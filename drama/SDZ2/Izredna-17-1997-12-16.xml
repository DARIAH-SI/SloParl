<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-17-1997-12-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|63906F9470B33B6EC1256572004AC25A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=63906F9470B33B6EC1256572004AC25A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-17-1997-12-16.DZ" n="17">
               <name>Izredna</name>
               <date when="1997-12-16"/>
            </setting>
         </settingDesc>
         <particDesc>
            <listOrg>
               <org xml:id="Izredna-17-1997-12-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE </head>
            <stage type="session">17. izredna seja</stage>
            <stage type="date">(16. december 1997)</stage>
            <stage type="chairman">Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 14.13 uri.</stage>


            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam 17.
               izredno sejo Državnega zbora Republike Slovenije, ki sem jo sklical na podlagi 1. in
               2. odstavka 51. člena in 54. člena poslovnika državnega zbora. Prosim, da poslanke in
               poslanci zasedete svoja mesta. Predstavniki vlade naj se usedejo na svoje mesto, da
               bomo lahko pričeli s sejo. Obveščen sem, da so zadržani in se današnje seje ne morejo
               udeležiti naslednje poslanke in poslanci: gospa Eda Okretič-Salmič, gospod Ciril
               Pucko. Gospa Darinka Mravljak je prisotna. Dr. Jože Zagožen je prisoten. Tudi
               Vincencija Demšarja vidim. Prosim, da ugotovimo prisotnost v dvorani! <stage>(79 prisotnih.)</stage>
               Državni zbor je sklepčen in lahko odloča. Na sejo sem vabil predsednika Vlade
               Republike Slovenije dr. Janeza Drnovška ter druge člane vlade, guvernerja Banke
               Slovenije dr. Franceta Arharja, generalnega direktorja Zavoda za pokojninsko in
               invalidsko zavarovanje gospoda Janeza Prijatelja, generalnega direktorja Zavoda za
               zdravstveno zavarovanje Slovenije gospoda Franca Koširja, predstavnika Urada
               predsednika Republike Slovenije in kandidatki za ustavni sodnici prof. dr. Miroslavo
               Geč-Korošec in prof. dr. Dragico Wedan-Lukić ki bosta v primeru izvolitve zaprisegli
               pred zborom. Vse vabljene prav lepo pozdravljam. Opravičujem se zaradi nujne
               zadržanosti ministra za zdravstvo.</p>
               <p>Prehajamo na določitev dnevnega reda 17. izredne seje Državnega zbora Republike
               Slovenije. 17. izredno sejo sem sklical po dogovoru na kolegiju predsednika državnega
               zbora Republike Slovenije. Predlog dnevnega reda ste prejeli 12. decembra. O tem
               predlogu bomo odločali v skladu z 2. odstavkom 64. člena poslovnika državnega
               zbora.</p>
               <p>Prehajamo na umike. Predlogov za umik posamezne točke dnevnega reda v pisni obliki
               nismo prejeli. Ima pa predlog v zvezi z umikom gospod Potrč. Prosim.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa gospod predsednik. Spoštovane kolegice in kolegi! V imenu poslanske
               skupine Združene liste socialnih demokratov predlagam, da se iz dnevnega reda
               današnje seje umaknejo: prvič - predlog zakona o višini povračil v zvezi z delom in
               nekaterih drugih prejemkov. To je točka 16. Drugič - predlog zakona o spremembah in
               dopolnitvah zakona o notranjih zadevah. To je točka 17. In tretjič - predlog zakona o
               spremembah in dopolnitvah zakona o obrambi, točka 18. Dovolite, da dam kratko
               obrazložitev za vse tri predlagane zakone skupaj.</p>
               <p>Vlada je z 2,5 mesečno zamudo državnemu zboru predložila proračun za leto 1998. Ob
               njem predlaga vrsto zakonov iz takoimenovanega varčevalnega paketa ukrepov, ki so po
               njenih trditvah nujni, da bi lahko zagotovili prihodke proračuna v obsegu 814
               milijard, odhodke v obsegu 843 milijard in primanjkljaj v obsegu 29,5 milijarde
               tolarjev. Varčevalnega paketa ukrepov vlade uradno nismo prejeli. Vlada je o njem
               prvič spregovorila na tiskovni konferenci pred več kot mesecem dni. Ali ga je kdaj
               sprejela kot vladni akt ali le kot dogovor koalicijskih strank, poslanci opozicije,
               vsaj Združene liste, ne vemo. Ne poznamo tudi celotnega paketa zakonov, ki naj bi jih
               vlada predložila v sprejem državnemu zboru. V petek, 12. decembra, nam je generalni
               sekretar vlade predložil seznam 26 zakonov. Danes imamo za dnevni red predlaganih 13
               zakonov. Iz sredstev javnega obveščanja smo obveščeni, da so dodatno predlagani še
               nekateri zakoni, ki v tem seznamu sploh niso navedeni, recimo predlog zakona o
               spremembah in dopolnitvah zakona o določitvi minimalne plače in o načinu usklajevanja
               plač, ki se nam, kolikor poznamo njegovo vsebino, zdi izjemno bistven. Tako sploh ne
               poznamo in ne vemo, kaj vse naj bi sestavljal paket zakonov, ki naj bi ga državni
               zbor sprejel za uveljavitev predloga proračuna. Iz 13 zakonov, ki so uvrščeni na to
               sejo, pa ni razvidno, ali so sploh vsi povezani s sprejemom proračuna, ali morajo res
               vsi stopiti v veljavo 1.1.1998 in je zato nujno njihovo odločanje v zadnjih dneh
               decembra, in končno, kolikšni bodo zaradi teh zakonov novi finančni viri ali
               zmanjšane obveznosti za proračun za leto 1998. Mnogi predlagani zakoni končno
               posegajo v materialne pravice zaposlenih, nekatere od teh urejene tudi s kolektivnimi
               pogodbami. Vlada se pred sprejemom varčevalnega programa ni posvetovala s socialnimi
               partnerji.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosim, kolegice in kolegi, da se umirite in poslušate gospoda Potrča. Prosim, gospod
               Potrč.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Vlada se pred sprejemom varčevalnega programa ni posvetovala s socialnimi partnerji.
               Posvetovanje z njimi je pričela šele potem, ko je pripravila in sprejela osnutke
               zakonov. To je posebej nesprejemljivo zato, ker šele skupen dogovor o vseh
               predlaganih rešitvah lahko omogoči uskladitev, sprejemljivo za vse socialne
               partnerje. Vlada pa kljub temu, da usklajevanje o bistvenih vprašanjih s socialnimi
               partnerji še ni doseženo, predlaga v predhodni sprejem le nekatere zakone, ki
               bistveno posegajo v pravice zaposlenih, z nekaterimi od njih pa se celo enostransko
               razveljavljajo sklenjene kolektivne pogodbe. To velja posebej za tri zakone, ki jih
               mi predlagamo, da se umaknejo.</p>
               <p>Za nobenega od njih ni nujno, da stopi v veljavo 1.1.1998, za nobenega to tudi ni
               predlagano. Nesprejemljivo je govoriti o tem, da je vprašanje beneficirane dobe
               varčevalni ukrep. To je lahko utemeljen razlog za spremembo, ampak varčevati na
               zdravju ljudi - jaz tega še nisem slišal. Razen tega je tudi sekretariat v svojem
               mnenju opozoril, koliko odprtih vprašanj je v zvezi s temi zakoni.</p>
               <p>Za nobenega od predlaganih zakonov vlada ni navedla materialnih učinkov. Mi sicer ne
               dvomimo, da materialni učinki so, pričakujemo pa, če so tako zelo pomembni, da je
               treba o njih preko noči razpravljati, da vlada ve za njih in da bi bilo korektno, da
               jih državnemu zboru vsaj pisno pa na pol točno predloži.</p>
               <p>Kar zadeva vprašanje zakona o višini povračil stroškov v zvezi z delom, pa je vsaj
               glede odpravnin ob odhodu v pokoj jasno, da se o spremembi višine te pravice socialni
               partnerji niso sporazumeli. Še več, jasno je, da vlada s takimi predlogi pravzaprav
               ustvarja izredne okoliščine, da se za predčasen odhod v pokoj še v letošnjem letu
               odločajo tudi tisti, ki sicer v pokoj ne bi šli, ker vedo za te predloge, ki jim pač
               pomenijo znatno znižanje odpravnine ob odhodu v pokoj.</p>
               <p>Poleg vsega naštetega je edini razlog, da naj bi državni zbor še v naslednjih dneh
               odločal o paketu zakonov iz vladnih ukrepov, dejstvo, da se koalicijski partnerji o
               teh ukrepih niso mogli sporazumeti prej, in da se sedaj, ko so se sporazumeli, pač
               pričakuje, da bo državni zbor o njih brez razprave in brez razmisleka odločil. Zaradi
               zamude in slabega dela vlade se ponovno državni zbor postavlja v položaj, ko ne more
               kvalitetno in premišljeno odločati. Zato kaže iz predloga dnevnega reda umakniti vsaj
               nekatere zakone, katerih sprejem do 1.1.1998 ni nujen, in mi smo tri takšne
               predlagali.</p>
               <p>Razmere, kakršne se danes ustvarjajo, so namreč za nas, kot opozicijsko stranko,
               čudne in nesprejemljive. Vlada in koalicija ustvarjata ozračje razmer, v katerih
               predlagata sprejemanje v zadnjih dneh novega leta, na hitro, ne da bi stvari lahko
               razmislili in proučili; vemo pa, da vsak od teh zakonov, če je po takem postopku
               sprejet, se potem iz vladnih logov, iz vlade predlagajo v najkrajšem času nove
               spremembe in dopolnitve.</p>
               <p>In na koncu - vse navedeno ne pomeni, da v poslanski skupini Združene liste
               nasprotujemo nujnemu varčevanju in tudi predlaganim rešitvam v navedenih zakonih. O
               njih smo pripravljeni razpravljati v okviru celote predlaganih zakonov in ukrepov. O
               njih smo pripravljeni razpravljati, ko bomo dobili celovito oceno potrebnih in nujnih
               prihrankov za proračun in ko bomo dobili obvestilo o tem, da so dogovori o teh
               vprašanjih s socialnimi partnerji zaključeni. Prepričani smo, da se z umikom teh treh
               zakonov z dnevnega reda ne ogroža sprejema paketa ukrepov, niti proračuna. Zavedamo
               se, da bo o teh vprašanjih državni zbor moral nadaljevati odločanje takoj po novem
               letu in na to smo pripravljeni. Menimo pa, da ni mogoče pristati na to, da se z
               vsiljenim odločanjem o teh vprašanjih že v teh dneh onemogoča nadaljevanje
               sporazumevanja s socialnimi partnerji, enostransko razveljavlja vsebina sklenjenih
               kolektivnih dogovorov in zahteva od državnega zbora prenagljeno in nepremišljeno
               odločanje izven celote predlaganih ukrepov in njihovih učinkov. Predlagamo, da te tri
               zakone ne uvrstimo na dnevni red. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Potrč. Predlagam, da v skladu s poslovnikom, sedaj imajo možnost,
               da se tako predstavnik predlagatelja, poročevalec matičnega delovnega telesa in
               predstavniki poslanskih skupin opredelijo. Ker je gospod Potrč omenjal tri zakone
               skupaj v paketu, predlagam, da razpravo opravimo za vse tri skupaj, potem pa bomo
               seveda o vsakem zakonu posebej tudi glasovali glede umika z dnevnega reda. Predlagam,
               da zdaj opravimo ta postopek, potem bo pa dobil besedo gospod Hvalica za nov predlog
               umika. Zdaj izpeljemo postopek za ta predlog. Taka je bila naša dosedanja praksa in
               mislim, da je tudi pravilna. Želi predstavnik predlagatelja besedo? Vse tri zakone je
               predlagala Vlada Republike Slovenije. Želi predstavnik vlade besedo? Predstavnik
               vlade ne želi besedo. Želi besedo poročevalec matičnega delovnega telesa? <stage>(Ne želi.)</stage>
               Želi besedo predstavnik sekretariata za zakonodajo in pravne zadeve? <stage>(Ne želi.)</stage>
               Želijo besedo predstavniki poslanskih skupin? <stage>(Ne želijo.)</stage> S tem tudi ni potrebno, da
               predlagatelj umika. Ali želi predlagatelj umika dodatno obrazložiti svoj predlog? <stage>(Ne
               želi.)</stage></p>
               <p>Torej, prosim, za pozor. Na glasovanje dajem predlog za umik 16. točke z dnevnega
               reda, to je predlog zakona o višini povračil stroškov v zvezi z delom in nekaterih
               drugih prejemkov. Ugotovimo prisotnost? Proceduralni predlog ima gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Spoštovani poslanci, spoštovani ministri, ki ste po
               14-ih dnevih ponovno v državnem zboru! Glede na to, da nismo bili pripravljeni na ta
               predlog in v tem trenutku ne vemo, kako bi o tem predlogu gospoda Potrča glasovali,
               sam sem imel pa tudi še dodaten predlog za umik, zahtevam v imenu poslanske skupine
               eno uro odmora. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Hvalica, razumljivo, vsak poslanec lahko predlaga umik iz dnevnega reda in o
               njegovem predlogu se potem po postopku, kot sem ga zdaj izpeljal, tudi glasuje. Tako
               da vi boste dobili besedo takoj, ko bomo glasovali o teh treh predlogih. V skladu s
               poslovnikom pa je poslanska skupina pred glasovanjem zahtevala pavzo za razmislek,
               zato bo državni zbor sejo nadaljeval točno ob 15.30 uri.</p>
               <stage type="time">(Seja je bila prekinjena ob 14.28 uri in se je nadaljevala ob 15.35 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Nadaljujemo s sprejemanjem dnevnega reda 17. izredne seje državnega zbora. Ugotovimo
               prisotnost! 58 poslank in poslancev. Državni zbor je sklepčen in lahko odloča.</p>
               <p>Ali želi besedo predstavnik poslanske skupine Socialdemokratov? Gospod Ivo Hvalica,
               prosim.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Spoštovani kolegi! Poslanska skupina Socialdemokratske
               stranke je imela sejo poslanske skupine. Jaz moram povedati, da smo se mi sestali
               tudi zaradi tega, ker nam je bilo danes dopoldne onemogočeno, čeprav je bilo
               dogovorjeno na kolegiju, da so torki dopoldan rezervirani za seje poslanskih skupin.
               Bil je odbor za mednarodne odnose, prav tako je bil tudi razgovor predstavnikov
               parlamentarnih strank z vlado oziroma s predsednikom vlade, tako da smo mi sestanek
               šele sedaj opravili in se tudi dogovorili, kako bomo glasovali ob najnovejšem
               predlogu za umik nekaterih točk z dnevnega reda.</p>
               <p>Gospod predsednik, ali lahko že sedaj podam tudi moj predlog ali moram priti še
               enkrat nazaj?</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Hvalica, sedaj bomo dali na glasovanje predloge za umik posameznih točk
               dnevnega reda. Možnost nastopa poslanskih skupin je, žal, tukaj izčrpana in boste z
               glasovanjem izrazili vaše stališče.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Ne, hotel sem povedati, da imam tudi sam predlog<gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Aha, za nov predlog! Ne, ne, kasneje, ko bomo glasovali o tem predlogu.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Hvalica.</p>
               <p>Na glasovanje torej dajem predlog, da se s 17. izredne seje umakne predlog zakona o
               višini povračil stroškov v zvezi z delom in nekaterih drugih prejemkov. Ugotovimo
               prisotnost! <stage>(73 prisotnih.)</stage></p>
               <p>Kdo podpira predlog, da se z dnevnega reda umakne 16. točka? <stage>(18 poslancev.)</stage> Je kdo
               proti? <stage>(49 poslancev.)</stage></p>
               <p>Ugotavljam, da predlog o umiku 16. točke z dnevnega reda ni bil sprejet.</p>
               <p>Na glasovanje dajem predlog, da se z dnevnega reda 17. izredne seje državnega zbora
               umakne 17. točka, to je predlog zakona o spremembah in dopolnitvah zakona o notranjih
               zadevah. Ugotovimo prisotnost! <stage>(74 prisotnih.)</stage></p>
               <p>Kdo podpira predlog, da se umakne 17. točka z dnevnega reda? <stage>(14 poslancev.)</stage> Je kdo
               proti? <stage>(52 poslancev.)</stage></p>
               <p>Ugotavljam, da predlog za umik 17. točke ni bil sprejet.</p>
               <p>Na glasovanje dajem predlog, da se z dnevnega reda te seje umakne 18. točka, to je
               predlog zakona o spremembah in dopolnitvah zakona o obrambi. Ugotovimo prisotnost!
               <stage>(75 prisotnih.)</stage></p>
               <p>Kdo podpira umik 18. točke? <stage>(16 poslancev.)</stage> Je kdo proti? <stage>(46 poslancev.)</stage></p>
               <p>Ugotavljam, da predlog za umik 18. točke z dnevnega reda ni bil sprejet.</p>
               <p>Besedo dajem gospodu Ivu Hvalici.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Spoštovani kolegi! Predlagam umik točke 15, to je
               predlog zakona o spremembah in dopolnitvah zakona o prispevkih za socialno varnost,
               kjer je predlagan hitri postopek.</p>
               <p>Glejte, naše stališče je, da zakon ni sprejemljiv; uvaja plačevanje prispevkov za
               socialno varnost od vseh prejemkov iz delovnega razmerja, torej tudi na prehrano,
               prevoz in regres. Torej gre za antisocialni zakon.</p>
               <p>Mi smo trdno pričakovali, da bodo v varčevalnem paketu vlade predvsem obdavčitve
               privilegijev, tu pa doživljamo pravzaprav penaliziranje sociale. Torej mi temu
               nasprotujemo, zato predlagamo, da se ta predlog zakona umakne z dnevnega reda.
               Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Hvalica. Predlog zakona je vložila vlada. Želi predstavnik
               predlagatelja besedo? <stage>(Ne želi.)</stage> Želi besedo poročevalec matičnega delovnega telesa?
               <stage>(Ne želi.)</stage> Predstavnik sekretariata za zakonodajo in pravne zadeve? <stage>(Ne.)</stage> Besedo
               imajo predstavniki poslanskih skupin. <stage>(Nihče ne želi besede.)</stage> Ker ni razprave, jo
               zaključujem.</p>
               <p>Ali želi predlagatelj umika dodatno obrazložiti svoj predlog? Sicer ni bilo razprave,
               ampak poslovniška možnost je. Torej gospod Hvalica kot predlagatelj.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik, za korekten odnos in za to, da ste mi omogočil, da
               izkoristim to poslovniško možnost. Sicer bi jaz lahko to povedal že prej, ampak sedaj
               sem toliko bolj motiviran, ker vidim, da se ne oglasijo predstavniki vlade. Ko sem
               vas jaz pozdravil, prej na začetku te seje, nisem mislil, da vas pozdravim tu kot
               neme pričevalce te seje, ampak kot aktivne. Torej akterje na tej seji! Sedaj ste se
               nekako potuhnili in nihče noče nič reči.</p>
               <p>Čudim se tudi nekaterim predstavnikom poslanskih skupin, da ne rečejo niti besede,
               jaz sem bil zelo jasen. Gre za antisocialni ukrep. Gre za predlog zakona, ki
               penalizira socialo. Kaj naj o tem govorim? Lahko sicer govorim tudi tri dni o tem,
               ampak mislim, da je jasno, za kaj gre. Torej jaz se čudim nekaterim, tudi tistim, ki
               zrejo kar naprej v prihodnost - in to je za prihodnost - se čudim, da tu nič ne
               rečejo. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospod Hvalica. Samo majhna korekcija. Kadar predlagatelj dodatno obrazloži
               svoje razloge za umik, ima samo 5 minut, da to pove.</p>
               <p>Torej na glasovanje dajem predlog za umik 15. točke z dnevnega reda, to je predlog
               zakona o spremembah in dopolnitvah zakona o prispevkih za socialno varnost.
               Ugotavljamo prisotnost! <stage>(Glas iz dvorane.)</stage> Ni obrazložitve glasu pri teh glasovanjih.
               <stage>(72 prisotnih.)</stage></p>
               <p>Kdo podpira umik 15. točke z dnevnega reda? <stage>(27 poslancev.)</stage> Je kdo proti? <stage>(39
               poslancev.)</stage></p>
               <p>Ugotavljam, da predlog za umik 15. točke z dnevnega reda ni sprejet.</p>
               <p>Je še kakšen predlog za umik? Potem mi dovolite, da sam povem naslednje.</p>
               <p>Kot 20. točka dnevnega reda je bil na predlog vlade uvrščen predlog zakona o
               spremembah zakona o jamstvu Republike Slovenije za obveznice, izdane zaradi sanacije
               Slovenskih železarn delniška družba, druga in tretja obravnava, v okviru hitrega
               postopka. Že po sklicu te seje smo v službah državnega zbora preverili sklep
               državnega zbora, ki je bil sprejet, ko je bil zakon zopet v prvi obravnavi. Sklep je
               bil naslednji: Državni zbor Republike Slovenije bo drugo in tretjo obravnavo predloga
               zakona o spremembah zakona o jamstvu Republike Slovenije za obveznice, izdane zaradi
               sanacije Slovenskih železarn, opravi na eni prihodnjih sej, po končani obravnavi
               predloga zakona o delni privatizaciji Slovenski železarn delniška družba.</p>
               <p>Torej ne gre za vsebinske razloge, ampak za proceduralne, za spoštovanje sklepov
               državnega zbora, zato v tem primeru sam predlagam, da se umakne z dnevnega reda 20.
               točka dnevnega reda, da bo državni zbor spoštoval svoj lastni sklep. Obstajajo pa vse
               možnosti, da na januarski seji državni zbor obravnava celovito vse tri zakone, ki se
               dotikajo vprašanj Slovenskih železarn.</p>
               <p>Želi predstavnik predlagatelja besedo ob tem predlogu, da se umakne 20. točka
               dnevnega reda? Kar dva predstavnika, gospod Gaspari ali gospod Dragonja? Gospod
               Dragonja.</p>
            </sp>
            <sp who="SDZ2:DragonjaMetod">

               <speaker>METOD DRAGONJA:</speaker>

               <p>Hvala lepa, gospod predsednik. Spoštovane poslanke in poslanci! V imenu
               predlagatelja, Vlade Republike Slovenije, bi želel predlagati, da ta točka ostane na
               dnevnem redu. Njeno sprejetje je vezano z nadaljnjo operativnostjo poslovanja
               Slovenskih železarn, predvsem v tistem delu, ki se nanaša na izpolnjevanje obveznosti
               glede izdanih obveznic za sanacijo Slovenskih železarn v preteklosti. Vlada je v
               svojih procedurah uspela zagotoviti realizacijo sklepov državnega zbora. Res, z nekaj
               zamudami, mislim pa, da so materiali kompletni v državnem zboru, da bi lahko na
               ostalih zakonih, predvsem na zakonu o privatizaciji oziroma o lastninjenju Slovenskih
               železarn, ki vsebuje glavni paket in glavne nadaljnje sanacijske ukrepe, naprej
               profilirali politiko sanacije tega gospodarskega sistema in opravili tudi oceno
               tistih vprašanj, ki so bila odprta in postavljena kot eksplicitne zahteve državnega
               zbora. Da bi pa ta zakon, vključujoč amandmaje, ki za eno leto podaljšujejo
               servisiranje obresti na izdane obveznice, državni zbor obravnaval in s tem zagotovil
               nadaljnje uspešne pogoje za to, da se ta sanacija lahko nadaljuje in da so ustvarjeni
               pogoji za nadaljevanje poslovanja Slovenskih železarn.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod minister, magister Dragonja. Želi besedo poročevalec matičnega
               delovnega telesa? <stage>(Ne.)</stage> Predstavnik sekretariata za zakonodajo in pravne zadeve?
               <stage>(Ne.)</stage> Želijo besedo predstavniki poslanskih skupin? Gospod Mozetič v imenu poslanske
               skupine Slovenskih krščanskih demokratov.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Drage kolegice, spoštovani kolegi! Opozoril bom samo na to, kar je v bistvu bilo
               posredno opozorjeno, na proceduralno napako. Mislim, na žalost ugotavljam, da tudi ta
               dnevni red, sicer po posvetovanju, dvojnem, s poslanskimi skupinami, je izkoristil
               predsednik svojo možnost in ga predlagal takšnega, kakršen pač je. Vendar pri tej
               točki je pa sam celo povedal, da je naredil napako. Če je državni zbor sklenil, da bo
               to točko obravnaval oziroma to materijo, ki je v tej točki, šele potem, ko bo zakon o
               delni privatizaciji Slovenskih železarn, ki ga tudi vlada pripravlja, potem
               predsednik tega ne bi smel dati na dnevni red. Če bi hoteli proceduralno to zadevo
               rešiti, bi verjetno vlada morala priti s predlogom, istočasno pa tudi povedati, zakaj
               ni sprejela še zakona in ga poslala v parlament, o delni privatizaciji. Ampak, očitno
               poslovnik in vse te zadeve za to vladno koalicijo ne držijo. Če je pač potrebno iz
               nekih interesov, pa jaz ne dvomim, da je pri železarnah potrebno res nekaj narediti.
               To smo že junija, julija meseca ugotavljali, tukaj smo tudi imeli paket zakonov, tudi
               po hitrem postopku. Danes je december, pa nimamo nobenega še, razen tega, ki ga je v
               bistvu nemogoče resno sprejeti, ker nismo dobili še niti jasnega zagotovila, da je
               tisti sanacijski program, ki ga ima vlada v svojih predalih in ki so nam ga poslali,
               ali bo kaj iz njega ali ne bo. Vendar jamstva pa bomo sprejemali. To pomeni, ne glede
               na vse te probleme, ki so, vendar bi se jih morala zavedati najprej vlada, prinesti
               tiste zakone v parlament, ki so nujni, in potem bi se držali svojega sklepa. Ne
               dvomim pa, da bo vladna večina pač to proceduralno napako spregledala, in tudi sklep,
               ki smo ga že enkrat sprejeli, danes sprejela drugačen sklep. Verjetno je pametnejša,
               kot je bila takrat, ampak to ne igra vloge. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Mozetiču. Želi še kdo besedo v imenu poslanskih skupin? <stage>(Ne.)</stage>
               Dovolite, da sam dodatno pojasnim svoj predlog.</p>
               <p>Spoštovane kolegice in kolegi! Nikakor v vsebinskem smislu ne nasprotujem obravnavi
               tega zakona, toda gre za pomembno vprašanje, kako državni zbor spoštuje svoje lastne
               sklepe. Zato sem se čutil dolžnega, da sem ob sprejemu dnevnega reda na to opozoril.
               Delno sprejemam kritiko gospoda Mozetiča, delno pa ne. Zakaj ne? Ker je bilo s strani
               vlade jasno rečeno, da je to eden tistih zakonov, katerega uveljavitev je zelo
               pomembna, da prične s 1.1.1998. Zato smo ga pač uvrstili na dnevni red. Ko pa smo
               pogledali vse sklepe, ki so bili sprejeti v prvem branju v okviru hitrega postopka,
               pa smo videli, da je tudi ta zakon nekako, se ga dotika skupno sprejemanje s
               predlogom zakona o delni privatizaciji Slovenskih železarn. V državnem zboru se
               sprejemajo sklepi. Državni zbor lahko po premisleku sprejme drugačen sklep. Jaz sem
               dal predlog o spremembi dnevnega reda na glasovanje. Če državni zbor ne bo sprejel
               mojega predloga, to tudi pomeni, da se strinja s tem, da se ta zakon obravnava na tej
               seji. Hvala lepa.</p>
               <p>Ugotavljamo prisotnost! <stage>(73 prisotnih.)</stage></p>
               <p>Sprašujem, kdo podpira predlog, da se umakne 20. točka dnevnega reda izredne seje. To
               je predlog zakona o spremembah zakona o jamstvu Republike Slovenije za obveznice,
               izdane zaradi sanacije Slovenskih železarn. Kdo je za? <stage>(27 poslancev.)</stage> Kdo temu
               predlogu nasprotuje? <stage>(35 poslancev.)</stage></p>
               <p>Ugotavljam, da predlog za umik 20. točke z dnevnega reda ni bil sprejet. Ali je še
               kakšen predlog za umik. Gospod Špiletič ima predlog za umik ene od točk dnevnega
               reda. Prosim.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Hvala lepa, gospod predsednik. Spoštovane kolegice in kolegi! V bistvu imam eno
               vprašanje, in sicer v zvezi s predlagano točko 10 - predlog zakona o spremembah in
               dopolnitvah zakona o davčnem postopku, 
                  EPA 326
               . Na kolegiju smo se dogovorili, da bo ta zakon, ki ima kar 55 členov, vlada
               umaknila in pripravila novo verzijo zakona, skrajšano. Štiri člene smo omenjali, in
               sicer, da bodo v tem zakonu samo tisti členi, ki se nanašajo na podaljšanje roka iz
               31.12.1997 še za eno leto. Saj v naši poslanski skupini te nove verzije predloga
               nismo prejeli, tudi v samem predlaganem dnevnem redu je še vedno navedba 
                  EPA 326
               . Sprašujem, če bo vlada potegnila nazaj ta zakon in predlagala novega oziroma,
               kako bo sploh proceduralno potekala obravnava te točke. </p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Špiletič, če počakate, vam bi takoj pojasnil. Točno je, na takšen način je
               tekel dogovor na seji kolegija. Vlada se je odločila, da bo ta dogovor uresničila s
               tem, da je predlagala amandmaje. S temi amandmaji je predlagala črtanje številnih
               členov, ki so vloženi v samem zakonu, in je pustila tiste, za katere ocenjuje, da so
               bili v skladu z dogovorom na kolegiju.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Je pa to v nasprotju z dogovorom. Mislim, da to ugotovitev lahko potrdite.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Mislite, da bi vlada vložila nov zakon?</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Nov zakon s štirimi členi. Točno tako smo se dogovarjali, gospod predsednik.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Mislim, da je pač več možnosti. Vlada se je odločila za eno od teh. Res pa je, da je
               bilo na kolegiju izraženo pričakovanje, da bi vlada vložila nov predlog zakona, ampak
               tudi ta rešitev mislim, da je korektna, v skladu s poslovnikom.</p>
               <p>Želi še kdo besedo pri umikih? Potem predlagam, da gremo na razširitve dnevnega reda.
               <stage>(Glas iz dvorane.)</stage> Bom dal besedo. Kakšen bo vrstni red? Gospod mag. Schiffrer se je
               prvi oglasil, mu dajem besedo. Se opravičujem. Potem imajo predstavniki vlade predlog
               in gospod Anderlič v imenu skupine poslancev. In tudi gospod Pukšič. In gospod Kopač.
               Prosim.</p>
            </sp>
            <sp who="SDZ2:SchiffrerMarijan">

               <speaker>MAG. MARJAN SCHIFFRER:</speaker>

               <p>Spoštovani! Poslanska skupina Slovenskih krščanskih demokratov predlaga razširitev
               dnevnega reda 17. izredne seje Državnega zbora Republike Slovenije s točko Položaj
               slovenske narodne skupnosti na Hrvaškem po nerazumljivem črtanju slovenske manjšine
               iz ustave Republike Hrvaške. V smislu 64. člena poslovnika državnega zbora so
               nerazumljivi razlogi nastali žal po sklicu seje, ko je hrvaški sabor nepričakovano in
               proti volji Slovencev na Hrvaškem črtal iz ustave avtohtono slovensko manjšino na
               Hrvaškem. Še posebej smo zaskrbljeni nad dejstvom, da so črtali slovensko manjšino iz
               Hrvaške ustave isti dan, ko je bil na uradnem obisku na Hrvaškem predsednik vlade
               Republike Slovenije dr. Janez Drnovšek. Pričakujemo, da bodo iz državnotvornih in
               načelnih razlogov vse stranke slovenskega parlamenta podprle v resni skrbi za
               Slovence na Hrvaškem naš predlog in pričakujemo pod to točko dnevnega reda poročilo
               predsednika vlade, dr. Janeza Drnovška in ministra za zunanje zadeve, dr. Borisa
               Frleca.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, mag. Schiffrer. Samo še vprašanje. Ali imate pri tej dodatni točki
               dnevnega reda tudi gradivo? Zaenkrat je tole. <stage>(Glas iz ozadja.)</stage> Hvala lepa. Predlog
               mag. Schiffrerja sodi v sklop poslovniških določb glede razlogov, ki so nastali tudi
               po sklicu izredne seje. 54. člen poslovnika tudi govori o tem, da se gradivo za
               izredno sejo lahko predloži poslancem tudi na sami seji. Na moje vprašanje mag.
               Schiffrerju, ali že sedaj takoj pri predlogu za dodatno točko dodaja kakšno ustrezno
               gradivo, mi je pač samo dal pisni predlog, torej utemeljitve dodatne točke dnevnega
               reda, in tudi povedal, da bo posebno gradivo pripravilo pristojno matično delovno
               telo, ki ga tudi sam vodi. Gospod Schiffrer je bil v tem primeru tudi poročevalec
               matičnega delovnega telesa, ker vodi komisijo.</p>
               <p>Želi besedo predstavnik sekretariata za zakonodajo in pravne zadeve? <stage>(Ne želi.)</stage> Želi
               besedo predstavnik vlade? <stage>(Ne želi.)</stage> Želijo besedo predstavniki poslanskih skupin?
               Gospod Peterle, gospod Ribičič, gospod Anderlič, gospod Hvalica.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Hvala lepa za besedo. Spoštovani gospod predsednik, spoštovane poslanke in
               poslanci!</p>
               <p>22. prosinca leta 1990 je hrvaški sabor sprejel ustavo Republike Hrvaške, v kateri je
               bil formaliziran status slovenske in drugih manjšin na Hrvaškem. V omenjeni ustavi
               piše naslednje:</p>
               <p><q>"Republika Hrvaška se ustanavlja kot nacionalna država hrvaškega naroda in država
               pripadnikov drugih narodov in manjšin, ki so njeni državljani, Srbov, Muslimanov,
               Slovencev, Čehov, Slovakov, Italijanov, Madžarov, Judov in drugih, ki se jim jamči
               enakopravnost z državljani hrvaške narodnosti in uveljavljanje narodnih pravic v
               skladu z demokratičnimi normami Organizacije združenih narodov in držav svobodnega
               sveta."</q></p>
               <p>Sedem let kasneje je bila s spremembo hrvaške ustave, ki jo je prejšnji teden sprejel
               hrvaški sabor, dejansko formalno črtana slovenska avtohtona manjšina na Hrvaškem. To
               dejstvo je sprožilo številne komentarje, ne samo komentarje, tudi nasprotovanja, pa
               tudi številna vprašanja, ne samo v Sloveniji, tudi na samem Hrvaškem in v naši
               okolici. Govori se o več nenavadnostih in nerazumljivostih. Jaz bi rad tukaj opozoril
               na ključno nenavadnost. Namreč, ni tako - torej res je nenavadno, da je doživel naš
               predsednik vlade, dr. Janez Drnovšek, ob obisku na Hrvaškem to dejstvo - je
               nenavadno, vendar pa ni ključno za to vprašanje, da slovenski veleposlanik o tej
               zadevi ni vedel do takrat nič oziroma Slovenija o teh namenih ni bila obveščena. Ni
               nenavadno, da nas hrvaška stran sama ni o tem nič obvestila. Nenavadno je to, da se
               manjšina, ki je imela ustavni status, s preprostim glasovanjem ukine, tako da se pač
               ustava spremeni.</p>
               <p>Ta zadeva, menimo, da je tako pomembna z vidika našega pojmovanja demokracije in tudi
               z vidika naših nacionalnih interesov, da je prav, da se o tej zadevi pogovorimo že na
               tej izredni seji; da nas vlada natančno seznani s tem vprašanjem, nas torej informira
               in hkrati obvesti o tem, kakšne korake je podvzela in kaj namerava še podzveti za
               zaščito avtohtono naseljenih Slovencev na Hrvaškem, o čemer jaz tukaj ne bi dajal
               statističnih oziroma zgodovinskih dokazov <stage>(vsak si jih lahko oskrbi že v knjižnici
               tega parlamenta)</stage>.</p>
               <p>Če so tukaj vprašanja v zvezi s slovensko prisotnostjo na Hrvaškem ali s prisotnostjo
               Hrvatov na Slovenskem, potem mislim, da je to treba reševati na drug način, ne tako,
               da se preprosto prečrta ena od narodnih skupnosti, ki živi kot manjšina, ne samo tri
               generacije, na Hrvaškem. Torej jaz menim, da je bil tukaj uporabljen napačen,
               nenavaden korak, za katerega bi si želel, da ga hrvaški sabor spremeni v duhu resnice
               in tudi dobrega sosedstva, ker menim, da to črtanje slovenske manjšine ne prispeva
               nikakor k dobremu sosedstvu in razumevanju med obema državama in obema narodoma.</p>
               <p>Od slovenske vlade pa pričakujem, da bo zavarovala interese Slovencev na Hrvaškem in
               za to seveda podvzela potrebne korake. Torej naša poslanska skupina vztraja pri tem,
               torej bo podprla predlog, da o tej zadevi govorimo na tej seji državnega zbora.
               Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Peterle. V imenu poslanske skupine Združene liste socialnih demokratov,
               dr. Ciril Ribičič.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Spoštovani! V imenu poslanske skupine združene liste lahko z mirno vestjo podprem ta
               predlog za razširitev dnevnega reda. Navedel bom samo dva razloga.</p>
               <p>En razlog je v tem, da smo vedno, ko je šlo za obravnavo položaja manjšin v naši
               državi, nasprotovali uporabi načela recipročnosti, zlasti takšne negativne
               recipročnosti, ki pod izgovorom, da nekaj ni urejeno v sosednji državi, na enak način
               jemljemo kot argument za spreminjanje naše veljavne ureditve.</p>
               <p>Drugi razlog je še pomembnejši, o njem govorim že sedaj, ne pa šele pozneje, zaradi
               tega, da bi tudi kakšen od kolegov iz drugih strank storil isti korak. Mi smo
               poklicali naše kolege v Socialdemokratski stranki, SDP Hrvaške in jih povprašali,
               kako so glasovali pri tem predlogu. Kolega Ivica Račan je v imenu poslanske skupine
               Socialdemokratske stranke vložil amandma, ki je nasprotoval uradnemu predlogu za
               črtanje Slovencev in Muslimanov iz hrvaške ustave. Pri tem se je skliceval na dva
               argumenta:</p>
               <p>Prvič, da SDP Hrvaške ne more podpirati restriktivne politike na tem področju, se
               pravi zoževanja pravic narodnih skupnosti, in drugič se je skliceval na argumente
               narodnih skupnosti, v tem konkretnem primeru Slovencev na Hrvaškem, ki nasprotujejo
               takšnemu črtanju Slovencev iz ustave Republike Hrvaške.</p>
               <p>Zelo lepo bi bilo tukaj slišati, ne mislim takoj, ampak pozneje v razpravi o tej
               točki, za katero sem prepričan, da bo uvrščena na dnevni red, kako so naši kolegi
               ravnali in kako so s tistimi strankami, s katerimi imajo stike na Hrvaškem, poskušali
               doseči, da ne bi prišlo do takšnega preglasovanja. V tem primeru so bili preglasovani
               v hrvaškem saboru socialdemokrati, ki poskušajo zastopati podobne usmeritve, kot jih
               zastopamo, in s katerimi sodelujemo v okviru Socialistične internacionale. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, dr. Ribičič. V imenu poslanske skupine Liberalne demokracije Slovenije gospod
               Tone Anderlič, ki prihaja za govorniški oder z mesta druge poslanske skupine.
               <stage>(Smeh.)</stage></p>
            </sp>
            <sp who="SDZ2:AndreličAnton">

               <speaker>ANTON ANDERLIČ:</speaker>

               <p>Spoštovani! Poslanska skupina liberalne demokracije podpira, da državni zbor
               obravnava problematiko, ki je bila uvodoma predstavljena s strani predsednika
               komisije za odnose s Slovenci v zamejstvu in po svetu.</p>
               <p>Vendar je vprašanje, ki je bilo že danes sproženo na odboru za mednarodne odnose in
               očitno tudi v okviru komisije za Slovence po svetu in zamejstvu, tako da bi bilo
               potrebno v okviru delovnih teles pripraviti gradivo, se opredeliti do vseh teh
               vprašanj. To je zagotovo vprašanje, o katerem je potrebno s temeljito pripravo vse
               stvari obravnavati. Kajti ta naša skrb za Slovence v zamejstvu in po svetu je
               vendarle taka, da pri nas ni nikoli vprašanja odnosa in skrbi za njih. Je pa
               vprašanje, ali lahko nepripravljeno razpravljamo o tem. Jaz bi na nek način pogojno
               podprl to zadevo, da vendarle najprej odbor za mednarodne odnose in komisija za
               Slovence po svetu in zamejstvu to gradivo pripravi, in po možnosti kaj več kot samo
               časopisne in druge novice. Jaz ne bi rad tukaj utemeljeval tudi možnosti drugih
               zahtev ali kaj podobnega do Slovenije in okoliščin, v katerih se je ta zadeva na
               Hrvaškem pač zgodila. Jaz verjamem, da bo tudi vprašanje drugih zahtev do Slovenije
               predmet diskusij, tako na odboru kot v komisiji, zato vendarle ob tej načelni podpori
               prosimo v poslanski skupini, da se vendarle ta stvar ne obravnava prej, dokler nimamo
               temeljite priprave v delovnih telesih in gradiva, da ne bi naredili nepotrebne škode.
               Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Anderlič. Dovolite, da glede na vašo razpravo samo proceduralno
               pojasnim, da bi bila ta točka obravnavana šele po obravnavi tega vprašanja na
               pristojnem matičnem delovnem telesu in bi bila upoštevana tudi vaša sugestija. Besedo
               ima gospod Ivo Hvalica v imenu poslanske skupine socialdemokratov.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Spoštovani kolegi! Spoštovani gospod zunanji minister
               v odsotnosti! Ko je treba, ga nikdar ni tu. Torej, jaz sem danes na odboru za
               mednarodne odnose že načel to vprašanje. Pri tem jasno moram povedati, da podpiram
               pobudo predsednika komisije za Slovence v zamejstvu in po svetu. Jaz sem nemudoma, ko
               se je to zgodilo, ko sem izvedel, da se je to zgodilo, tudi predlagal komisiji, da se
               sestane. Prav tako sem danes na odboru za mednarodne odnose - in zaradi tega nismo
               opravili sestanka poslanske skupine - predlagal, da bi dobili neko informacijo, glede
               na to, da je bil prisoten tako zunanji minister kot tudi državni sekretar. Toda, glej
               ga zlomka, bil sem preglasovan, 7:8 in o tem nismo dobili informacije. Komu je bilo v
               interesu? Torej to licemerstvo, ki ga je pravkar tu za to govornico opravil vodja
               poslanske skupine liberalne demokracije, ni bilo potrebno. Lahko bi njihovi, njegovi
               člani na OMU podprli ta moj predlog in bi lahko del informacije že imeli. Trdno sem
               namreč prepričan, da je treba - torej pri zunanjih zadevah, pri zadevah, ki se tičejo
               naše zunanje politike, reagirati takoj. Tu je čas dejansko še dvakrat bolj dragocen
               ali pa trikrat ali pa štirikrat, kot hočete, kot o zadevah, ki se tičejo neke
               notranje politične zadeve. Ampak danes poslanci pozicije, moram izključiti tu, torej
               Slovenska ljudska stranka me je podprla na sestanku OMA, niso hoteli niti tega
               slišati. Jaz se zadevam, da je to vprašanje, ki se tiče pravzaprav notranje, da je to
               notranjepolitično vprašanje Hrvaške. Toda glede na to, da se ustava ne piše vsak dan,
               niti vsakih 10 let, marsikje po svetu so ta obdobja celo daljša, je to dogodek, ki
               sem ga jaz preprosto imenoval črni petek za slovensko diplomacijo. Kako je mogoče, da
               se je nekaj takega zgodilo, ne da slovenska diplomacija zazna, da bi bilo možno, da
               se to zgodi. In nenazadnje, spoštovana gospoda, izjava dr. Drnovška včeraj v
               intervjuju na televiziji je bila v nasprotju s tistim, kar smo danes slišali od
               ministra za zunanje zadeve. Jaz ne vem, če se niti predsednik vlade in minister za
               zunanje zadeve ne moreta sinhronizirati v neki tako pomembni točki, tudi občutljivi,
               ne vem, kaj si potem lahko mislimo o tem! Torej, jaz bi lahko o tem še kaj povedal,
               ampak bom zaključil s tem, da podpiramo v imenu poslanske skupine Socialdemokratske
               stranke Slovenije predlog mag. Schiffrerja, predsednika komisije za Slovence v
               zamejstvu in po svetu, da se to uvrsti na dnevni red in pravočasno opravi ta
               razprava. Smo namreč tudi pred kratkimi počitnicami, zadeva se bo razvlekla,
               razvodenela, in če bomo to kasneje obravnavali, ne bo imelo več želenega učinka.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Hvalica. Prosil bi predstavnike poslanskih skupin, da ste pri svojih
               obrazložitvah korektni - kajti veste, da ni možna replika na vaše nastope - da pač
               poveste, ali ste za ali proti predlogu za razširitev dnevnega reda. Besedo ima gospod
               Jelinčič, za njim gospod Lešnik. Jelinčič v imenu poslanske skupine Slovenske
               nacionalne stranke.</p>
            </sp>
            <sp who="SDZ2:JelinčičZmago">

               <speaker>ZMAGO JELINČIČ:</speaker>

               <p>Hvala lepa, gospod predsednik. Kolegice, kolegi, predstavniki vlade! Dogodek, ki se
               je zgodil v petek, je pravzaprav logična posledica dosedanje neuravnotežene in
               nesposobne politike slovenske vlade do sosednje Hrvaške. Mislim, da je edino
               slovenska vlada bila presenečena nad tem dogodkom, vsi ostali, ki spremljajo
               dogajanje in medsebojne kontakte obeh vlad, smo pričakovali ta dogodek prej ali slej.
               Nedvomno je to notranjepolitično vprašanje Republike Hrvaške, vendar ima Republika
               Slovenija za to možnost, da sprejme kakšne protiukrepe. V ponedeljek sem dal predlog
               slovenski vladi, da naj kot protiukrep, kot enega od protiukrepov v Istri spremeni
               vse mednarodne prehode v meddržavne. Na ta način bi sosednjo Hrvaško prizadeli tam,
               kjer je edino občutljiva, pri denarju. In tudi tukaj je edina možnost, da jo
               pritisnemo, kajti vse ostalo je kot bob ob steno. Nedvomno je, da so hrvaški
               pogajalci, ne glede na to, da ne znajo držati besede, bistveno sposobnejši od
               slovenskih. In vedno, kadar se vladna delegacija iz Zagreba ali iz katerega koli
               drugega kraja, kjer so meddržavni pogovori, vrne domov v Ljubljano, čez dan ali dva
               zvemo, da smo zopet dobili po glavi in da bomo zopet plačevali ne vem kakšne obresti
               za ne vem kakšne vloge.</p>
               <p>S tem v zvezi bi se tudi vprašal, kako je mogoče, da naš veleposlanik Malešič šele
               dan po tem, kar se je zgodilo v Zagrebu, obvesti z depešo, ki ima oznako strogo
               zaupno, slovensko vlado o tem, kaj se je zgodilo včeraj in kar smo isti dan prebrali
               v časopisih. Dokler bomo imeli takšne predstavnike slovenske države po tujini, se nam
               bo slabo pisalo. In dokler bodo ti ljudje tako nonšalantno in ignorantsko delali s
               Slovenijo, toliko časa ne moremo upati, da se bo kaj izboljšalo.</p>
               <p>Sodim, da bi, ko bomo govorili o tej zadevi, ne samo, da se bomo opredeljevali
               načelno do te situacije in do tega problema, ampak da se bomo opredelili tudi do
               protiukrepov, ki jih mora vlada predložiti. Če ne bo protiukrepov, je vse skupaj
               zaman in Hrvatje se nam bodo smejali, kot se nam smejijo že od 1990. leta dalje; ves
               čas se <q>"šlepajo"</q> na Sloveniji in izrabljajo Slovenijo za to, da jih bomo pripeljali v
               CEFTO, v EFTO, v Evropsko unijo in v vse mednarodne institucije. Slovenska vlada še
               ni spregledala hrvaškega načrta in ne razume te vrste diplomacije. Rekel bi celo, da
               v določeni meri - upam, da bo zdaj kaj bolje - ampak v določeni meri sploh ne razume
               diplomacije. Kakor je to kruta pilula, mislim, upam, da se bo slovenska vlada
               streznila in da bo zadevo zagrabila z drugega konca.</p>
               <p>Poslanska skupina Slovenske nacionalne stranke bo podprla predlog, ki je bil dan
               tukaj, in upam, da bomo kmalu dobili odgovore na naša vprašanja. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Jelinčiču. V imenu poslanske skupine DeSUS, gospod Lešnik, za njim
               gospod Gostiša.</p>
            </sp>
            <sp who="SDZ2:LešnikZoran">

               <speaker>ZORAN LEŠNIK:</speaker>

               <p>Gospod predsednik, kolegice in kolegi! Tako kot verjetno večina ali pa, še bolje
               rečeno, vsi, smo tudi v naši poslanski skupini z nejevoljo in z razočaranjem sprejeli
               vest o sklepu hrvaškega sabora, ki je spremenil ustavo.</p>
               <p>Podpiramo predlog krščanskih demokratov in gospoda Schiffrerja, da o tem v našem
               parlamentu spregovorimo. Vendar s tisto dopolnitvijo, ki jo je predlagal že vodja
               poslanske skupine liberalne demokracije, da v resnici temeljito pripravimo gradivo,
               da o tem najprej spregovori komisija za zamejce po svetu in pa seveda odbor za
               mednarodne odnose.</p>
               <p>Samo v informacijo - tudi jaz sem glasoval proti temu, da bi danes na seji OMA
               razpravljali o tej zadevi, zato, ker smo bili informirani, da vlada pripravlja
               temeljito analizo in temeljito poročilo o tem vprašanju, in pa zaradi tega, ker sem
               bil informiran, da bo seja trajala samo do pol dvanajste ure, ko je bil že sklican
               razgovor z vodji poslanskih skupin.</p>
               <p>Skratka, predlog krščanskih demokratov podpiramo, z željo, da se pripravi temeljito
               poročilo o tem.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Lešnik. Preden dam besedo gospodu Leonu Gostiši v imenu poslanske
               skupine Slovenske ljudske stranke, mi dovolite, da se zaradi korektnosti dogovorimo
               takoj. Namreč, gre za razlago komisije za poslovnik, ki je naslednja. Jaz jo bom
               prebral. To je ena njenih zadnjih razlag, ki jo sprejela tudi na pobudo predsednika
               državnega zbora. Je pa naslednja: Določba 64. člena poslovnika o odločanju državnega
               zbora o dnevnem redu velja tako za redno kot izredno sejo državnega zbora. Upravičeni
               predlagatelji lahko predlagajo tako umik posamezne točke kot tudi razširitev, če so
               razlogi nastali po sklicu seje in če je bilo poslancem poslano ali izročeno gradivo,
               ki je podlaga za uvrstitev na dnevni red. Ta razlaga, ki je povsem jasna, iz te
               razlage izhaja naslednje. Razlogi po sklicu seje so v primeru tega predloga za
               širitev dnevnega reda nastali. Toda druga tema je, ali je bilo poslancem poslano ali
               izročeno gradivo. Zato bi prosil predlagatelja gospoda Schiffrerja, da poskuša zelo
               hitro zagotoviti morda nekaj predlogov, vsebinskih, o katerih bi državni zbor
               razpravljal. Sicer se nam bo zgodilo, da bomo ob večinski podpori vseh poslanskih
               skupin, da uvrstimo to točko na dnevni red, to naredili v nasprotju s poslovniško
               določbo, da morajo poslancem, ali jim biti poslano ali izročeno gradivo, ki je
               podlaga za uvrstitev na dnevni red. V vašem dopisu, v vašem gradivu je žal samo
               predlog za razširitev dnevnega reda, ni pa gradiva, ni pa vsebinskih predlog. Besedo
               ima gospod Leon Gostiša v imenu poslanske skupine Slovenske ljudske stranke.</p>
            </sp>
            <sp who="SDZ2:GostišaLeon">

               <speaker>LEON GOSTIŠA:</speaker>

               <p>Hvala lepa. Spoštovani! Reakcija je potrebna, čeprav je, roko na srce, malo pozna.
               Saborska odločitev je slovensko zunanjo politiko presenetila. Po odzivih, ki so
               sledili, je to več kot jasno. Razlog, zakaj bo Slovenska ljudska stranka podprla
               uvrstitev točke na dnevni red, je nedvoumen. Nikakor namreč ne smemo dopustiti, da se
               nakopičeni problemi v odnosih s Hrvaško rešujejo na plečih slovenske manjšine, pa
               čeprav gre za manjšino, ki smo jo, bodimo odkriti, precej mačehovsko obravnavali v
               preteklosti. To in pa tudi še nekatere druge dele slovenskega narodnega telesa v
               tujini. In upam, da bo razprava, ki jo bomo opravili v državnem zboru, ta naš dolg
               vsaj delno popravila.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Gostiša. S tem so izčrpani nastopi poslanskih skupin. Sprašujem vas,
               ali kdo nasprotuje mojemu predlogu, da državni zbor ne bo takoj glasoval o tem
               predlogu, ker je še nekaj pobud za razširitev dnevnega reda. V tem času pa
               predlagatelji pripravijo kratko vsebinsko utemeljitev, ki bo tudi smatrana kot
               potrebno gradivo in bo s tem tudi izvršena pač zahteva poslovnika oziroma komisije za
               poslovnik. Gospod Kacin, želite besedo v smislu? To pomeni, da nasprotujete mojemu
               proceduralnemu predlogu. Imate drugačen predlog? Prosim. Proceduralno ima besedo
               gospod Kacin.</p>
            </sp>
            <sp who="SDZ2:KacinJelko">

               <speaker>JELKO KACIN:</speaker>

               <p>Gospod predsednik, kolegice in kolegi! Kot je bilo že danes povedano, smo se o tem
               pogovarjali tudi na seji odbora za mednarodne odnose. Ampak ne samo tam. Tudi na
               sestanku vseh parlamentarnih skupin je tekla beseda o tem in imel sem občutek, da smo
               se poenotili, da je to tako resna tema, da potrebuje daljšo pripravo, da potrebuje
               tudi pisna gradiva, da potrebuje tudi izhodišča in da bodo vse parlamentarne stranke
               storile vse, kar je v naši moči, da bi bila takrat razprava čimbolj celovita. Zato bi
               še enkrat predlagal, da se o tem danes ne pogovarjamo in da najdemo priložnost, ko
               bodo zagotovljeni pogoji za tako razpravo, da o tem razpravljamo in odločamo.</p>
               <p>Ustava v sosednji državi se ne spreminja vsak dan. In s hitenjem ne bomo dosegli
               čisto nič, razen, da bomo zamudili čas za vsebinsko in celovito pripravo. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Kacinu. Žal je vaša razprava v tem smislu proceduralna razprava, ki je
               tudi vsebinska, poslanske skupine so povedale svoja stališča. Ponovno sprašujem -
               preden bi dal na glasovanje predlog, bi želel, da bi v celoti bila izvršena določba
               poslovnika - ali kdo nasprotuje, da razpravljamo o drugih širitvah dnevnega reda, v
               tem času pa predlagatelji pripravijo potrebno gradivo, ki je lahko izhodišče za
               razpravo.</p>
               <p>Namreč, kot sem obveščen s strani predlagatelja, je to gradivo lahko tudi stališče
               ljudi iz vlade. Neko gradivo, ki je že pripravljeno - ni potrebno, da se v celoti
               napiše sedaj. Tako je zagotovil predlagatelj te točke dnevnega reda.</p>
               <p>Predlagam, da ne glasujemo o tem predlogu, ampak počakamo na to gradivo. Predlog za
               razširitev dnevnega reda ima v imenu poslanske skupine tudi gospod Tone Anderlič in
               mu dajem besedo.</p>
            </sp>
            <sp who="SDZ2:AndreličAnton">

               <speaker>ANTON ANDERLIČ:</speaker>

               <p>Spoštovani! Dajem predlog za razširitev dnevnega reda s predlogom zakona o spremembah
               zakona o začasnem zadržanju izvajanja nekaterih določb zakona o denacionalizaciji in
               zakona o izvrševanju kazenskih sankcij.</p>
               <p>Gre preprosto za to, da je bil rok, ki smo si ga zadali z zakonom, 20. december,
               katerega pa, smo ugotovili te dni, ni mogoče izvesti. 20. december je bil tisti rok,
               ko naj bi tudi po mnenju ustavnega sodišča, ki je v svoji odločbi v letu 1995
               ocenilo, da mora državni zbor Slovenije oceniti, ali je Republika Slovenija finančno
               zmožna popraviti krivice v celoti. Kar pomeni ne samo z vrnitvijo zaplenjenega
               premoženja, ampak tudi s povrnitvijo izgubljenega zaslužka in negmotne škode, česar
               zakon o denacionalizaciji upravičencem ne priznava.</p>
               <p>Gre za tako imenovani 145. člen zakona o izvrševanju kazenskih sankcij. Vi veste, da
               so se nekatere občine zaradi tega znašle tik pred bankrotom in v težavah in seveda
               tudi država Slovenija posredno s tem.</p>
               <p>Zakon, ki je v razmnoževanju in jaz verjamem, da ga boste takoj dobili, vsebuje samo
               dva člena, ki se nanašata na datum. Posebej moram poudariti to, da v zvezi z
               vračanjem premoženja cerkvi oziroma verskim skupnostim ni govora, kajti to je
               vprašanje, katerega sporazumno rešuje vlada, in tudi takrat, ko smo izglasovali v
               državnem zboru ta zakon, kateremu rok se izteka 20. decembra, nismo zajeli s tem
               zakonom. So pa to razlogi, ki so, pravim, nastali s tem, ko smo ugotovili, kaj je z
               roki. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Anderlič je predlagal, torej v imenu treh poslancev, treh
               poslanskih skupin razširitev dnevnega reda s predlogom zakona o začasno zadržani<gap n="..."/>,
               se opravičujem, predlogom zakona o spremembah zakona o začasnem zadržanju izvajanja
               nekaterih določb zakona o denacionalizaciji in zakona o izvrševanju kazenskih
               sankcij. Navedel je tudi razloge, ki so nastali po sklicu izredne seje, in je tudi
               vložil ustrezno gradivo. Preden dam možnost razpravljalcem, ima gospod Hvalica
               proceduralni predlog.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Glede na pravkar slišano in na vašo predhodno razlago,
               v kakšnem primeru je možna širitev dnevnega reda, vas sprašujem, gospod predsednik,
               ali je pri tem primeru, ki ga je podal vodja liberalne demokracije, to primer, kjer
               so nastali razlogi za širitev po sklicu seje. To me namreč zanima. Prej ste striktno
               opozorili - jaz tu namreč pri tem predlogu ne vidim - zato vas sprašujem, če
               poskušate ugotoviti, ali so nastali razlogi za širitev dnevnega reda po sklicu te
               seje. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Hvalica, tudi sam imam to dilemo. Tu gre za občutljivo razlago te poslovniške
               določbe, kaj pomeni in na kakšen način se interpretira utemeljitev predlagatelja
               dodatne točke, da so razlogi nastali po sklicu izredne ali redne seje, kajti
               poslovniška komisija je tukaj izenačila svojo razlago. Gospod Anderlič je dvakrat
               omenil v svojem nastopu razloge, ki so po njegovi oceni taki, da jih lahko tolmačimo,
               da so nastali po sklicu izredne seje državnega zbora. Vsekakor pa v prejšnjem primeru
               mislim, da je bila stvar nedvoumna, prav tako je bilo tudi gradivo - mislim, da bo
               posredovano - tako da bomo glasovali o prejšnjem predlogu za razširitev dnevnega
               reda. Sprašujem, ali želi besedo predstavnik sekretariata oziroma ali želi besedo
               predstavnik vlade! <stage>(Ne.)</stage> Želijo besedo predstavniki poslanskih skupin? Gospod Mozetič
               ali gospod Rejc? Gospod Mozetič ima besedo, gospod Potrč ima besedo, bo imel za njim
               besedo.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Drage kolegice, spoštovani kolegi! No, najprej čisto procesno, proceduralno. Ne vem,
               kdaj so nastali ti razlogi, ampak sigurno niso nastali po sklicu te seje. Ti razlogi
               so verjetno že dolgo. Zakaj niste pripravili zakona predlagatelji, vlada, mi ni
               znano, ampak zdaj ne morete govoriti, da je to nastalo po sklicu te izredne seje, ki
               je bila sklicana pred dvema dnevoma.</p>
               <p>Zdaj pa, kar zadeva to vsebino. Jasno, mi bomo temu nasprotovali, ampak mene čudi to,
               da ste zdaj prišli s predlogom, ko smo prejšnji teden ugotovili, da ni bilo
               totalitarnega komunističnega režima, ki je izvajal razlastitve, zdaj pa nastaja škoda
               zaradi denacionalizacije, in celo, tako sem prej, če sem prav, slišal, taka škoda, da
               bo celo država zaradi tega bankrotirala. Dajte se enkrat zmeniti, kaj je kaj. Najprej
               se odločite, kaj je, kje smo, kaj se je dogajalo, kaj se ni dogajalo in če se nekaj
               ni dogajalo, potem tudi nekaj drugega najbrž ni. Vendar, resno pa pristopimo k
               stvari.</p>
               <p>Dejstvo je, da pogoji niso nastali po tem sklicu, dejstvo je, da zakona niste pač
               pripravili, in ker ga niste pripravili, ga je nemogoče na tak način uvrščati na
               dnevni red in kršiti poslovnik. Mislim, da bi to moral ugotoviti že predsednik
               državnega zbora in enostavno niti ne spraševati naprej.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Mozetič. V imenu poslanske skupine združene liste gospod Potrč.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa. Jaz sem v imenu naše poslanske skupine eden od sopodpisnikov predloga. S
               kolegija predsednika državnega zbora vodje poslanskih skupin bodo vedeli, da je o
               vprašanju uvrstitve ali neuvrstitve zakona o denacionalizaciji v tretji obravnavi
               bila razprava na seji kolegija državnega zbora in da je bila skupna ugotovitev, da bi
               bilo po svoje zaradi tega, da bi preprečili nastop situacije, v kateri bi moratorij
               potekel in ne bi imeli rešeno vprašanje v zvezi z vračanjem premoženja tujim
               državljanom, v zvezi z vračanjem premoženja potomcem bivših fevdalcev in v zvezi z
               vračanjem premoženja po izvrševanju zakona o kazenskih sankcijah, nujno potrebno
               nekaj storiti. Ko smo skupaj ugotovili, da ni realnih podlag za to, da bi se v tretji
               obravnavi lahko ta zakon obravnaval, je naše prepričanje, da je prav, da se za krajši
               rok, to je dveh mesecev podaljša moratorij, in sicer samo v teh treh točkah -
               neupravičena pridobitev državljanstva, zakon o izvrševanju kazenskih sankcij in tudi
               vprašanje potomcem bivših fevdalcev. Razlogi za to so po našem mnenju nastopili po
               tem, ko je seja državnega zbora bila sklicana, saj smo po njej ugotovili, da zakona v
               tretji obravnavi o spremembah in dopolnitvah zakona o denacionalizaciji ni, ker še
               pač ni bil vložen. Mi ta predlog podpiramo. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Potrč. Proceduralni predlog gospod Rejc. Želi še katera od poslanskih
               skupin besedo? Če boste predlagali, da razmnožimo gradivo, bomo to takoj storili.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Hvala, gospod predsednik za besedo. Predlog, ki ga je dal gospod kolega Anderlič
               glede razširitve dnevnega reda, menim, da ne more priti v poštev, iz preprostega
               razloga, ker so v postopku spremembe in dopolnitve zakona o denacionalizaciji, ki
               ravno ta primer tudi rešuje. In seveda dva zakona na isto temo - pravim, da ravno to
               tudi rešuje. Tudi ZIKS je prizadel. In je potrebno, da predlagatelji pripravijo
               tretjo obravnavo in zadeva se bo izpeljala in opravila v državnem zboru. Menim, da
               nimamo nobenega opravičila, predvsem pa ni v poslovniku možno določilo, oziroma je
               določilo, ki preprečuje, da bi bila dva na isto temo hkrati v parlamentarni
               proceduri. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Rejc. Prav to proceduralno vprašanje je bilo aktualno ob zadnjem
               primeru, ko smo sprejeli dodaten, nov moratorij v obliki zakona in takrat je bilo
               nekako tudi sprejeto stališče, ki je dobilo podlago tudi v razlagi komisije za
               poslovnik, torej, da prav vprašanje moratorija, torej časovna vprašanja so
               izključena. In v tem primeru ne gre za dva zakona z isto vsebino v postopku. Ker
               zakon je zelo enak takratni vsebini. V tem smislu bomo na enak način tolmačili
               poslovniško določbo in tudi razlago komisije za poslovnik. Želi še katera od
               poslanskih skupin besedo? <stage>(Ne.)</stage> Želi predlagatelj dodatno obrazložiti svoj predlog?
               <stage>(Ne.)</stage></p>
               <p>Dajem predlog na glasovanje. Ugotavljamo prisotnost! <stage>(69 poslancev.)</stage> Kdo je za to, da
               državni zbor razširi 17. izredno sejo z novo točko dnevnega reda, ki se imenuje:
               <q>"Predlog zakona o spremembah zakona o začasnem zadržanju izvajanja nekaterih določb
               zakona o denacionalizaciji in zakona o izvrševanju kazenskih sankcij."</q></p>
               <p>Kdo je za tak predlog? <stage>(48 poslancev.)</stage> Je kdo proti? <stage>(19 poslancev.)</stage></p>
               <p>Ugotavljam, da je predlog sprejet in bo obravnavan kot 20.A točka dnevnega reda.</p>
               <p>Vlada predlaga razširitev dnevnega reda z zakonom o poroštvu Republike Slovenije za
               alocirane obveznosti Nove ljubljanske banke d.d. Ljubljana in Nove kreditne banke
               Maribor d.d. iz naslova kreditov, ki jih je sklad za financiranje povečanja
               zaposlovanja v gospodarsko manj razvitih in izrazito emigracijskih področjih
               Socialistične federativne Republike Jugoslavije najel pri Skladu Sveta Evrope za
               socialni razvoj. Prosim predstavnika vlade, da poda predlog za širitev dnevnega reda.
               Obrazložitev predloga, gospod Gaspari.</p>
            </sp>
            <sp who="SDZ2:GaspariMitja">

               <speaker>MAG. MITJA GASPARI:</speaker>

               <p>Glede na obsežnost dnevnega reda in pa že zdaj nejevoljo glede tega dnevnega reda, ki
               je nujen predpogoj za sprejemanje nekaterih ukrepov vlade, vlada pri tej točki ne bo
               vztrajala za vključitev na dnevni red. Menimo, da bi bilo dobro to čimprej storiti.
               Gre za institucijo Evropske Unije oziroma skupnosti socialni svet Evropske zveze. Z
               ratifikacijo tega sporazuma se potem odpre možnost za sodelovanje Republike Slovenije
               s tem socialnim svetom. Kot pravim, če bo to lahko prišlo na naslednjo sejo, stvar ne
               bo nič bistveno prikrajšana. Zgodile so se nekatere pomanjkljivosti v proceduri, ne
               samo pri vladi, tudi drugje. In zato ne vztrajamo, da bi moralo biti to vključeno v
               to sejo državnega zbora. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Gaspari. To pomeni, da predloga za razširitev dnevnega reda s to točko
               ni več. Predlog za širitev dnevnega reda ima tudi gospod Pukšič.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa. Predsednik državnega zbora! Spoštovane poslanke in poslanci! Prav lep
               pozdrav pa seveda tudi velja študentkam in študentom Visoke upravne šole v Ljubljani,
               ki so zgoraj na galeriji. Spoštovani predsednik! Gre za razširitev oziroma za
               postavljeno vprašanje. Namreč, bil sem na komisiji za mandatno-imunitetna vprašanja
               oziroma mandatno-imunitetni komisiji, kjer smo obravnavali med drugim obravnavo
               obvestila okrožnega sodišča v Ljubljani v zvezi z vodenjem kazenskega postopka zoper
               poslanca državnega zbora, in je uvrščeno na dnevni red kot 6. točka. Hkrati pa smo
               obravnavali tudi sklep komisije državnega zbora o nezdružljivosti opravljanja javne
               funkcije s pridobitno dejavnostjo. In ker je bila ta seja istočasno in te točke ni na
               dnevnem redu, se mi pravzaprav postavlja vprašanje, ali je to izpadlo, ker je tudi iz
               pregleda zadev za obravnavo na izredni seji državnega zbora bil pod 6. alineo predlog
               tega sklepa o nezdružljivosti opravljanja javne funkcije s pridobitno dejavnostjo. In
               ker je bilo v časopisju v zadnjem času veliko na to temo prelitega črnila in ker smo
               poslanci Socialdemokratske stranke in gospod poslanec Pavel Rupar seveda prepričani -
               in tako je bilo tudi ugotovljeno na komisiji za ugotavljanje nezdružljivosti
               opravljanja javne funkcije s pridobitno dejavnostjo - da je zadeva korektna in ni
               bilo kršenja zakona, se postavlja vprašanje, zakaj tega ni na dnevnem redu. Vsekakor
               pa bi radi zadevo razčistili pred slovensko javnostjo. Namreč gre za to, da imamo pri
               tem čisto vest. Vsekakor je potrebno to zadevo čimprej razjasniti, ker, kot je bilo
               že ugotovljeno na komisiji, ni bilo kršenja 12. člena tega zakona, saj podjetje ni
               bilo v funkciji upravljanja. Hvala lepa.</p>
            </sp>
            <sp who="SDZ2:PodobnikJanez">

               <speaker>JANEZ PODOBNIK:</speaker>

               <p>Hvala lepa gospod Pukšič. Jaz sem vašo razpravo razumel kot proceduralno vprašanje
               meni, predsedniku, ki tudi predlaga točke dnevnega reda. Res je, ko je bila seja
               kolegija, na kateri smo obravnavali možne točke dnevnega reda, je bila kot ena od
               možnih točk omenjena tudi ta točka, ki ste jo vi omenil. Sam sem potem temeljito
               razmislil o tem vprašanju in sem prepričan, da točka dnevnega reda, ki govori o tem,
               ali bo nek poslanec državnega zbora, ali se mu bo celo odvzel mandat, je tako
               pomembna, da jo državni zbor obravnava na redni seji.</p>
               <p>Prav tako sem bil obveščen s strani članov te komisije iz nekaterih poslanskih
               skupin, da želijo, da matično delavno telo zaradi nekaterih novih razlogov še enkrat
               obravnava to vsebinsko vprašanje in ga potem predlaga v sprejem državnemu zboru.
               Ocenil sem, da s strani obeh delovnih teles gradivo še ni bilo v celoti pripravljeno.
               Zato mislim, da je pametno, da ni te točke na tej izredni seji državnega zbora; zato
               je tudi nisem uvrstil na to izredno sejo.</p>
               <p>Ali ima še kdo predlog za razširitev dnevnega reda? <stage>(Da.)</stage> Gospod Kovše, državni
               sekretar za energetiko, lahko pričakujemo kakšen zakon s področja energetike?</p>
            </sp>
            <sp who="SDZ2:KovšeAlojz">

               <speaker>ALOJZ KOVŠE:</speaker>

               <p>Lep pozdrav! Predlagam, da se na izredno sejo državnega zbora uvrsti predlog zakona o
               poroštvu Republike Slovenije za restrukturiranje obveznosti podjetij s področja
               elektrogospodarstva. Predlog zakona je intervencijske narave; odlašanje z
               razrešitvijo plačilne sposobnosti podjetij elektrogospodarstva bi povzročilo motnje v
               oskrbi z električno energijo in s tem veliko gospodarsko škodo.</p>
               <p>Dovolite, da vam samo povem, da analiza predvidenih pogojev poslovanja v letu 1998 in
               1999 kaže, da je v teh dveh letih poslovanje v elektroenergetskem sistemu obremenjeno
               z izredno visokimi obveznostmi za vračilo kreditov, saj anuitete v letu 1998 znašajo
               preko 21 milijard tolarjev, v letu 1999 preko 17 milijard tolarjev. Od tega pa
               znašajo samo anuitete, za katere posojila je dala jamstvo država: v letu 1998 - 13
               milijard tolarjev in v letu 1999 preko 10 milijard tolarjev. Skupne anuitete
               predstavljajo v teh dveh letih več kot 20,5% pričakovanega celotnega prihodka od
               prodaje električne energije. Večina kreditnih obveznosti, ki bi jih restrukturirali,
               izhaja iz najetja kreditov v obdobju 1974-1985, ko je elektroenergetski sistem
               izvajal intenzivne investicijske dejavnosti. Predvsem so bile tu reakcije na težave
               pri preskrbi z električno energijo - to so bile takrat redukcije v letu 1973. Več kot
               70% vseh obveznosti pa se nanaša na Nuklearno elektrarno Krško in Termoelektrarno
               Šoštanj.</p>
               <p>Upam, da sem vam povedal nekaj razlogov, da bi bilo dejansko nujno, ker te obveznosti
               zapadejo že v januarju prihodnjega leta, da bi uvrstili ta zakon oziroma predlog
               zakona o poroštvu Republike Slovenije za restrukturiranje obveznosti podjetij s
               področja elektrogospodarstva na dnevni red.</p>
               <p>Na koncu bi v bistvu povedal, da je to samo restrukturiranje obveznosti, za katere je
               država že dala poroštvo in to ni sprejemanje nekih novih poroštev - ampak je v bistvu
               restrukturiranje teh poroštev za dve leti, kajti v naslednjih dveh letih so te
               obremenitve elektroenergetskega sistema velike, kot sem prej povedal. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Kovše. O tem zakonu je bilo govora tudi na seji predsednika kolegija
               državnega zbora; predlagan je bil s strani vlade, ko smo ocenjevali, kateri razlogi
               so tisti, da vežejo uveljavitev zakona s 1.1.1998. Pri tem zakonu nismo našli
               neposredne povezave in tudi zato se potem nisem odločil in ga nisem uvrstil na dnevni
               red izredne seje. Predlagal bi, da je pač ta zakon eden od tistih, ki bo zanesljivo
               uvrščen na dnevni red januarske seje. S tem bi bili tudi vaši argumenti, s katerim
               utemeljujete uvrstitev na to izredno sejo, sprejeti. Torej, da bi bil zakon
               obravnavan meseca januarja. Namreč, tu se ponovno postavlja vprašanje, kateri so
               razlogi, ki so nastali po sklicu izredne seje, da so taki, da lahko razpravljamo in
               ta zakon uvrščamo na izredno sejo. Seveda gradivo obstaja, zakon je bil 12.12. poslan
               v državni zbor. Tako da bi v tem primeru ne odprl razprave glede širitve dnevnega
               reda in bi bil ta zakon eden od tistih, ki bi bil na redni seji januarja med prvimi
               zakoni na dnevnem redu. Ali je še kakšen predlog za razširitev dnevnega reda? Gospod
               Hvalica ima predlog za razširitev.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Spoštovani kolegi! Poslanske pobude in vprašanja so
               stalna točka dnevnega reda sej državnega zbora. Mi smo imeli letos po parlamentarnih
               počitnicah samo enkrat, enkrat samkrat smo imeli možnost, da opravimo te poslanske
               pobude in vprašanja.</p>
               <p>Na podlagi 23. člena poslovnika je možno, da državni zbor odloči tudi, da bodo
               vprašanja in pobude poslancev na posebni seji. Jaz razumem izredno sejo kot posebno
               sejo in bi predlagal, da uvrstimo to točko na dnevni red. Glejte, v pol leta smo
               imeli poslanci samo enkrat to možnost. Pri tem bi opozoril še na naslednje: poslanske
               pobude in vprašanja so tipičen institut opozicije. Vi se lahko zmenite sicer med
               seboj, na večerji in ko se dobite vladne stranke, ampak opozicija ima pa edina to
               možnost. Glede na to, da nam to možnost daje poslovnik tudi na izredni seji
               predlagam, da uvrstimo poslanske pobude in vprašanja na dnevni red te izredne seje.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Hvalica. Tretji odstavek 20. člena govori: <q>"Državni zbor lahko
               odloči, da bo vprašanja in pobude poslancev obravnaval na posebni seji."</q> Sam
               interpretiram to določbo tako, da je ena posebna seja, na kateri so zgolj samo
               poslanska vprašanja. Jaz sem pripravljen, da se tudi, če je potrebno, v okviru
               kolegija zelo hitro dogovorimo in je v mesecu januarju tudi taka seja, kajti gospod
               poslanec Hvalica ima prav. Ker je bilo zelo malo rednih sej po parlamentarnih
               počitnicah letos, so imeli poslanci redkokdaj možnost, da so lahko na seji državnega
               zbora postavili tudi poslansko vprašanje. Seveda, pisna možnost obstaja. Poslanci
               imajo poslovniško možnost, da to storijo na seji državnega zbora, na kateri imajo
               tudi pravico oziroma poslovniško možnost, da takoj dobijo tudi odgovor. Če boste dali
               tako pobudo, gospod Hvalica, se lahko pogovorimo o taki seji državnega zbora, kot jo
               določa poslovnik.</p>
               <p>Sprašujem gospoda Schiffrerja, ker zdaj nam ostane samo še glasovanje o razširitvi
               dnevnega reda glede položaja slovenske narodne skupnosti na Hrvaškem po črtanju
               slovenske manjšine iz ustave Republike Hrvaške. Ali lahko dobimo zagotovilo s strani
               predstavnika vlade, da bo tudi pripravljeno ustrezno gradivo? Želi besedo gospod
               državni sekretar, gospod Vajgl? <stage>(Da.)</stage> Prosim.</p>
            </sp>
            <sp who="SDZ2:VajglIvo">

               <speaker>IVO VAJGL:</speaker>

               <p>Spoštovani gospod predsednik! Jaz se opravičujem za odsotnost prej z zasedanja, ker
               nisem vedel, da bo ta točka dnevnega reda na vrsti, pa sem za pol ure odšel.</p>
               <p>Samo to bi rad rekel, da bo zunanje ministrstvo pripravilo informacijo o vseh
               zadevah, ki so se dogajale v zadnjem času, o potezah zunanjega ministrstva o naši
               intervenciji v hrvaškem zunanjem ministrstvu, odgovoru, ki smo ga prejeli danes, in
               vseh ostalih relevantnih zadevah, ki se nanašajo na Slovence na Hrvaškem in njihov
               položaj. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu državnemu sekretarju.</p>
               <p>Na podlagi njegovega nastopa ugotavljam, da bodo poslanci prejeli ustrezno gradivo in
               tokrat izjemoma, v tem primeru, dajem na glasovanje predlog, da se točka dnevnega
               reda 17. izredne seje razširi s točko, o kateri sem prej govoril - položaj slovenske
               narodne skupnosti na Hrvaškem. Ugotavljamo prisotnost! <stage>(68 prisotnih.)</stage></p>
               <p>Kdo podpira uvrstitev te dodatne točke na dnevni red? <stage>(63 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da smo brez nasprotovanja smo sprejeli to točko na dnevni red pod 20.b
               točko jo bomo obravnavali. Vsekakor pa bo obravnava v državnem zboru odvisna tudi od
               gradiva, ki ga bo pripravilo ustrezno delovno telo.</p>
               <p>Prosim? <stage>(Besede iz dvorane.)</stage> Lahko državni zbor predlaga, da se točka obravnava prej.
               Mislim, da je razumljivo, da najprej dobimo ustrezno gradivo tudi matičnega delovnega
               telesa.</p>
               <p>Ker ni več predlogov za razširitev, prehajamo na hitre postopke, na odločanje za
               spremembo zakona po hitrem postopku.</p>
               <p>Vlada Republike Slovenije je zboru predložila predlog zakona o spremembah in
               dopolnitvah zakona o vpisu in plačilu delnic v delniške kapitale Evropske banke za
               obnovo in razvoj in predlaga zboru, da ga sprejme po hitrem postopku. Matično delovno
               telo podpira sprejem zakona po hitrem postopku. Želi besedo predstavnik vlade? <stage>(Ne.)</stage>
               Poročevalec matičnega delovnega telesa? <stage>(Ne.)</stage> Predstavnik sekretariata? <stage>(Ne.)</stage> Želijo
               besedo predstavniki poslanskih skupin? <stage>(Ne.)</stage></p>
               <p>Na glasovanje dajem predlog za sprejem zakona o spremembah in dopolnitvah zakona o
               vpisu in plačilu delnic v delniški kapital Evropske banke za obnovo in razvoj, po
               hitrem postopku. Ugotavljamo prisotnost! <stage>(71 prisotnih.)</stage></p>
               <p>Kdo je za tak predlog? <stage>(48 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembah in
               dopolnitvah zakona o davčnem postopku in predlaga zboru, da ga sprejme po hitrem
               postopku. Želi besedo predstavnik vlade? <stage>(Ne.)</stage> Želi besedo poročevalec matičnega
               delovnega telesa? <stage>(Ne.)</stage> Želi besed predstavnik Sekretariata za zakonodajo in pravne
               zadeve? <stage>(Ne.)</stage> Predstavniki poslanskih skupin? <stage>(Ne.)</stage> Na glasovanje dajem predlog za
               sprejem navedenega predloga zakona po hitrem postopku. Ugotavljamo prisotnost. <stage>(70
               prisotnih.)</stage></p>
               <p>Kdo je za navedeni predlog? <stage>(53 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembah in
               dopolnitvah zakona o davčni službi in predlaga zboru, da ga sprejme po hitrem
               postopku. Želi besedo predstavnik vlade? <stage>(Ne.)</stage> Želi besedo poročevalec matičnega
               delovnega telesa? <stage>(Ne.)</stage> Predstavnik sekretariata? <stage>(Ne.)</stage> Predstavniki poslanskih
               skupin? <stage>(Ne želijo.)</stage></p>
               <p>Na glasovanje dajem predlog za sprejem navedenega predloga zakona po hitrem postopku.
               Ugotavljamo prisotnost! <stage>(66 prisotnih.)</stage></p>
               <p>Kdo je za navedeni predlog? <stage>(44 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o posebnem davku na
               bilančno vsoto bank in hranilnic in predlaga zboru, da ga sprejme po hitrem postopku.
               Želi besedo predstavnik vlade? <stage>(Ne.)</stage> Poročevalec matičnega delovnega telesa? <stage>(Ne.)</stage>
               Predstavnik sekretariata? <stage>(Ne.)</stage> Želijo besedo predsedniki poslanskih skupin? <stage>(Ne
               želijo.)</stage> Na glasovanje dajem predlog za sprejem navedenega predloga zakona po hitrem
               postopku. Ugotovimo prisotnost! <stage>(69 prisotnih.)</stage></p>
               <p>Kdo je za navedeni predlog? <stage>(50 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o ukinitvi pravice do
               regresa za letni dopust za leto 1998 in predlaga zboru, da ga sprejme po hitrem
               postopku. Želi besedo predstavnik vlade? <stage>(Ne želi.)</stage> Poročevalec matičnega delovnega
               telesa? <stage>(Ne želi.)</stage> Predstavnik sekretariata? <stage>(Ne.)</stage> Želijo besedo predstavniki
               poslanskih skupin? <stage>(Ne želijo.)</stage> Na glasovanje torej dajem predlog za sprejem
               navedenega predloga zakona po hitrem postopku. Ugotovimo prisotnost! <stage>(66
               prisotnih.)</stage></p>
               <p>Kdo je za navedeni predlog? <stage>(41 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembah in
               dopolnitvah zakona o prispevkih za socialno varnost. Predlaga zboru, da ga sprejme po
               hitrem postopku. Želi besedo predstavnik vlade? <stage>(Ne.)</stage> Poročevalec matičnega delovnega
               telesa? <stage>(Ne.)</stage> Predstavnik sekretariata? <stage>(Ne.)</stage> Predstavniki poslanskih skupin? <stage>(Ne
               želijo.)</stage> Na glasovanje dajem predlog za sprejem navedenega predloga zakona po hitrem
               postopku. Ugotovimo prisotnost! <stage>(63 prisotnih.)</stage></p>
               <p>Kdo je za navedeni predlog? <stage>(37 poslancev.)</stage> Je kdo proti? <stage>(12 poslancev.)</stage></p>
               <p>Ugotavljam, da je predlog za hitri postopek sprejet.</p>
               <p>Vlada Republike Slovenije je zboru predložila predlog zakona o višini povračil
               stroškov v zvezi z delom in nekaterih drugih prejemkov in predlaga zboru, da ga
               sprejme po hitrem postopku. Predstavnik vlade? <stage>(Ne.)</stage> Poročevalec matičnega delovnega
               telesa? <stage>(Ne.)</stage> Predstavnik sekretariata? <stage>(Ne.)</stage> Predstavniki poslanskih skupin? <stage>(Ne
               želijo besede.)</stage> Na glasovanje dajem predlog za sprejem navedenega predloga zakona po
               hitrem postopku. Ugotovimo prisotnost! <stage>(63 prisotnih.)</stage></p>
               <p>Kdo je za navedeni predlog sklepa? <stage>(40 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je predlog za sprejem obravnave zakona po hitrem postopku sprejet.</p>
               <p>Vlada Republike Slovenije je zboru predložila predlog zakona o spremembah in
               dopolnitvah zakona o notranjih zadevah in predlaga, da ga sprejme po hitrem postopku.
               Želi besedo predstavnik vlade? <stage>(Ne.)</stage> Predstavnik matičnega delovnega telesa? <stage>(Ne.)</stage>
               Sekretariata? <stage>(Ne.)</stage> Predstavniki poslanskih skupin? <stage>(Ne želijo.)</stage> Na glasovanje dajem
               predlog za sprejem navedenega predloga zakona po hitrem postopku. Ugotovimo
               prisotnost! <stage>(56 prisotnih.)</stage></p>
               <p>Kdo je za navedeni predlog? <stage>(36 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembah in
               dopolnitvah zakona o obrambi in predlaga, da ga po hitrem postopku sprejme. Želi
               besedo predstavnik vlade? <stage>(Ne.)</stage> Predstavnik matičnega delovnega telesa? <stage>(Ne.)</stage>
               Predstavnik sekretariata? <stage>(Ne.)</stage> Predstavniki poslanskih skupin? <stage>(Ne.)</stage> Gospod Mozetič
               ima besedo.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Drage kolegice! Spoštovani kolegi! Nisem zaradi zakona o obrambi, pač pa zato, ker je
               po dnevnem redu zadnji zakon, ki se sprejema po hitrem postopku, in sem počakal do
               zadnjega zakona. Velja pa za vse zakone, ki jih sprejemamo po hitrem postopku - to
               kar bom povedal pri tem zakonu, za katerega predlaga, da naj gre v sprejem po hitrem
               postopku.</p>
               <p>Če ste dobro spremljali, praktično vsi zakoni, vse točke dnevnega reda, ki jih imamo
               na tej izredni seji, se sprejemajo po izrednem hitrem postopku. Enostavno bi bilo
               dobro, če bi ugotovili, da smo končno prišli po slabem redu vladanja letu vlade, nove
               koalicije v izredne razmere. Ampak poglejte, kaj piše poslovnik, kdaj je hitri
               oziroma ta hitri izredni postopek. Kadar zahtevajo <q>"izredne potrebe države"</q>. Izredna
               potreba države je v tem trenutku, verjetno, preveč debel proračun. Za leto 1997 in pa
               nov proračun za leto 1997, zato je treba sprejemati varčevalni ukrep po hitrem
               postopku, s katerim se bodo, v glavnem, določale nove davščine.</p>
               <p>Drugi razlog je narava nesreče oziroma <q>"interesi obrambe"</q>, je drugi razlog. Ne vem,
               možno, da so tudi interesi obrambe tukaj zadaj tega, ne vem, ker to v glavnem se niti
               ne sporoča poslancev.</p>
               <p>Pač pa, naslednji razlog so <q>"narava nesreče"</q>. Jaz mislim, da je naravna nesreča, ki
               se skoraj spreminja v nacionalno katastrofo, ampak ne v smislu potresa povodnji in
               podobni zadev, pač pa v smislu tega, kako ta vlada dela. In to je glavni razlog,
               zakaj bomo to, kar vse delamo danes na tej seji, sprejemali po izrednem hitrem
               postopku. Ne glede na to, ne glede na tako nacionalno katastrofo, sem jaz proti vsem
               tem izrednim hitrim postopkom in tudi proti hitremu postopku pri tem zadnjem. Hvala.
            </p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu Mozetiču. Želi še katera od poslanskih skupin besedo? <stage>(Ne želi.)</stage>
               Zaključujem razpravo.</p>
               <p>Na glasovanje dajem predlog za sprejem predloga zakona o spremembah in dopolnitvah
               zakona o obrambi po hitrem postopku. Ugotavljamo prisotnost! <stage>(72 poslancev.)</stage></p>
               <p>Kdo je za navedeni predlog? <stage>(40 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je predlog sprejet.</p>
               <p>Ker smo dnevni red razširili z eno točko, je to bilo predzadnje glasovanje o hitrem
               postopku. Zadnje je predloga zakona o spremembah zakona o začasnem zadržanju
               izvajanja nekaterih določb zakona o denacionalizaciji in zakona o izvrševanju
               kazenskih sankcij. Ki ga je državni zbor uvrstil kot 20a. točko dnevnega reda.
               Predlagatelji predlagajo, da se ga po hitrem postopku sprejme. Želi besedo
               predstavnik vlade? <stage>(ne.)</stage> Želijo besedo predstavniki predlagatelja? <stage>(Ne želijo.)</stage> Želi
               besedo poročevalec matičnega delovnega telesa? <stage>(Ne.)</stage> Predstavnik sekretariata? <stage>(Ne.)</stage>
               Ali želijo besedo predstavniki poslanskih skupin? <stage>(Ne želijo.)</stage> Zaključujem
               razpravo.</p>
               <p>Na glasovanje dajem predlog za sprejem navedenega predloga zakona po hitrem
               postopku.</p>
               <p>Ugotovimo prisotnost! <stage>(71 prisotnih.)</stage></p>
               <p>Kdo je za navedeni predlog? <stage>(49 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na obravnavo in odločanje o predlogih za sprejem zakonov po skrajšanem
               postopku. Vlada je predlagala spremembo in dopolnitev zakona o prekrških in predlaga,
               da ga sprejmemo po skrajšanem postopku. Matično delovno telo s predlogom
               predlagatelja zakona za sprejem predloga zakona po skrajšanem postopku soglaša. Želi
               besedo predstavnik vlade? <stage>(Ne želi.)</stage> Želi besedo poročevalec matičnega delovnega
               telesa? <stage>(Ne želi.)</stage> Predstavnik sekretariata? <stage>(Ne želi.)</stage> Želijo besedo predstavniki
               poslanskih skupin? <stage>(Ne želijo.)</stage> Razpravo zaključujem.</p>
               <p>Na glasovanje dajem predlog sklepa, da se navedeni zakon sprejme po skrajšanem
               postopku. Navedeni predlog ne bo sprejet, če mu bo nasprotovala najmanj ena tretjina
               navzočih poslancev. Ugotovimo prisotnost! <stage>(65 prisotnih.)</stage></p>
               <p>Kdo je za navedeni predlog, da se zakon o spremembah in dopolnitvah zakona o
               prekrških sprejema po skrajšanem postopku? <stage>(54 poslancev.)</stage> Je kdo proti? <stage>(10
               poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o spremembi
               zakona o prometnem davku in predlaga zboru, da ga sprejme po skrajšanem postopku.
               Matično delovno telo s tem predlogom soglaša. Želi besedo predstavnik vlade? <stage>(Ne
               želi.)</stage> Poročevalec matičnega delovnega telesa? <stage>(Ne želi.)</stage> Predstavnik sekretariata?
               <stage>(Ne.)</stage> Predstavniki poslanskih skupin? <stage>(Ne želijo.)</stage> Razpravo zaključujem.</p>
               <p>Na glasovanje dajem predlog za sprejem navedenega predloga zakona po skrajšanem
               postopku. Kot v prejšnjem primeru, predlog ne bo sprejet, če mu bo nasprotovala
               najmanj ena tretjina navzočih poslancev. Ugotovimo prisotnost! <stage>(65 prisotnih.)</stage></p>
               <p>Kdo je za predlog, da se navedeni zakon sprejema po skrajšanem postopku? <stage>(43
               poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da je predlog sprejet.</p>
               <p>Želi v zvezi z dnevnim redom še kdo besedo? <stage>(Ne želi.)</stage></p>
               <p>Ker ne želi nihče več razpravljati, bi zbor obvestil, da bo pod točko <q>"volitve in
               imenovanja"</q> državni zbor obravnaval naslednje predloge odlokov: predlog odloka o
               imenovanju Sveta Sklada kmetijskih zemljišč in gozdov Republike Slovenije,
               predlagatelj je Vlada Republike Slovenije; o imenovanju predsednika Vrhovnega sodišča
               Republike Slovenije, predlagatelj je minister za pravosodje; pet predlogov o
               izvolitvi v sodniško funkcijo, predlagatelj je Sodni svet; in predloge odlokov,
               katerih predlagatelj je Komisija za volitve, imenovanja in administrativne zadeve
               <stage>(predlogov je več kot deset - če dovolite, jih ne bi bral, ker imate v gradivu vse
               predloge teh odlokov)</stage>.</p>
               <p>Za današnjo sejo tako predlagam dnevni red, kot ste ga prejeli s sklicem, s
               sprejetimi dopolnitvami in spremembami. Ugotovimo prisotnost! <stage>(76 prisotnih.)</stage></p>
               <p>Kdo je za predlagani dnevni red v celoti? <stage>(56 poslancev.)</stage> Je kdo proti? <stage>(12
               poslancev.)</stage></p>
               <p>Glede na izid glasovanja ugotavljam, da je predlagani dnevni red 17. izredne seje
               državnega zbora sprejet.</p>
               <p>Rad bi vas obvestil o naslednjem. Državni zbor bo danes delal do 20. ure, v sredo 17.
               decembra bo delal od 14. do 20. ure, v dopoldanskem času pa se bodo sestala delovna
               telesa, ki bodo pripravila potrebno gradivo, da bo lahko državni zbor odločal o
               točkah dnevnega reda, ki smo ga pravkar sprejeli. V podobnem smislu smo tudi že
               napovedali rešitev na seji kolegija. Url, do kdaj delamo, to je pa moj predlog - do
               20. ure. Mislim, da imamo možnost, da s tem tudi v tem tednu državni zbor konča
               dnevni red. Torej, v petek 19. decembra predlagam, da dela od 10. ure in da se potem
               dogovorimo do kdaj delamo, kajti, odprto je tudi vprašanje o morebitnem nadaljevanju
               izredne seje državnega zbora po 19. septembru, kot je bilo že dogovorjeno in tudi
               nekako sprejeto, bo 21. decembra ob 14. uri opravljena 1. točka. Torej se
               opravičujem, v ponedeljek 22. decembra bo ob 14. uri opravljena 1. točka izredne
               seje, to je zaprisega predsednika Republike Slovenije. V nadaljevanju tega dne pa
               tudi slavnostna seja državnega zbora ob državnem prazniku. Jaz sem odprt, če bo
               kakršnakoli potreba, da se med samim zasedanjem tudi na delovnem pogovoru sestanemo
               vodje poslanskih skupin in rešimo kakršenkoli zaplet glede dela državnega zbora v tem
               tednu.</p>
               <p>Predlagam, da današnji zbor prične z obravnavo 3. in 4. točke dnevnega reda. To je
               predlog predsednika Republike Slovenije za določitev treh kandidatov za sodnika
               Evropskega sodišča za človekove pravice. Namreč, ta točka dnevnega reda je v
               neposredni povezavi s časovnim pričakovanjem. Rok, ki je določen, se izteče 18.
               decembra. Tako, da predlagam, da danes to opravimo in potem po 4. točki dnevnega reda
               preidemo na 2. točko dnevnega reda, to je predstavitev predloga proračuna Republike
               Slovenije za leto 1998.</p>
               <p>Prehajamo na <title>3. TOČKO DNEVNEGA REDA - PREDLOG PREDSEDNIKA REPUBLIKE SLOVENIJE ZA
                  DOLOČITEV TREH KANDIDATOV ZA SODNIKA EVROPSKEGA SODIŠČA ZA ČLOVEKOVE PRAVICE.</title>
               </p>
               <p>Predsednik Republike Slovenije je državnemu zboru predlagal, da za kandidate za
               sodnike Evropskega sodišča za človekove pravice določi: prof. dr. Petra Jambreka,
               prof. dr. Antona Pereniča in prof. dr. Boštjana M. Zupančiča. Sprašujem, če želi
               predstavnik Urada predsednika Republike Slovenije dodatno obrazložiti predlog? <stage>(Ne
               želi.)</stage> Predlog je obravnavala komisija za volitve, imenovanja in administrativne
               zadeve, ki je zboru tudi pisno poročala. Želi podpredsednik komisije besedo? <stage>(Ne
               želi.)</stage> Želi besedo predstavnik sekretariata za zakonodajo in pravne zadeve? <stage>(Ne
               želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem
               poslankam in poslancem. Se opravičujem. V imenu poslanske skupine Slovenskih
               krščanskih demokratov boste govoril gospod Izidor Rejc.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Spoštovani gospod predsednik, gospe in gospodje! Ne bom se toliko spuščal v posamezna
               imena, ki jih predsednik države predlaga. Vendar izbijajo podatke za gospoda dr.
               Župančiča, kjer so vsi osebni podatki in je življenjepis v angleškem jeziku. Izgleda,
               da ta gospod ne more dobiti prevajalca ali kaj podobnega. Vendar menim, da je to ena
               od osnovnih dejavnosti ali pa ena osnovnih, bi rekel, etičnih pristopov, da se
               kandidat, ki je Slovenec in naj bi šel tja za evropskega sodnika, predstavi tudi v
               evropskem jeziku. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Rejcu. Želijo besedo poslanke in poslanci? <stage>(Ne želijo.)</stage> Razpravo
               zaključujem. Prehajamo na glasovanje. V skladu s 87. členom poslovnika državnega
               zbora in 80. členom zakona o ustavnem sodišču zbor o določitvi treh kandidatov za
               sodnika Evropskega sodišča glasuje tajno, pri čemer bomo o vsakem kandidatu glasovali
               na posebni glasovnici. Glasuje se za tri kandidate. V skladu s 97. členom poslovnika
               vodi tajno glasovanje predsedujoči s pomočjo generalne sekretarke državnega zbora in
               štirih poslancev, ki jih izvoli državni zbor na predlog predsedujočega. Predstavniki
               poslanskih skupin so predlagali naslednje člane volilne komisije: predstavnik LDS,
               Rudolf Moge, predstavnik SLS - Josip Bajc, predstavnik Socialdemokratov - Jože
               Jerovšek, predstavnik SKD - mag. Marjan Schiffrer. Član te komisije sem tudi sam kot
               predsedujoči. Ali kdo temu predlogu nasprotuje? <stage>(Ne.)</stage> Na glasovanje dajem predlog za
               sestavo volilne komisije, kot sem jo pravkar povedal. Ugotavljamo prisotnost! <stage>(70
               prisotnih.)</stage></p>
               <p>Kdo je za predlagano sestavo komisije? <stage>(68 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog za sestavo komisije sprejet.</p>
               <p>V skladu z drugim odstavkom 97. člena poslovnika državnega zbora bodo poslancem
               vročene tri glasovnice, tako da pride vsak poslanec k mizi predsedujočega in pove
               svoje ime in priimek. Poslanec, ki mi bo pomagal pri izvedbi glasovanja, izroči
               vsakemu poslancu po tri glasovnice, generalna sekretarka pa označi pri imenu in
               priimku poslanca v seznamu, da so mu bile glasovnice tudi vročene. Glasuje se tako,
               da se na vsaki glasovnici obkroži beseda <q>"za"</q> ali <q>"proti"</q>. V skladu z drugim
               odstavkom 98. člena poslovnika državnega zbora je neizpolnjena glasovnica ali
               glasovnica, ki ni izpolnjena v skladu s prej omenjenim navodilom, neveljavna. Na
               podlagi 80. člena v povezavi s 14. členom zakona o Ustavnem sodišču bo posamezni
               kandidat določen za predlagano funkcijo, če bo zanj glasovala večina vseh poslancev,
               to je 46 ali več poslancev. Glasovali bomo v dvorani, poslanke in poslanci bodo
               izpolnjene glasovnice oddali v glasovalno skrinjico, ki bo v dvorani na mizi
               predsedujočega.</p>
               <p>Prehajamo na izvedbo tajnega glasovanja. Prosim, da se poslanci, ki mi bodo pomagali
               pri glasovanju, takoj zglasijo v sobi 117, kjer bomo skupaj prevzeli volivni
               material. Glasovanje se bo pričelo ob 17.20 in bo trajalo do 17.45. Sejo bomo
               nadaljevali ob 18.00 uri. Prehajamo na glasovanje.</p>
               <stage type="time">(Seja je bila prekinjena ob 17.09 uri in se je nadaljevala ob 18.07 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi, nadaljujemo sejo. Ugotavljamo prisotnost! <stage>(58 prisotnih.)</stage> Državni
               zbor je sklepčen in lahko odloča.</p>
               <p>Prehajamo na izid glasovanja. Ker moramo po zapisniku ugotoviti izida glasovanja o
               odločitvi kandidatov za sodnika Evropskega sodišča za človekove pravice. Za
               profesorja droktorja Jambreka: glasovanje je potekalo v torek, 16. decembra 1997 v
               prostorih Državnega zbora Republike Slovenije. Razdeljenih je bilo 84 glasovnic,
               oddanih je bilo 84 glasovnic, neveljavnih je bilo 5 glasovnic, veljavnih je bilo 79
               glasovnic. <q>"Za"</q> je glasovalo 45 poslancev, <q>"proti"</q> 34 poslancev. Na podlagi tega
               izida glasovanja predlagani kandidat, profesor doktor Peter Jambrek ni bil določen za
               kandidata za sodnika Evropskega sodišča za človekove pravice.</p>
               <p>Na podlagi drugega odstavka 80. člena zakona o Ustavnem sodišču, ob smiselni uporabi
               14. člena tega zakona se za prosto mesto sodnika Evropskega sodišča za človekove
               pravice opravi novi kandidacijski postopek.</p>
               <p>Za profesorja doktorja Antona Pereniča: glasovanje je potekalo v torek, 16. decembra
               v prostorih Državnega zbora Republike Slovenije. Razdeljenih je bilo 84 glasovnic,
               oddanih je bilo 84 glasovnic. Neveljavnih je bilo 10 glasovnic, veljavnih je bilo 74
               glasovnic. <q>"Za"</q> je glasovalo 61 poslancev, <q>"proti"</q> pa 13 poslancev. Na podlagi tega
               izzida glasovanja je bil profesor doktor Anton Perenič določen za kandidata za
               sodnika Evropskega sodišča za človekove pravice.</p>
               <p>Za profesorja doktorja Boštjana M. Zupančiča: glasovanje je potekalo v torek, 16.
               decembra 1997 v prostorih Državnega zbora Republike Slovenije. Razdeljenih je bilo 84
               glasovnic, oddanih je bilo 84 glasovnic. Neveljavnih je bilo 9 glasovnic, veljavnih
               je bilo 75 glasovnic. <q>"Za"</q> je glasovalo 54 poslancev, <q>"proti"</q> pa 21 poslancev. Na
               podlagi tega izida glasovanja je bil profesor doktor Bošjan M. Zupančič določen za
               kandidata za sodnika Evropskega sodišča za človekove pravice.</p>
               <p>Na podlagi izida glasovanja ugotavljam, da je Državni zbor Republike Slovenije
               določil listo kandidatov za sodnike Evropskega sodišča za človekove pravice, in
               sicer: prof. dr. Anton Perenič in prof. dr. Boštjan M. Zupančič.</p>
               <p>S tem zaključujemo to točko dnevnega reda 17. izredne seje.</p>
               <p>Prehajamo na <title>4. TOČKO DNEVNEGA REDA -</title> obravnava <title>PREDLOGA PREDSEDNIKA
                  REPUBLIKE SLOVENIJE, ZA IZVOLITEV DVEH SODNIC USTAVNEGA SODIŠČA REPUBLIKE
                  SLOVENIJE.</title>
               </p>
               <p>Proceduralni predlog ima dr. Zagožen.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Spoštovani zbor! Jaz imam proceduralno vprašanje.</p>
               <p>Rad bi pojasnilo, kaj bo sedaj storil državni zbor, glede na to, da po našem
               poslovniku in zakonu, nismo določili treh kandidatov. Mislim, da moram enostavno
               sporočiti evropskemu parlamentu, da nimamo kandidata in da se postopek nadaljuje.
               Najbrž bi moral o tem odločati državni zbor, ker si verjetno ne moremo privoščiti, po
               mojem, nacionalne sramote, da ne določimo treh kandidatov za sodnika Evropskega
               sodišča za človekove pravice v skladu s poslovnikom parlamenta, ki izbira izmed teh
               treh.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala dr. Zagožen. Kaj predlagate? <stage>(Iz dvorane pojasnilo.)</stage> Ko sem prebral zapisnik o
               izidu glasovanja o prof. dr. Petru Jamreku, sem potem tudi prebral: <q>"Na podlagi 2.
               odstavka 80. člena zakona o Ustavnem sodišču, ob smiselni uporabi 14. člena tega
               zakona se za prosto mesto sodnika Evropskega sodišča za človekove pravice opravi nov
               kandidacijski postopek."</q> Ali je med nami tudi gospod Baškovič? Predstavnik
               ministrstva za pravosodje ali za zunanje zadeve? Prosim, gospod državni sekretar
               Vajgl.</p>
            </sp>
            <sp who="SDZ2:VajglIvo">

               <speaker>IVO VAJGL:</speaker>

               <p>Spoštovani gospod predsednik, gospe poslanke, gospodje poslanci! Moram dati
               obvestilo, da v primeru, če do 18. Slovenija ne bo poslala predlogov kandidatov,
               potem ne bomo imeli sodnika. Se pravi, do 18. morajo biti kandidati v Strassbourgu,
               drugače sodnika ne bomo imeli. Tako da smo vezani na ta rok. Ni pa nikjer rečeno, da
               morajo biti trije kandidati.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Baškovič, želite besedo? Sprašujem še enkrat predstavnika zunanjega
               ministrstva. Vprašanje je zelo jasno. Ali je korektno, da državni zbor na podlagi
               izida glasovanja pošlje, pove, da je določil listo dveh kandidatov za sodnika
               Evropskega sodišča za človekove pravice? Ali je to v skladu z določbami, ki veljajo v
               evropskem parlamentu oziroma v tem sodišču.</p>
            </sp>
            <sp who="SDZ2:VajglIvo">

               <speaker>IVO VAJGL:</speaker>

               <p>Gospod predsednik, mi lahko damo tudi dva kandidata. Nikjer ni rečeno, nihče od nas
               ne zahteva, da morajo biti trije kandidati. Dva kandidata sta dva kandidata in eden
               izmed njih bo izvoljen za sodnika.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Mozetič, imate proceduralni predlog?</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. Prvič, vlada v tem postopku nima kaj iskati, tako da ne vem, zakaj je
               državni sekretar tukaj govoril. Ona bo sicer uradno poslala pismo, kaj smo mi
               storili, po našem postopku je to tako pač v tej državi. Zdaj, vseskozi, kar sem jaz o
               tej zadevi seznanjen, tudi na odboru za pravne zadeve, ki vodi hearinge, od jutri
               naprej v Parizu, je bilo vseskozi govora o treh kandidatih, in mislim, da je tudi
               generalni sekretar poslal pismo, v katerem zahteva tri kandidate, tri kandidate. In
               vse države, ki so jih do zdaj poslale, z izjemo Slovenije, pa še nekaj držav, ki še
               niso to naredile, so poslale po tri kandidate. Zdaj, situacija, kaj narediti. Ko se
               bo ponovil postopek, naj se to čimprej razčisti.</p>
               <p>Zdaj to, o čemer je pa gospod Vajgl govoril, da bo sramota, da nismo poslali
               pravočasno kandidata, naj se obrne na kakšen drug naslov. Parlament je to kandidaturo
               oziroma te predloge dobil pred nekaj dnevi in če bi bila poslana prej, bi verjetno
               imeli več časa, da tudi rešimo take zaplete. Tako da jaz mislim in sem prepričan, da
               moramo poslati v Strassbourg predlog treh kandidatov, parlamentarna skupščina se bo
               pa odločala potem v Strassbourgu o enem.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Torej, kolegice in kolegi, to pomeni, da je sedaj razprava o predlogu sklepa, ki sem
               ga pravzaprav prebral na koncu, ko sem rekel, da na podlagi izida glasovanja
               ugotavljam, da je Državni zbor Republike Slovenije določil listo kandidatov za
               sodnike Evropskega sodišča za človekove pravice in potem sem prebral dve imeni:
               profesorja doktorja Antona Pereniča in profesorja doktorja Boštjana Zupančiča, prvi
               61 glasov, drugi 54 glasov. Torej o tem vprašanju sedaj moramo opraviti razpravo. Če
               je potrebno, bomo tudi sejo prekinili, da bi dobili najbolj korektno tolmačenje tega
               zapleta. Gospod Anderlič in nato gospod Jakič.</p>
            </sp>
            <sp who="SDZ2:AndreličAnton">

               <speaker>ANTON ANDERLIČ:</speaker>

               <p>Sam sem bil prepričan in na pogovorih v tem postopku je bilo to, vsaj meni, jasno, da
               se pogovarjamo o treh kandidatih. Najprej je bilo več kandidatov za določitev treh
               kandidatov, ki naj bi jih Slovenija poslala, pač po pismu, ki ga je zunanje
               ministrstvo dobilo od gospoda Terschysa. Jaz menim, da ni druge rešitve v tem
               trenutku, kot da preprosto ugotovimo izid, ki je bil. Moram reči, da mi je ta zadeva
               presenetila, ampak to tako pač je in smo določili dva kandidata, s tem da se lahko
               preveri, ali je potrebno poslati tri. Mi najbrž lahko obvestimo, če je to jutrišnji
               dan, da je parlament določil dva kandidata in da, če je potrebno določiti tri, da pač
               za tretjega ponovimo postopek. Druge rešitve tukaj ne vidim. Je pa seveda vprašanje
               teh rokov, ki so pred nami bili.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Anderlič. Gospod Jakič.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Hvala za besedo. Kot član slovenske delegacije v Svetu Evrope bi tudi želel videti,
               da ima Slovenija tri kandidate. Zato predlagam, če je možno, da seveda potrdimo dva
               kandidata, ki sta danes dobila potrebno večino. Da pa zaprosimo ali pa na nek način
               naredimo, da do pojutrišnjem predsednik predloži v izvolitev manjkajočega tretjega
               kandidata, ker izredna seja poteka in bi lahko o tem odločali jutri oziroma
               pojutrišnjem in še ujeli <q>"death line"</q>, ki nam ga je Svet Evrope dal. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Jakič. Vaš poziv vsebuje nekatere nejasnosti glede same procedure
               - kakšna je pač procedura, ko predsednik države predlaga kandidate za sodnike
               Evropskega sodišča. Gospod Hvalica, nato pa gospod Baškovič.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Torej, zadeva ni jasna predvsem zaradi tega, ker nisem
               opazil, da bi gospodu Mozetiču kdo ustrezno repliciral. Navsezadnje imamo tudi
               ministra za pravosodje in bi bilo zaželeno, da slišimo čisto pravno zadevo -
               artikulacijo. Meni trenutno ni jasno; lahko so nekateri predlogi, rekel bi, ki
               stojijo, ampak jaz nisem trdno prepričan. Na vsak način je moj predlog naslednji - in
               bom izrabil še to priliko, da dam neke vrste proceduralni predlog - ali da se prekine
               sejo, dokler ne dobimo ustreznega pojasnila, sicer bom pa jaz, če do tega ne bo
               prišlo, zahteval odmor v imenu poslanske skupine. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod Baškovič, nato dr. Zagožen.</p>
            </sp>
            <sp who="SDZ2:BaškovičMilan">

               <speaker>MILAN BAŠKOVIČ:</speaker>

               <p>Hvala lepa. Jaz sem se medtem dokopal do tega akta, ki je objavljen v mednarodnih
               pogodbah, na katerega se sklicuje predsednik republike v svojem predlogu. Namreč,
               protokol številka 11 Konvencije o varstvu človekovih pravic in temeljnih svoboščin -
               tam on že sam govori o tem svojem predlogu, da sodnike z večino glasov izvoli
               parlamentarna skupščina s seznama treh kandidatov, ki jih imenuje vsaka visoka
               pogodbenica - to je dejansko v tem aktu. Tudi res piše, <q>"člane sodišča izvoli..."</q> in
               tako naprej, <q>"z večino glasov z liste oseb, ki so jih imenovale članice Sveta Evrope.
               Vsaka članica imenuje tri kandidate."</q> Tako da to je določeno, vsaj tako je v
               dokumentih ves čas vidno.</p>
               <p>Sedaj zakon o Ustavnem sodišču pri nas to materijo ureja posredno, v določbi 80.
               člena, ki govori o predlaganju kandidatov iz Republike Slovenije za sodnika
               Evropskega sodišča za človekove pravice - to je posebno poglavje 12, ki ima samo en
               člen, in pravi: <q>"določbi 12. in 13. člena tega zakona"</q>, namreč o Ustavnem sodišču,
               <q>"se smiselno uporabljata tudi za predlagane kandidate iz Republike Slovenije za
               sodnika Evropskega sodišča. Kandidate Republike Slovenije za sodnika Evropskega
               sodišča za človekove pravice določi državni zbor ob smiselni uporabi določbe 14.
               člena tega zakona."</q></p>
               <p>Če se to pogleda, je to, kar je bilo storjeno po tem postopku predsednika republike
               je po 12. členu objavil kandidiranje za to funkcijo; rok mora biti najmanj 30 dni <stage>(to
               je zdaj težko za nadoknaditi)</stage>, v primeru predčasnega prenehanja pa 15 dni. Ti roki so
               tisti, ki jih je treba, po mojem mnenju, tudi upoštevati v tem kandidacijskem
               postopku. Potem je tu 14. člen, ki pa govori o situacijah izvolitve ustavnih
               sodnikov, ki se uporablja tudi za primer teh kandidatov. Če je predlaganih več
               kandidatov in tako naprej, imamo posebno situacijo. Če pa ni nobeden dobil večine, se
               pa volitve ponovijo pri tistih, ki niso dobili in tako naprej. Imamo pa najprej to
               pravilo v drugem odstavku: <q>"Če sodnik ustavnega sodišča"</q>, v tem primeru ta kandidat
               za evropsko sodišče <q>"ni izvoljen, se opravijo nove volitve na podlagi novih
               kandidatur"</q> in tako naprej. <q>"Glasuje se o toliko kandidatih, kolikor je potrebno
               izvoliti sodnikov. Če tudi na ponovljenih volitvah ni izvoljenih toliko kandidatov,
               kot jih je potrebno izvoliti"</q> in tako naprej, <q>"se opravijo nove volitve za prosta
               mesta."</q> Zdaj, tukaj bi se lahko iz tega sklepalo, da za dva člana, za dva kandidata
               je kandidatura uspela, za enega ni. Tako bi se lahko iz tega razumelo, da se potem za
               eno mesto še nadalje vodi postopek kandidature in potem volitve, kot je pač za tista
               dva, ki sta pa uspela. Drugo je vprašanje, ali je čas možen, ali se lahko sporoči na
               ustrezno mesto, da smo uspeli z dvema, da bo pa tretji naknadno javljen. Tega jaz ne
               vem, to bi morali pojasniti tisti, ki se s tem ukvarjajo v teh povezavah s to
               evropsko strukuro. Vsekakor pa v dveh dneh, po mojem, ni mogoče nadoknaditi
               kandidature na ta resen način, da se pozove zainteresirane institucije, da
               predlagajo; da predsednik republike potem izbira, se posvetuje in predlaga v
               izvolitev. Če je možno, naj pove, ampak mislim, da je to velika težava.</p>
               <p>Mislim, da je pa možno tolmačiti, da sta dva uspela, eden pa ni. Bi pa morali biti
               trije, to pa tudi drži. Tako da stvar v celoti ni izpeljana. En kandidat je seveda še
               zmeraj odprt. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospod Baškovič. Dr. Franc Zagožen ima besedo. Prosim za potrpežljivost.
               Gospod Marušič bo tudi dobil besedo, čeprav je to sicer zadeva državnega zbora in
               naše procedure, mislim pa, da pomoč ministrov ne bomo zavrnili, če nam lahko
               svetujejo. Dr Zagožen, prosim.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Predlagal bi, da te točke ne zaključimo, tako da lahko še v okviru te seje tudi kaj
               storimo, če bomo dobili ustrezen predlog. In ustrezen predlog mislim, da lahko še
               vedno dobimo. Predlagatelj je pač predsednik države in on lahko jutri kandidaturo
               tudi ponovi, če hoče. Po moji oceni je pa blamaža, če bomo poslali dva kandidata in
               se nam utegne zgoditi, da bo parlamentarna skupščina to obravnavala kot kršitev
               tistega protokola in nas izločila iz držav, ki bodo imele člane evropskega sodišča
               vsaj začasno, s prvim mandatom.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala dr. Zagožen. Gospod Pahor še ima besedo.</p>
            </sp>
            <sp who="SDZ2:PahorBorut">

               <speaker>BORUT PAHOR:</speaker>

               <p>Hvala lepa predsednik. Če je le mogoče in če to ne pomeni kršitve<gap n="..."/> <stage>(Nemir v
               dvorani.)</stage></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosim za mir v dvorani.</p>
            </sp>
            <sp who="SDZ2:PahorBorut">

               <speaker>BORUT PAHOR:</speaker>

               <p><gap n="..."/>poslovnika, bi soglašal s predlogom kolega dr. Zagožna. Kolikor jaz razumem in
               vselej sem tako razumel priporočilo, naj bi naša država poslal tri kandidate.
               Predlagam, da se do jutri, ko se bo seja nadaljevala, preuči možnost, kaj
               storiti.</p>
               <p>Predlagam, da imenujemo, da predlagamo parlamentarni skupščini v izbiro tri
               kandidate, da te točke ne zaključimo in da jutri nadaljujemo s to obravnavo, potem ko
               se bo vzelo dovolj časa, da se premisli o tem ali predlagati ponovno istega kandidata
               ali drugega ali kaj tretjega.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Ali kdo nasprotujemo temu proceduralnemu predlogu, ki je bil podan s strani dveh
               poslancev, da se 3. točka dnevnega reda ne zaključi? Da jo prekinemo in nadaljujemo s
               4. točko dnevnega reda. Gospod Anderlič, nasprotujete temu predlogu? Sicer ima besedo
               tudi gospod Mozetič. Prosim najprej gospod Anderlič.</p>
            </sp>
            <sp who="SDZ2:AndreličAnton">

               <speaker>ANTON ANDERLIČ:</speaker>

               <p>Načelno nimam proti tem kaj veliko, ampak mislim, da to proceduralno ni korektno. Z
               vidika - dobro sem poslušal gospoda Baškoviča, ki je rekel, da je ta procedura v tej
               rundi zaključena in to pomeni s tem tudi točka dnevnega reda in da je kadarkoli
               mogoče sklicati izredno sejo. Tudi jutri, pojutrišnjem, če vse te točke iz te
               preselimo na drugo in tako naprej. Ampak to je že stvar naprej.</p>
               <p>Mislim, da je točka zaključena, s tem da je mogoče sklicati naslednjo izredno sejo,
               če bo ponovljen postopek, in o tem ponovno odločati. Mislim, da bi bil to hud
               precedens poslovniški, da ne ugotovimo, da je bila točka zaključena. Ne glede na izid
               glasovanja je to, kar je, in nadaljnjo potezo moramo iskati skupaj in reševati to
               zadevo. Mislim, da to ni skladno z poslovnikom in predlagam, da se ta točka zaključi,
               naj se ugotovi do jutri, ali bo ponovljen postopek - verjetno bo - in da se potem v
               naslednjih skliče nova izredna seja. To je najmanj, kar je, poslovniško - se mi zdi -
               absolutno nekorektno. Točka je zaključena, s tem ko smo opravili volitve in
               razglasili rezultate. Rezultati so razglašeni pri tej točki. Zdaj, da ni tako, kot
               smo pričakovali, da bo, je drugo vprašanje.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospod Anderlič. Želi besedo še gospod Mozetič?</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. No, tukaj bi se celo moral strinjati z gospodom Anderličem. Dejstvo je;
               to, kar je izvoljeno, to kar je, je. Ampak problem nastane, če te seje ne bomo
               zaključili. Poglejte, tudi glede na roke, ki jih je gospod Baškovič povedal, bi bilo
               eventualno možno ujeti - ne ta rok, ki bi ga morali ujeti. Praktično smo res med
               petimi državami, ki še niso poslale do včerajšnjega dne, ko sem gledal spisek na seji
               odbora za pravne zadeve in človekove pravice, parlamentarni skupščini Sveta Evrope;
               hearingi se bodo za tiste, ki so poslali, začeli jutri, za drugi krog držav, se
               začnejo 7., 8. in 9. januarja. 7. januar je tudi že poln, 8. in 9. januar so še vsi
               tisti, ki še niso poslali. Sedaj rokovno je možno, da se celo dati ujeti rok tistih
               15 dni, tako da ne bi bilo nikakršne kršitve. Vendar karkoli vzamemo, prepozno bomo
               poslali, to je dejstvo. To je dejstvo!</p>
               <p>Vendar, jaz predpostavljam, če bomo poslali kandidature treh - to je kandidatura v
               Svetu Evrope, ne dveh potem pa še enega. Tja moramo poslati tri. Mi smo za dva
               zaključili, tukaj v parlamentu smo za dva zaključili. To je dejstvo. Moramo še za
               tretjega. In ko bomo imeli paket vseh treh, potem je naša kandidatura popolna za Svet
               Evrope.</p>
               <p>Tako mislim jaz in tako je tudi, vsaj iz tistega, kakor sem prej poslušal, kar je
               prebral gospod Baškovič. In zdaj v tem času, če bomo poslali, čeprav bo prepozno,do
               tistega datuma, da bo šlo pač na hearinge v januarju, jaz mislim, da bo potem šlo
               tudi na Parlamentarno skupščino Sveta Evrope.</p>
               <p>Vendar najdimo zdaj znotraj tega možnost in znotraj tega bi predlagal, da bi ne glede
               na to, da se v bistvu s tem - kar je gospod Anderlič glede zaključka te točke
               strinjam - da je kljub vsemu danes ne zaključimo, pa vidimo, kaj se da - bom rekel -
               narediti pri tej stvari. Pa ne zato, ker jo bomo morali zaključiti, ampak seja ima 22
               a, b, torej 24 ali koliko točk. Če jo ne bomo zaključili, potem tega enostavno ne
               bomo več mogli uvrstiti. Dokler te seje ne zaključimo, ne moremo sklicati - jaz se
               sicer s tem ne strinjam, ampak tako je - ne moremo sklicati nove seje. V tem je ves
               problem. Pač to je zdaj nastalo. Mislim pa, da v Strassbourgu glede na vse določbe pa
               tudi glede na vse to, da bi mi poslali samo dva, da ne bi poslali polne kandidature,
               mislim, da bi bila to - dobro, recimo sramota, z zelo blago besedo, ampak neresnost
               se pa jasno pokaže.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospod Mozetič. Tudi sam ste ugotovil, kako je včasih zapleteno v celoti
               spoštovati poslovniške določbe. Se strinjam z vami. Gospod Marušič ima besedo,
               minister za pravosodje, bil je izvan in mislim, da mu ne bo nihče nasprotoval z
               nastopi.</p>
            </sp>
            <sp who="SDZ2:MarušičTomaž">

               <speaker>TOMAŽ MARUŠIČ:</speaker>

               <p>Predsednik, hvala za besedo. Spoštovane, spoštovani!</p>
               <p>Namreč, kolikor stvar razumem, sicer to ni moja pravna specialnost - logično - mi
               imamo pravico do treh kandidatov, izmed katerih se izbere eden. To se pravi številka
               tri ne prekludira naše pravice o enem kandidatu, kolikor to razumem. Se pravi, tudi
               če mi pošljemo dva, potem se pravica izbire zoži samo na dva, se pravi, na enega.
               Tako da v tem pogledu, če smem biti pošten, ne morem dati tukaj enega mnenja, kot je
               zahteval od mene poslanec Ivo Hvalica. Tega ne morem reči. Vendar menim, da mi lahko
               kandidiramo s tremi, iz teh treh se zbere eden. Ker je pa v skladu z našim
               nacionalnim internim zakonom predvidena državnozborska procedura volitev, sta bila
               izvoljena samo dva - jaz mislim, da sta dve, si lahko potem Evropa izbere enega.
               Vendar v vsakem primeru, ker je vredno biti previden. In tudi podpiram - pardon,
               oprostite. Če bi bil poslanec, bi soglašal tudi z mnenji dr. Zagožna in poslanca
               Pahorja. Namreč, skušajmo dobiti čas in izvoliti še enega, tako da gremo s kompletno
               garnituro naprej. Sicer je naša garnitura škrbasta, kot se reče temu.</p>
               <p>Vprašanje je samo to, ali lahko uspemo narediti tekom jutrišnjega dneva. Če se to ne
               uspe narediti, potem je jasno treba z dvema iti naprej, ker drugega izhoda nimamo.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod minister. Poslušali ste s svojim stališčem pomagati v zagati, v
               kateri se je znašel državni zbor. Gospod Anderlič.</p>
            </sp>
            <sp who="SDZ2:AndreličAnton">

               <speaker>ANTON ANDERLIČ:</speaker>

               <p>Prav veseli me, da se z gospodom Mozetič lahko spet po nekaj časa strinjava, ker
               nekaj časa vmes je bilo nekaj vibracij, ki niso šle<gap n="..."/> Je pa tudi res, da se je
               mnogokrat zdaj že zgodilo in edina mogoča pot je, da če nam ne bo uspelo zaključiti
               seje, da preprosto vse točke preložimo na naslednjo sejo. To smo neštetokrat že
               storili zato, da smo sprostili proceduri pot. Te primere lahko tukaj naštevam, ampak
               najbrž ni potrebno. Mislim, da bi bil hud, hud precedens, če bi ravnali tako, kot je
               bilo tukaj predlagano. Razumem dobro voljo, jaz razumem to pripravljenost, vmes med
               našo sejo in med zaslišanjem v Strassbourgu bi se lahko zgodilo marsikaj. Na primer,
               da bi kakšen kandidat ne uspel priti v Strassbourg ali kakorkoli drugače, pa bi
               vendarle imeli samo dva. Ampak jaz ne navijam za to, da pošljemo dva tja gor. Jaz sem
               bil že v prvem svojem nastopu ekspliciten in jasen. Mi smo točko zaključili,
               ugotovili, da imamo dva kandidata, obvestimo nemudoma predsednika države, da smo
               razumeli to našo nalogo, da določimo tri, vendar nam to ni uspelo in je po naši
               ureditvi potrebno kandidacijski postopek ponoviti. On je na potezi, da nam v čim
               krajšem času, seveda znotraj tistih rokov, ki jih bo mogoče še loviti, pošlje predlog
               za dodatno določitev kandidata. Jaz mislim, da je to edino korektno, tudi
               poslovniško. Jaz ne verjamem, da predsedujoči oziroma predsednik sedaj lahko tolmači
               poslovnik drugače kot tako. Če ga tolmači drugače, je po mojem treba dati to na
               glasovanje ali pa se poslovniška komisija opredeli do tega. Samo jaz sem trdno
               prepričan, da je bolj korektno in edina mogoča pot, da danes to točko zaključimo,
               obvestimo predsednika in seveda potem lahko skličemo novo izredno sejo ali kakorkoli
               že. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Anderlič. Zdi se mi ključno, da ob tej situaciji, v kateri smo, ravnamo
               modro in si sami omogočimo možnost za razmislek. To je ključno vprašanje. Razumljivo
               je, da je bilo glasovanje končano, da so bili rezultati razglašeni, toda razprava in
               različni pogledi pa so se odprli na podlagi izida glasovanja, da je Državni zbor
               Republike Slovenije določil listo kandidatov za sodnike Evropskega sodišča. To je
               ključno vprašanje. V smislu volitev je razumljivo, da je točka končana, toda, ker gre
               za prvi tak primer, je zelo pomembno, da si sami omogočimo možnost, da do jutri
               pridobimo potrebna strokovna mnenja iz služb državnega zbora in da lahko potem trezno
               odreagiramo na nastalo situacijo.</p>
               <p>Obveščen sem bil tudi o nekaterih datumih, o nekaterih drugih vprašanjih, katere
               države tega še niso posredovale in tako naprej. Gre za več aspektov tega vprašanja -
               odbor za mednarodne odnose, strokovna služba, potem pravna služba in tako naprej.
               Bilo bi najbolj korektno, da bi državni zbor z glasovanjem ugotovil in podprl
               proceduralni predlog, da se točka ne zaključi v tistem segmentu, ko ugotavljamo, da
               smo določili listo kandidatov. Razumljivo, mi smo glasovali in izglasovali; nismo pa
               seveda še določili liste kandidatov za sodnike Evropskega sodišča. To je pa drugi del
               te točke dnevnega reda. Zato mislim, da ne bomo kršili poslovniške določbe, če bo
               državni zbor predlagal, da tukaj to točko prekinemo, pridobimo vsa potrebna strokovna
               mnenja in se potem, najverjetneje že jutri, o tem vprašanju tudi dokončno odločimo.
               Vsekakor bomo tudi takoj obvestili predlagatelja, da naj ponovi postopek.</p>
               <p>Ta proceduralni predlog dajem na glasovanje, da se 3. točka dnevnega reda prekine, in
               to v točki, ko državni zbor določa listo kandidatov za sodnike Evropskega sodišča za
               človekove pravice, in da se pridobi mnenje ustreznih strokovnih služb. Ta
               proceduralni predlog dajem na glasovanje. Ugotovimo prisotnost! <stage>(66 prisotnih.)</stage></p>
               <p>Kdo je za tak proceduralni predlog? <stage>(51 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo ta proceduralni predlog v skladu s poslovnikom tudi sprejeli.</p>
               <p>S tem prekinjam to točko dnevnega reda; z njo bomo nadaljevali takoj, ko bomo
               pridobili ustrezna mnenja strokovnih služb državnega zbora, seveda pa najkasneje
               jutri popoldne.</p>
               <p>Predlagam, da nadaljujemo z delom, da opravimo še 4. točko dnevnega reda, nato
               predstavitev proračuna in za danes končamo z delom.</p>
               <p>Prehajam k <title>4. TOČKI DNEVNEGA REDA,</title> to je <title>PREDLOG PREDSEDNIKA REPUBLIKE
                  SLOVENIJE ZA IZVOLITEV DVEH SODNIC USTAVNEGA SODIŠČA REPUBLIKE SLOVENIJE.</title>
               </p>
               <p>Ta predlog je bil dan s strani predsednika Republike Slovenije z dopisom z dne 10.
               decembra letos, da se izvoli dve sodnici Ustavnega sodišča, in sicer:</p>
               <p>a) namesto ustavnega sodnika, dr. Janeza Šinkovca, ki mu poteče mandat 8. januarja
               1998, se izvoli prof.dr. Miroslavo Geč-Korošec;</p>
               <p>b) namesto ustavnega sodnika, mag. Janeza Snoja, ki je vložil zahtevo za predčasno
               razrešitev z 31. marcem 1998, se izvoli prof.dr. Dragico Wedam-Lukić.</p>
               <p>Sprašujem, če želi predstavnik Urada predsednika republike dodatno obrazložiti
               predlog? <stage>(Ne želi.)</stage> Lahko nadaljujemo?</p>
               <p>Predlog je obravnavala komisija za volitve, imenovanja in administrativne zadeve, ki
               je zboru pisno poročala. Ali želi poročevalec, podpredsednik komisije, besedo? <stage>(Ne
               želi.)</stage> Želi besedo predstavnik sekretariata? <stage>(Ne želi.)</stage> Ali želijo besedo
               predstavniki poslanskih skupin? <stage>(Ne želijo.)</stage> Besedo dajem poslankam in poslancem. Ne
               vidim želje po razpravi, zato jo zaključujem.</p>
               <p>Preden preidemo na glasovanje - pred glasovanjem o izvolitvi dveh sodnic ustavnega
               sodišča in v zvezi z vloženo zahtevo ustavnega sodnika, mag. Janeza Snoja, za
               predčasno razrešitev zaradi upokojitve z 31.3.1998, predlagam, da se državni zbor
               seznani z naslednjim ugotovitvenim sklepom. Poslušajte ugotovitveni sklep: <q>"Na
               podlagi prve alinee prvega odstavka ter drugega odstavka 19. člena zakona o ustavnem
               sodišču državni zbor ugotavlja, da mag. Janezu Snoju preneha funkcija ustavnega
               sodnika z 31.3.1998."</q></p>
               <p>Prehajamo na glasovanje. V skladu s 87. členom poslovnika državnega zbora in 14.
               členom zakona o ustavnem sodišču državni zbor o izvolitvi dveh kandidatk za sodnici
               ustavnega sodišča glasuje tajno. O vsaki kandidatki bomo glasovali na posebni
               glasovnici. V skladu s 97. členom poslovnika vodi tajno glasovanje predsedujoči, s
               pomočjo generalne sekretarke državnega zbora in štirih poslancev, ki jih izvoli
               državni zbor. Predlagam isto sestavo volivne komisije kot pri prejšnji točki
               prejšnjega reda: gospod Rudolf Moge, gospod Josip Bajc, gospod Jože Jerovšek in mag.
               Marjan Schiffrer. Član komisije sem tudi sam kot predsedujoči. Ali kdo temu
               nasprotuje? <stage>(Ne nasprotuje.)</stage></p>
               <p>Na glasovanje dajem predlog za tako sestavo volivne komisije. Ugotovimo prisotnost!
               <stage>(66 prisotnih.)</stage></p>
               <p>Kdo je za predlagano sestavo komisije? <stage>(64 poslancev.)</stage> Ali je kdo proti? <stage>(1
               poslanec.)</stage></p>
               <p>Ugotavljam, da je predlog za sestavo komisije sprejet.</p>
               <p>V skladu z drugim odstavkom 97. člena poslovnika državnega zbora bosta poslancem
               vročeni dve glasovnici, v postopku, kot je označen glede volitev. Glasuje se tako, da
               se na vsaki glasovnici obkroži beseda <q>"za"</q> ali <q>"proti"</q>. V skladu z drugim odstavkom
               98. člena poslovnika državnega zbora je neizpolnjena glasovnica ali glasovnica, ki ni
               izpolnjena v skladu s prej omenjenim navodilom, neveljavna. Na podlagi 14. člena
               zakona o ustavnem sodišču bo posamezna kandidatka izvoljena za predlagano funkcijo,
               če bo <q>"za"</q> glasovala večina vseh poslancev. To je 46 ali več poslancev. Glasovali
               bomo v dvorani. Poslanke in poslanci izpolnjene glasovnice oddajo v glasovalno
               skrinjico, ki bo v dvorani na mizi predsedujočega. Prehajamo na izvedbo tajnega
               glasovanja. Prosim poslance, ki mi bodo pomagali, da se takoj zglasijo v sobi 117.
               Glasovanje se bo pričelo ob 18.55 uri. Trajalo bo do 19.15. Sejo bomo nadaljevali ob
               19.30. Prehajamo na glasovanje.</p>
               <stage type="time">(Seja je bila prekinjena ob 18.45 uri in se je nadaljevala ob 19.31 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi! Nadaljujemo izredno sejo državnega zbora. Ugotovimo prisotnost!
               <stage>(52 prisotnih.)</stage></p>
               <p>Ugotavljam, da je državni zbor je sklepčen in lahko odloča.</p>
               <p>Prebral bom zapisnik o izidu glasovanja o izvolitvi dveh sodnic Ustavnega
               sodišča.</p>
               <p>Za prof. dr. Miroslavo Geč-Korošec. Glasovanje je potekalo v torek, 16.12.1997, v
               prostorih Državnega zbora Republike Slovenije. Razdeljenih je bilo 77 glasovnic,
               oddanih je bilo 77 glasovnic, neveljavne so bile 4 glasovnice. Veljavnih je bilo 73
               glasovnic. Za je glasovalo 48 poslancev, proti pa 25 poslancev. Na podlagi tega izida
               glasovanja je bila prof. dr. Miroslava Geč-Korošec izvoljena za sodnico Ustavnega
               sodišča. <stage>(Aplavz.)</stage></p>
               <p>Za prof. dr. Dragico Wedam-Lukić. Glasovanje je potekalo v torek, 16.12.1997, v
               prostorih Državnega zbora Republike Slovenije. Razdeljenih je bilo 77 glasovnic,
               oddanih je bilo 77 glasovnic, neveljavne so bile 4 glasovnice. Veljavnih je bilo 73
               glasovnic. Za je glasovalo 49 poslancev, proti pa 24 poslancev. Na podlagi tega izida
               glasovanja je bila prof. dr. Dragica Wedam-Lukić izvoljena za sodnico Ustavnega
               sodišča. <stage>(Aplavz.)</stage></p>
               <p>Na podlagi izida glasovanja ugotavljam, da je Državni zbor Republike Slovenije
               izvolil prof. dr. Miroslavo Geč-Korošec za sodnico Ustavnega sodišča. Funkcijo
               ustavne sodnice začne po opravljeni zaprisegi izvrševati 9. januarja 1998.
               Ugotavljam, da je Državni zbor Republike Slovenije izvolil prof. dr. Dragico
               Wedam-Lukić za sodnico Ustavnega sodišča. Funkcijo ustavne sodnice začne po
               opravljeni zaprisegi izvrševati 1. aprila 1998. Čestitam obema izvoljenima sodnicama
               Ustavnega sodišča in prosim, da zaprisežeta.</p>
               <p>Vabim prof. dr. Miroslavo Geč-Korošec, sodnico Ustavnega sodišča Republike Slovenije,
               da priseže pred državnim zborom.</p>
            </sp>
            <sp who="SDZ2:GečKorošecMiroslava">

               <speaker>DR. MIROSLAVA GEČ-KOROŠEC:</speaker>

               <p>Prisegam, da bom sodila po ustavi in zakonu in po svoji vesti in si z vsemi svojimi
               močmi prizadevala za ustavnost in zakonitost ter za varovanje človekovih pravic in
               temeljnih svoboščin. <stage>(Aplavz.)</stage></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Želite spregovoriti? Prosim?</p>
            </sp>
            <sp who="SDZ2:GečKorošecMiroslava">

               <speaker>DR. MIROSLAVA GEČ-KOROŠEC:</speaker>

               <p>Spoštovani gospod predsednik, spoštovane in drage poslanke, spoštovani in dragi
               poslanci! Iskreno se vam zahvaljujem za vašo odločitev in s tem za izkazano zaupanje.
               Želim in upam, da mi bodo moje fizične, psihične in intelektualne moči omogočale, da
               bom lahko v skladu z dano zaprisego objektivno in po svoji vesti opravljala in
               predvsem reševala tiste zadeve, ki so že vrsto let spremljale moje strokovno, pa tudi
               znanstveno področje. To je predvsem področje civilnega materialnega prava, od tega
               obligacijskega, dednega, družinskega in predvsem mednarodnega zasebnega prava. To je
               tistega področja, kjer nastopajo pravna razmerja z mednarodnim elementom, ki so v
               zadnjem času vedno bolj pogosta in pomembna.</p>
               <p>Pri tem mislim tudi na že ratificirane oziroma notificirane pogodbe in konvencije,
               ter na tiste, ki jih bo morala ali želela skleniti samostojna država Slovenija, glede
               na željo za čimprejšnjim vstopom v Evropsko zvezo.</p>
               <p>Še enkrat iskrena hvala z željo, da bi bilo moje delo pravično in uspešno. Hvala
               lepa. <gap n="..."/> <stage>(Aplavz)</stage> <gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Zahvaljujem se za besede ustavne sodnice, dr. Miroslave Geč-Korošec.</p>
               <p>Prosim profesor dr. Dragico Wedam-Lukić, sodnico Ustavnega sodišča Republike
               Slovenije, da priseže pred državnim zborom.</p>
            </sp>
            <sp who="SDZ2:WedamLukićDragica">

               <speaker>DR. DRAGICA WEDAM-LUKIĆ:</speaker>

               <p>Prisegam, da bom sodila po ustavi in zakonu in po svoji vesti in si z vsemi svojimi
               močmi prizadevala, za ustavnost in zakonitost, ter za varovanje človekovih pravic in
               temeljnih svoboščin. <gap n="..."/> <stage>(Aplavz)</stage> <gap n="..."/></p>
               <p>Tudi jaz bi se rada zahvalila tistim, ki so me predlagali za to visoko funkcijo,
               tistim, ki so podprli mojo kandidaturo in predvsem seveda poslancem in poslankam, ki
               ste glasovali zame. Upam, da bom upravičila izkazano zaupanje. Hvala lepa. <gap n="..."/>
               <stage>(Aplavz)</stage> <gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Zahvaljujem se za besede, ki jih je izrekla ustavna sodnica dr. Dragica Wedam-Lukić.
               S tem smo, spoštovani kolegi in kolegice, zaključili to točko dnevnega reda.</p>
               <p>Predlagam, da danes opravimo še predstavitev predloga proračuna Republike Slovenije
               za leto 1998 in s tem omogočimo, da jutri dopoldne lahko delovna telesa v miru
               opravijo svoje delo, pred nadaljevanjem izredne seje, ki se bo pričela jutri
               popoldne.</p>
               <p>Kolegice in kolegi, prehajamo na <title>2. TOČKO DNEVNEGA REDA - PREDSTAVITEV PREDLOGA
                  PRORAČUNA REPUBLIKE SLOVENIJE ZA LETO 1998.</title> Gre za prvo dejanje obravnave in
               sprejemanja državnega proračuna v državnem zboru, in sicer na podlagi 4. odstavka
               215. člena poslovnika državnega zbora. Predsednik vlade in minister za finance
               predstavita predlog državnega proračuna in proračunski memorandum. O tej predstavitvi
               ni razprave. Ob tej priložnosti bodo poslankam in poslancem spregovorili o temeljnih
               vprašanjih delovnega področja institucij, ki jih predstavljajo in se nanašajo na
               obravnavano tematiko tudi guverner Banke Slovenije, generalni direktor Zavoda za
               pokojninsko in invalidsko zavarovanje in generalni direktor Zavoda za zdravstveno
               zavarovanje Slovenije. Prosim predsednika Vlade Republike Slovenije dr. Janeza
               Drnovška, da predstavi predlog proračuna Republike Slovenije za leto 1998 in
               proračunski memorandum. Prosim.</p>
            </sp>
            <sp who="SDZ2:DrnovšekJanez">

               <speaker>DR. JANEZ DRNOVŠEK:</speaker>

               <p>Spoštovani gospod predsednik, spoštovane poslanke in poslanci! Predstavljamo proračun
               za leto 1998. Vlada je v zadnjih treh mesecih intenzivno pripravljala in usklajevala
               predlog proračuna, ki ga danes predstavlja državnemu zboru. Predlog proračuna za leto
               1998 je po naši oceni zelo pomemben. Gre za zelo pomembno proračunsko in
               javnofinančno leto, ko je potrebno sprejeti nekatere temeljne odločitve v naši
               državi. Naši izračuni so pokazali, da bi nadaljevanje spontanih trendov v javnih
               financah, torej, če bi veljali vsi obstoječi zakoni, vse obstoječe pravice in pa
               obstoječi način obračunavanja plač, vsi sprejeti nacionalni programi, da bi v tem
               primeru morali predložiti proračun, ki bi imel približno 4-5% primanjkljaja. Torej,
               4-5% družbenega proizvoda bi znašal primanjkljaj po takšni spontani varianti, če
               seveda ne bi ob takšnem predlogu proračuna sprejeli ukrepov, ki bi lahko zagotovili
               drugačen rezultat in drugačen primanjkljaj. O tem smo precej razpravljali. Tudi v
               širši javnosti in tudi med ekonomisti je bilo v toku letošnjega leta več razprav o
               tem, kaj je za Slovenijo najbolj primerna javnofinančna politika, ali so primerni
               višji proračunski primanjkljaji. Nekateri so menili, da je smiselno v določenih
               razvojnih obdobjih financirati razvoj tudi z večjimi proračunskimi primanjkljaji.
               Drugi so temu odločno nasprotovali in trdili, da moramo obdržati približno
               uravnotežene javne finance in proračunske finance, da proračunski deficit ne bi smel
               bistveno porasti oziroma da ne bi smel porasti več kot 1% družbenega proizvoda, kot
               neka mera, ki si jo sami postavljamo. V vladi smo se po številnih razpravah
               opredelili tudi za ta drugi, finančno bolj konservativen pristop, ki predpostavlja,
               da bi Slovenija nadaljevala s solidnimi pokazatelji proračunskega financiranja in s
               sorazmerno nizkimi stopnjami proračunskih deficitov in javnega dolga. S tem dosegamo
               oziroma s tem skušamo doseči določena gospodarska gibanja. Predvsem ne želimo, da bi
               država nastopila na finančnih trgih kot prevelik povpraševalec po denarju, kar bi
               vplivalo ali na obresti ali na tečaj ali na oboje. Seveda se zavedamo, da bi neko
               večje zadolževanje danes, jutri pomenilo veliko večje kreditne obveznosti, vračanje
               in seveda tudi vedno večje obrestne obveznosti v proračunu. Že tako je proračun za
               leto 1998 precej bolj obremenjen s takšnimi obveznostmi, ker zapadejo nekatere
               pretekle kreditne obveznosti, in to še iz dediščine nekdanje skupne države. Torej
               odločili smo se in predlagamo državnemu zboru, da skušamo ohraniti takšen pristop in
               da proračunski in javnofinančni primanjkljaj ne bi presegel 1% družbenega proizvoda v
               letu 1998.</p>
               <p>Zato smo nekaj časa v vladi, med ministrstvi, usklajevali tudi predlog spremljevalnih
               ukrepov; temu smo rekli predlog nekega varčevalnega programa, ki bi zagotovil
               zmanjšanje odhodkov proračuna in ki bi zagotovil, da bi lahko proračunska gibanja na
               tak način uokvirili. Po drugi strani smo iskali tudi možnost nekaterih dodatnih
               virov, da bi povečali prihodke proračuna in tudi na prihodkovni strani storili tisto,
               kar je možno in smiselno storiti. Proračun, ki ga predlagamo, je v okviru tega 1%
               primanjkljaja in spremljajo ga predlogi, o katerih naj bi državni zbor odločal tudi
               na tej izredni seji, torej vrsta zakonov po hitrem postopku, ki bi zagotovili željena
               proračunska gibanja.</p>
               <p>Nekateri tovrstni zakoni še pridejo oziroma jih vlada še predvideva. Danes oziroma za
               to sejo smo predložili tiste, ki so usklajeni tudi s socialnimi partnerji, ki so
               usklajeni v ekonomsko-socialnem svetu. Nekateri, in to predvsem tisti, ki se nanašajo
               na eskalacijo plač, ti še niso usklajeni oziroma še niso dogovorjeni s socialnimi
               partnerji. Želeli smo ohraniti do sedaj vzpostavljeno prakso socialnega dogovarjanja
               v Sloveniji. Ti, že do sedaj sprejeti instrumenti, že do sedaj veljavne kolektivne
               pogodbe, v nekaterih točkah že omogočajo pozitivna gibanja, tudi bolj umirjena
               gibanja plač, čemur smo priča že po razultatih oziroma po gibanjih v letu 1997 in
               tudi v letu 1998 so ta gibanja že precej bolj umirjena kot v zadnjih dveh letih. Zato
               ne želimo porušiti tega dogovora, ki je v osnovi že pozitiven, ampak ga želimo še
               nekoliko izostriti, še nekoliko popraviti, da bi vzpostavili tista potrebna gibanja v
               letu 1998. Pri tem se seveda postavlja veliko vprašanje. Tudi sami smo si ga
               postavljali, ali je v Sloveniji možno in primerno, torej takšne ukrepe, tudi
               varčevanje, tudi umirjanje rasti plač doseči enostavno z zakonsko prisilo. Mislimo,
               da ne. Mislimo, da je potrebno poizkusiti doseči na podlagi argumentov takšen
               konsenz, takšno soglasje, da vsi socialni partnerji torej napravijo potrebne poteze
               in privolijo v takšne poteze. Poznamo primere nekaterih držav, zahodnih držav. Na
               primer Francije in še nekaterih drugih, kjer so se takšni varčevalni ukrepi končali s
               splošno blokado, splošnimi stavkami, na koncu z neuspehom vladnega programa. Želimo
               se temu izogniti, želimo doseči spoznanje in razumevanje, torej povsod, pri vseh
               akterijih, da so seveda okviri porabe omejeni, da preko določenih okvirov ne moremo
               iti in da je seveda veliko bolje, da z nekim dogovorom v naprej, s konsenzom in ne s
               prisilo in ne na koncu preko neke ekonomske in socialne krize, dosežemo želena
               gibanja.</p>
               <p>V predlogu proračuna, ki na strani prihodkov znaša približno 810 milijard tolarjev,
               na strani odhodkov pa 843, dobrih 843 milijard 700 milijonov tolarjev, torej
               proračunski primanjkljaj 29 milijard in pol tolarjev. V okviru tega proračuna smo
               predvideli večjo rast, predvideli realno rast investicij, in sicer naj bi investicije
               realno naraščale za okrog 6,3%. Transferji, različni socialni transferji iz proračuna
               se realno povečujejo za 3%, ker gre za nekatere nove obveznosti, zakonske obveznosti,
               ki jih moramo izpolnjevati v proračunu za leto 1998. Realno se povečujejo tudi
               transferji v ZPIZ za 4,7%, medtem ko je predvideno realno nazadovanje plač za 1,9%.
               Torej celotna struktura in sprememba v strukturi proračuna je usmerjena razvojno, v
               več investicij in v zmanjševanje tistega, čemur velikokrat pravijo tekoča poraba. To
               se pa seveda nanaša predvsem na plače, ki so velika postavka v celotnem proračunu.
               Nekateri dvomijo v realnost te predpostavke, torej takšnega gibanja plač. Naš odgovor
               je, da imamo za to dva načina. Eden je dogovor o nadaljnjem umirjanju ali
               zmanjševanju eskalacije plač v letu 1998. Drugi način je z racionalizacijo in
               zmanjševanjem števila zaposlenih v javni upravi. Tista logika, ki jo v sedanjem
               predlogu proračuna ponujamo, je, da seveda, da če ne bomo startali s proračunom z že
               precej restriktivnimi številkami na teh postavkah, potem bi seveda zmožnost
               uresničitve nekih drugačnih gibanj že a priori odpadla, bi bila eliminirana.</p>
               <p>Torej zavestno gremo v precej napete postavke. To nas po eni strani sili v uspešna
               pogajanja s socialnimi partnerji, sindikati, da to realiziramo, po drugi strani pa še
               v toliko večji pritisk po racionalizaciji v posameznih ministrstvih, posameznih
               državnih organih. Pokazalo se je že v preteklih letih, da samo načelna izhodišča, ki
               jih sprejema le vlada ali kakšen drug organ o tem, da naj bi dosegli bolj umirjena
               gibanja plač, da naj bi dosegli racionalizacijo, zmanjšanje zaposlovanja in podobno,
               da tega enostavno ni možno doseči, če seveda obstaja zavest, da sredstva kljub temu
               so na razpolago in da bodo prišla. Torej sedaj izhajamo iz tega, da že v predlogu
               proračuna postavljamo takšno mejo in takšen pritisk na dodatno racionalizacijo.</p>
               <p>Zavedamo se, da bi linearno takšnih ukrepov lahko bila škodljiva, zavedamo se, da v
               nekaterih točkah moramo tudi vlagati dodatne resurse, povečevati tudi število
               zaposlenih, na primer na evropskih zadevah ali še kje drugje, dokončati naš
               mednarodni bataljon, dograditi naš mednarodni bataljon. Seveda pa to terja potem
               iskanje rezerv na drugih točkah in sili vse odgovorne v ministrstvih, da resnično
               poiščejo prave rezerve.</p>
               <p>Celotna gibanja, celotna gospodarska gibanja, v katerih se danes gibamo, so približno
               takšna, kot sem jih predstavil že pred nekaj meseci, ob prejšnji predstavitvi
               proračuna. Letos predvidevamo, da bo gospodarska rast, da bo rast družbenega
               proizvoda nekje med 3 in 3,5%, verjetno bližje 3,5. Za naslednje leto, za leto 1998
               predvidevamo nekoliko višjo gospodarsko rast, torej rast od 3,5 do 4% družbenega
               proizvoda.</p>
               <p>Produktivnost se je že letos gibala nad porastom plač, okoli 3,3% je ocenjen porast
               produktivnosti v letu 1997, bruto plače na zaposlenega v celotnem gospodarstvu, v
               celoti znašajo 2,5%, torej se produktivnost giba hitreje, kot pa naraščajo plače. To
               so tista gibanja, ki smo jih želeli in ki jih sedaj dosegamo. Tudi za naslednje leto
               predvidevamo podobno razmerje v porasti produktivnosti in pa v porasti plač.</p>
               <p>Inflacija, s katero operiramo v proračunskih javnofinančnih predpostavkah za leto
               1998, se giba v oceni do 8%, torej približno 8% do 8% letno. Naš namen je, da
               napravimo naslednji korak v zmanjševanju inflacije, glede na tisto, ki jo imamo
               sedaj.</p>
               <p>Pri tem pa še vedno nameravamo opraviti nekatere korekcije cen in do konca
               vzpostaviti tisto optimalno cenovno razmerje, ki je potem lahko vzdržno, ki je
               primerljivo z evropskim; torej nekatere cene še vedno zaostajajo za evropskimi.
               Precej tega smo popravili v letu 1997, del korekcije pa predvidevamo še v letu 1998.
               Zato predvidevamo zmanjšanje inflacije, vendar pravi in dokončni spopad z inflacijo
               pa pride v naslednjih letih; torej dokončni spopad z inflacijo, da bi prišla na tiste
               stopnje, ki jih imajo najbolj razvite države v svetu, recimo 2 do 3%.</p>
               <p>Tisto, kar je pozitivno v gospodarskih gibanjih, je realna rast investicij. V letu
               1997 naraščajo za približno 6% realno, v letu 1998 predvidevamo njihov porast za
               približno 8%. V družbenem proizvodu se delež investicij povečuje, v letu 1997 naj bi
               znašal 23,3%, in se v naslednjem letu povečal na približno 24%. S tem nadaljujemo s
               postopnim povečevanjem deleža investicij v družbenem proizvodu in mislim, da je to
               zelo pomemben pokazatelj, ki daje osnovo za pričakovanja, da bo tudi gospodarska rast
               v naslednjih letih dinamizirana. Celotna javna poraba v naslednjem letu je ocenjena
               na strani prihodkov na 45% družbenega proizvoda in na strani odhodkov na 46%
               družbenega proizvoda, torej predviden javnofinančni primanjkljaj do 1%.</p>
               <p>Želel bi povedati še naslednje. Govorili smo že o tem, in seveda vsi vemo, da so pred
               nami še nekatere pomembne reforme: reforma davčnega sistema, vključno z uvedbo davka
               na dodano vrednost. Začetek te reforme predvidevamo s 1.1.1999. Leto 1998 bi moralo
               biti intenzivno leto priprav na uvajanje davka na dodano vrednost, ki je seveda zelo
               zahtevna naloga.</p>
               <p>Druga in še pomembnejša reforma je reforma pokojninskega sistema. Naše ministrstvo za
               delo je pripravilo ta sloviti strokovni predlog reforme pokojninskega sistema in
               začelo tudi javno razpravo o tem predlogu z različnimi akterji. Na podlagi te prve
               javne razprave bomo pripravili tudi predlog, ki ga bomo v začetku naslednjega leta
               posredovali državnemu zboru. Delo na pripravi pokojninske reforme zelo intenzivno
               poteka. Pričakujemo, da bomo na podlagi konstruktivnih inputov iz javne razprave
               državnemu zboru predložili zelo kvaliteten in primeren predlog pokojninske
               reforme.</p>
               <p>Zaključil bi s tem, da bi spomnil na to, da je bila v soboto Slovenija povabljena v
               prvo skupino držav, s katerimi naj bi Evropska unija začela pogajanja v naslednjem
               letu o polnopravnem članstvu. Gre za zelo pomembno odločitev. Slišali smo veliko
               besed v soboto na vrhu v Luksemburgu, da gre za zgodovinsko odločitev Evropske unije.
               Naslednje leto se začenjajo pogajanja, konkretna pogajanja o polnopravnem članstvu.
               Sklep vrha Evropske unije v soboto je uradni sklep, ki v skladu z Mastrichtsko
               pogodbo s členom <q>"o"</q>, pomeni uradno povabilo državi, da postane članica Evropske
               unije. Slovenija torej je dobila takšno vabilo. S tem se začenja neka nova etapa,
               končuje prejšnja etapa našega približevanja Evropski uniji. Začenja se nova etapa, ki
               bo imela seveda številne vplive na celotna gospodarska dogajanja in seveda tudi na
               naše javne finance, tudi na proračun. Mi vemo, da se Evropska unija hkrati s procesom
               razširjenja ukvarja tudi s procesom poglabljanja svoje integracije, da so v teku
               intenzivne priprave na uvedbo skupne evropske valute Eura, da je Evropska unija
               postavila kriterije za doseganje, torej, kriterije, ki jih mora izpolniti posamezna
               država članica, da bi se lahko vključila v evropsko monetarno unijo. Ti kriteriji so
               poznani. Dva izmed njih sta fiskalna. Torej, proračunski primanjkljaj pod 3%
               družbenega proizvoda, javni dolg pod 60% družbenega proizvoda. Slovenija z vsemi
               svojimi proračuni in z javnim dolgom bistveno dosega, izpolnjuje te kriterije, torej
               je bistveno pod temi številkami. Ostajajo nam še nekateri drugi kriteriji, ki so
               vezani predvsem na monetarna gibanja. Gre predvsem za inflacijo, ki se mora povsem
               približati evropskemu povprečju. Gre za obresti in za devizna gibanja. Mislim, da je
               smiselno, da si postavimo tudi cilj, da čimprej dosežemo vse te kriterije in da si
               postavimo za cilj, da v celoti vzpostavimo takšno stabilnost gospodarskega
               monetarnega sistema, da bi se lahko približno ob dejanski vključitvi v Evropsko unijo
               pogovarjali o tem, da se vključimo tudi v Evropsko monetarno unijo oziroma da bi do
               takrat izpolnili vseh 5, tako imenovanih konvergenčnih kriterijev, ki jih postavlja
               Evropska unija. O tem govorim danes zato, ker mislim, da bi tudi to morali postati
               neki elementi, neki cilji, ki bi jih ekonomska politika, naša monetarna politika
               upoštevala ob svojih vsakoletnih aktih in tudi ugotavljali vsakoletno stopnjo
               približevanja konvergenčnim kriterijem, ki jih je postavila Evropska unija.</p>
               <p>Gospod predsednik, spoštovane poslanke in poslanci! S tem zaključujem svojo
               predstavitev. Vlada bo v tem obdobju, torej do dokončnega sprejemanja proračuna v
               državnem zboru, skušala uspešno končati pogajanja s socialnimi partnerji, sindikati
               zlasti, da bi prišla do povsem dokončne slike, do dokončnih številk o tem, s kakšno
               eskalacijo, s kakšnim gibanjem plač lahko realno računamo in da bomo seveda tudi temu
               odmerili druge racionalizacijske ukrepe, ki so potrebni, da bi dosegli predvidene
               javnofinančne cilje v letu 1998. Mislim pa, da mora ostati in bomo vsekakor skušali
               doseči ta cilj, osnovni cilj, da ne bi presegli 1% primanjkljaja. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa predsedniku vlade, doktor Drnovšku, za predstavitev predloga proračuna za
               leto 1998. Prosim ministra za finance, magistra Mitja Gasparija, za dodatno
               predstavitev predloga proračuna za leto 1998 in tudi dodatno predstavitev
               proračunskega memoranduma.</p>
            </sp>
            <sp who="SDZ2:GaspariMitja">

               <speaker>MAG. MITJA GASPARI:</speaker>

               <p>Gospod predsednik, gospe in gospodje poslanci, ostali prisotni! Glede na to, da ura
               ni najbolj primerna za daljše referate, problemi, ki jih pa proračun vsebuje in
               rešitve, ki jih poskuša dajati, pa verjetno bolj pomembni kot čas, v katerem
               predstavljam te ugotovitve, bi prosil za nekaj razumevanja in pa tudi poslušanja.
               Glede na to, kar je rekel predsednik vlade, bi sam rad nekatere točke zaostril.
               Zaostril zaradi tega, ker prihaja čas, ko bo treba nekatere odločitve sprejeti, ne
               glede na to, ali so prijetne ali ne in te odločitve ne prihajajo samo zaradi tega,
               ker bi delali v preteklosti napake, ampak predvsem zaradi tega, ker se približujemo
               določenim rešitvam, ki so normalne za normalne evropske države, za nas pa dokaj nove
               in neobičajne. Zato bi razdelil to obrazlago na tri vsebinske dele.</p>
               <p>Prvič. Odnos celotnega sektorja javnih financ do makroekonomskih narodnogospodarskih
               gibanj in sprememb, ki so v zadnjih letih nastale v strukturi teh gibanj in ki
               povzročajo, da se pogovarjamo, prvič ali drugič v zadnjih šestih letih o tem, da ima
               lahko Republika Slovenija tudi proračunski primanjkljaj. Torej njegovi vzroki in
               možne posledice, če bi ta vprašanja zanemarjali ali jih podcenjevali.</p>
               <p>Drugič. Mislim, da je potrebno povedati nekaj o strukturnih problemih državnega
               proračuna kot dela javnih financ, pa vsekakor tistih problemov, ki kažejo na nekatere
               slabosti v odločanju v Republiki Sloveniji, tako na ravni vlade, kot parlamenta, ko
               gre za javne finance.</p>
               <p>Tretjič. Če želite nekaj splošnih generalnih zaključkov, kot jih vidim iz priprave
               državnega proračuna za leto 1998.</p>
               <p>Prvič. Pomembno je ugotoviti, kaj so osnovni elementi gospodarske rasti v Sloveniji
               in kako ti elementi gospodarske rasti vplivajo na celotne javne finance. Tisto, kar
               lahko ugotovimo iz preteklih let, je, da so bila leta, uspešna za državni proračun in
               javne finance, tista leta, ki so pomenila v elementih, v strukturi gospodarske rasti
               slabe popotnice za bodočnost. To je predvsem tisti elementi, ki so spodbujali domače
               povpraševanje, domače trošenje in s tem prispevali k visokim plačam, previsokim
               plačam in k temu seveda previsokim, gledano na daljši rok, tistim davčnim virom, ki
               izhajajo iz obremenitve tekočega dela. Taka leta so bila med letom 1993 in 1995, zato
               takrat tudi državni proračun v relativno ugodnem položaju, mnogo ugodnejšem, kot se
               mu to dogaja v zadnjem letu in pol. Kaj se spreminja, da prihaja, v strukturi rasti
               gospodarstva, gospodarski rasti, da prihaja do težav pri javnih financah? Pretežno v
               zadnjem letu to, da raste družbeni proizvod iz naslova izvoza oziroma izvoznega
               povpraševanja, bistveno manj iz domačega povpraševanja, da zaradi tega zaostaja v
               rasti tudi promet v trgovini na drobno in vse tisto, kar je vezano na trgovino. Iz
               tega naslova velja, da je izdatnost prihodkov, virov javnih financ, ki prihajajo iz
               domačega povpraševanja, manjši, kot so bili v preteklosti, medtem ko so viri, ki bi
               prihajali iz obdavčitve izvoznega gospodarstva, manjši, predvsem zaradi tega, ker se
               približujemo Evropski uniji in ker smo dovolili, in to zavestno, da se nam pomemben
               vir, ki je pomenil več kot 3% družbenega proizvoda v preteklosti, zmanjša na
               približno procent in nekaj več 1,9% družbenega proizvoda danes. To so carine.</p>
               <p>Zaradi tega tudi v bodoče ne moremo pričakovati in ne smemo pričakovati, da bo pri
               nadaljnjem prilagajanju Evropski uniji izdatnost fiskalnih virov, ob nerazumnih
               odločitvah na fiskalnem področju lahko takšna, da bo zadovoljevala tiste potrebe na
               področju porabe javnofinančnih sredstev, ki bi dale vzdržno, stabilno, javnofinančno
               sliko Republike Slovenije. To pa pomeni tudi vzdržen javnofinančni dolg in vzdržno
               njegovo servisiranje.</p>
               <p>Samo dve ali tri opombi ob tem. Namreč, na eni strani obstaja v Sloveniji velika
               iluzija, kako je možno dodatno dosegati olajšave v poslovanju gospodarstva, s
               selektivnimi ali linearnimi zmanjševanji davčnih obremenitev. Na drugi strani,
               obstaja podobna iluzija v tem, da je moč in da je potrebno povečevati socialno
               stabilnost, širiti socialne pravice in dosegati podobne cilje na področju javne
               infrastrukture, to se pravi investicij v javnem sektorju, da ne govorimo o privatnih
               investicijah, ki direktno niti niso povzročene, niti omogočene s strani javnega
               sektorja.</p>
               <p>Te iluzije povzročajo na koncu javnofinančne težave, nesorazmerno strukturo državnega
               proračuna in javnih financ in iz tega naslova napačne signale, ki jih dobiva narodno
               gospodarstvo, predvsem privatni sektor v Sloveniji o tem, kaj je možno, kaj je
               vzdržno in kaj je zaželeno.</p>
               <p>Pri tem imajo seveda svoj pomen, vpliv tako v pozitivnem, kot negativnem tudi makro
               ekonomske politike. Tako monetarne, fiskalne, dohodkovne, kot tudi raznih strukturnih
               politik. Če pogledamo vse te politike in pa gibanja v preteklosti, ugotavljamo, da se
               je dogajalo poleg tistega, kar sem do sedaj povedal, v odnosu med privatnim in javnim
               sektorjem in predvsem med državnim proračunom in privatnim sektorjem v zadnjih letih,
               to, kar je v Evropi normalno. Pri nas pa do sedaj ni bilo normalno. Tako imenovane
               mehke finančne omejitve se prenašajo iz podjetij v državni proračun. Podjetja so se
               očistila ali se čistijo, večina se jih je že očistila, nekaj takih podjetij v javnem
               sektorju se pa mukoma očiščuje z večjim oziroma manjšim uspehom. Stroške tega
               čiščenja direktno prevzema državni proračun ali skozi subvencije ali skozi socialne
               transfere ali skozi investicije v javnem sektorju ali skozi zmanjševanje davčnih
               prihodkov.</p>
               <p>Na to opozarjam zaradi tega, ker je velikokrat neopaženo, zanemarjeno ali napačno
               razumljeno.</p>
               <p>Ta težava bo državni proračun Republike Slovenije spremljala še v naslednjih letih
               toliko bolj, če bodo razvojne in strukturne politike napačno naravnane, predvsem ko
               gre za investicije v infrastrukturi in ko gre za sanacije velikih gospodarskih
               kompleksov v razmerjih, seveda, naše velikosti, to je v Republiki Sloveniji. Če bodo
               ustrezne politike ali pa neustrezne politike spodbujale napačne signale, kot je
               napačna sanacija velikih gospodarskih kompleksov, brez dejanske rešitve vprašanja teh
               kompleksov, potem se bomo seveda vrteli v krogu stalnega zagovarjanja teze o
               potrebnosti večjih selektivnih intervencij in stalnega ugotavljanja dejstev, da te
               intevencije ne dajejo rezultata, kar pomeni, da neproduktivno prerazporejamo omejen
               domači proizvod. Pri tem mislim tako na monetarno politiko, ko gre za finančni
               sektor, kjer so rezerve za njegovo učinkovitost in boljšo intermediacijo oziroma
               posredovanje omejenih finančih resursov očitne, in ker bodo morali biti ukrepi v
               naslednjih letih takšnih, da bodo omogočali, da bi se ta finančni sektor prilagodil
               stvarnim potrebam in zahtevam sodobnega ali podobnega gospodarstva, ki gre v sodobni
               razvoj oziroma razvoj, ki je podoben razvoju tistih držav, s katerimi želimo doseči
               združitev, vsaj v gospodarskem smislu.</p>
               <p>Fiskalna politika. Težko je razumeti tiste, ki bodo zahtevali dodatne razbremenitve,
               ob tem pa pričakovali, da bo taka fiskalna politika nevtralna, ker bi bila osnovna in
               predpostavljena funkcija te fiskalne politike v državi, ki želi imeti čim bolj
               enakovredne izhodiščne pozicije vseh gospodarskih subjektov, ki na tem trgu
               delujejo.</p>
               <p>Dohodkovna politika, ki pozablja, da je pri 10.000 dolarjih perkapita dohodka na
               prebivalca v Sloveniji naša plača po zaposlenemu na družbeni proizvod ena najvišjih v
               Evropi in v svetu. To so tisti relativni stroški, ki zmanjšujejo možnost
               konkurenčnosti, kakorkoli gledano, ne glede na to, da se je situacija v letu 1997
               sicer izboljšala, hkrati pa se soočamo z nakopičenim problemom preteklih let, ki se
               še ni izživel.</p>
               <p>Iz vsega tega lahko pričakujemo dve vrsti trendov v naslednjih nekaj letih. Prvi
               trend je, da nadaljujemo približno enako orientacijo na področju fiskusa, torej da
               poskušamo iskati dodatne olajšave, dodatne razbremenitve, ali zavestno z ukrepi
               ekonomske politike ali pa nekoliko manj zavestno s samim priključevanjem Evropski
               uniji, ki bo zahtevala seveda dodatne obremenitve, predvsem pri zmanjševanju vira -
               to so carinske dajatve. Pričakovani priliv sredstev iz Evropske unije pa prihaja šele
               po letu 1999. Na drugi strani, če se bo način odločanja o uporabi teh sredstev
               nadaljeval v smeri nedoločanja prioritet, od določanja prioritet na način, ki bo
               zahteval hkratno preveč projektov, za katere država nima dovolj sredstev, kar potem
               pomeni stihijsko odločanje za bistvene prednosti v gospodarskem razvoju Republike
               Slovenije. V takem primeru se ne bomo znebili proračunskega primanjkljaja in ta
               proračunski primanjkljaj ne bo kvaliteten, ne bo kazal na ciklični preobrat v
               gospodarstvu, ampak bo kazal na slabosti v njegovem delovanju, na slabosti ekonomske
               politike kot take. Kot primer bi samo dal - ker se te stvari enostavno v Sloveniji ne
               želi ali pa ne zmore dojeti kot stvaren problem. Scenarij investicijskih potreb
               Republike Slovenije za obdobje do leta 2000 zahteva približno 8.7% bruto domačega
               proizvoda dodatnih sredstev letno, zato da bi se taki načrti na področju energetike,
               prometa, voda, odplak in odpadkov lahko uresničile. V letih 1992 do 1995 smo dosegli,
               ob vsem tistem, kar je država planirala, povprečje približno 5,1%. To se pravi, da
               nam v tem trenutku manjkajo najmanj 3% točke bruto domačega proizvoda, ki bi omogočal
               tako ambiciozne zastavljene programe, kot so v posameznih racionalnih programih,
               strategijah, tolarjih ipd<gap n=".."/> Tega denarja Republika Slovenija na način, kot se sedaj
               razmišlja o investicijah v infrastrukturi, investicijah v javnem sektorju enostavno
               nima oziroma bo izsilila, če bo tako razmišljala, nekvaliteten in neustrezen fiskalni
               primanjkljaj.</p>
               <p>Mislim, da je nastopil trenutek, ko se je treba odločiti, kaj bo v obdobju tega
               srednjeročnega obdobja ostala dejanska prioriteta slovenskega gospodarstva, koliko
               teh projektov je možno dejansko izvajati v praksi in na kakšen način jih je dejansko
               možno financirati. Dokler bo obstajala shema, da so osnovni viri financiranja državni
               proračun in tuji in domači krediti, toliko časa, verjetno, ni možnosti, da bi dosegli
               odstotke, ki si jih zapisujemo v razne dokumente oziroma jih bomo dosegali na način,
               ki ne bo dajal makroekonomskih in mikroekonomskih pravilnih rezultatov.</p>
               <p>Če se ne bomo odločili, in tukaj je kritična točka odločitve, ali in koliko bo
               Slovenija sprejela, da se lahko v javnem sektorju pametno, organizirano in strokovno
               neoporečno začne proces uvajanja privatnega financiranja v javno infrastrukturo, do
               takrat, če tega ne bomo storili, bodo seveda vsi napori v okviru državnega proračuna
               in pa javnih financ odšli v prazno.</p>
               <p>Ravno v zadnjem času imamo veliko diskusij, ki kažejo na to, da tega problema ne
               želimo spoznati na pravilen način, ko želimo isto državno premoženje prodajati
               najmanj za tri namene hkrati. Enkrat za reševanje problema državnega proračuna, ki je
               smotrno in smiselno pod pogojem, da ima država in državni zbor ter vlada zavezo, da
               bo na področju porabe dosegla tiste varčevalne ukrepe, ki omogočajo, da bo ta denar
               porabljen dejansko za investicije, ne pa za krpanje tekoče porabe, tekočih izdatkov,
               ki nastajajo zaradi premalo učinkovitih ukrepov na tem področju.</p>
               <p>Na drugi strani želimo ta isti denar uporabiti za krpanje tako imenovane
               privatizacijske luknje, in na tretji strani, bi ga radi uporabili za nekatere
               infrastrukturne investicije. Tako pač, žal, ne bo šlo. Treba se bo odločiti, na
               katerih segmentih v javni infrastrukturi smo sposobni, pripravljeni in dopuščamo
               vstop privatnega kapitala, pod kakšnimi pogoji, na kakšen način, kje pa menimo, da se
               te investicije morajo opravljati samo izključno iz sredstev državnega proračuna in pa
               domačimi ali tujimi krediti.</p>
               <p>Pri ekonomiji naše velikosti bi se bilo dobro zavedati, da smo odprta ekonomija, da
               stvari ne moremo izvajati tako, kot velika zaprta ekonomija. Torej, da mora biti zelo
               jasen pretok kapitala tako v državo, kot iz države, če želimo, seveda, da bo
               gospodarski razvoj stabilen, finančno vzdržen in makroekonomsko tudi primeren.</p>
               <p>Iz tega, kar sem do sedaj povedal, so lahko te trendi, kot sem rekel, takšni, ki bodo
               povzročali v naslednjih letih stalne proračunske primanjkljaje, s stalnimi težavami
               pri njihovem zapiranju ali pa tak proračunski primanjkljaj, ki se bo iz leta v leto
               zmanjševal. Očitno je želja vlade in namen vlade, da se ta proračunski primanjkljaj
               zmanjšuje. V tem primeru se bo seveda lahko zmanjševal samo, če bodo na teh
               segmentih, ki sem jih do sedaj omenil, sprejete zelo jasne transparentne odločitve.
               Še enkrat poudarjam, predvsem smatram to na področju investicij in pa na področju
               socialne infrastrukture. Iz tega naslova potem prihajajo problemi, ki jih želim
               posebej omeniti v državnem proračunu 1998. Prvo je odnos državnega proračuna do
               drugih blagajn. Popolnoma jasno je, da se v državnem proračunu tudi leta 1998
               koncentrirajo problemi, ki so bili v preteklosti razpršeni po drugih blagajnah,
               omenil sem sektor podjetij, lahko tudi omenim pokojninski sklad v preteklosti. Zaradi
               tega, ker je prišlo do izrazite razbremenitve podjetij, ki se v gospodarstvu očitno
               ne opazi ali ne želi opaziti, izrazil jo bom pa v fiksnih cenah, tolarskih ali pa če
               hočete v nemških markah, samo za leta od 1995-97. V tem času je prišlo do
               razbremenitve iz naslova zmanjšanja prispevne stopnje za približno v fiksnih cenah 93
               milijard SIT, v stalnih cenah leta 1997. Za toliko so se zmanjšali prispevki
               delodajalcev v podjetniškem sektorju, za toliko se je povečal delež državnega
               proračuna pri financiranju pokojninske blagajne. To je približno 900 milijonov DEM.
               Nihče ne more reči, da to ni bila in da to ni razbremenitev slovenskega gospodarstva.
               Na drugi strani se je zmanjšal znesek carin v tem enakem obdobju, ki sem ga omenil,
               za približno 30 milijard SIT. Torej, za več kot milijardo DEM je prišlo do zmanjšanja
               tistih virov, direktnih ali pa indirektnih obremenitev podjetij, ki zmanjšujejo
               njihovo konkurenčnost oziroma jo delajo neprimerljivo z ostalimi državami, s katerimi
               želijo konkurirati. Če to ni bil velik prispevek državnega proračuna javnih financ k
               stabilizaciji gospodarskega položaja mnogih gospodarskih panog in podjetij, potem
               verjetno ne pomaga noben transfer in nobena subvencija v Sloveniji v državnem
               proračunu, ki bi lahko pomagala podjetjem in pa gospodarstvu, da zdržijo tiste
               težave, ki jih pomeni mednarodna konkurenca. Od tega je prišlo do kompenzacije skozi
               uveden davek na plače samo za približno 1/3 zmanjšane prispevne stopnje. Torej gre za
               čisti neto transfer v sektor podjetij. Če pogledate, koliko je direktnih intervencij,
               subvencij v slovenskem gospodarstvu iz raznih virov državnega proračuna, pridemo na
               številko približno nekaj manj kot 3% domačega družbenega proizvoda. Zato sem prej
               omenil, da nekatere odločitve glede investicij in glede intervencij oziroma
               subvencioniranja v podjetjih se bo moral zgoditi, če želimo, da bo ta državni
               proračun še vedno ustrezno deloval, hkrati pa ne bo povzročal makroekonomske
               destabilnosti in pa seveda tistih negativnih posledic, ki jih taka nestabilnost potem
               povzroča na fiskalnem področju.</p>
               <p>Neusklajenost proračunskih prioritet seveda povzroča v proračunih v zadnjih dveh do
               treh letih, to, da se je struktura tega proračuna močno poslabšala, in da je leto
               1998 prvo leto, ki omogoča začetek preobrata, kolikor o njem lahko govorimo, ki bo
               omogočal zmanjšanje tistih virov porabe državnega proračuna, ki ne pomenijo prispevka
               k razvojnim tendencam slovenskega gospodarstva, ampak v bistvu popuščanje tistim
               tendencam in pa idejam, ki zahtevajo dohodek danes in varčevanje jutri. Samo
               struktura državnega proračuna vam pokaže, da se je delež plač in socialnih
               transferjev v zadnjih treh letih povečal vsaj za 3-4% odstotkih točk družbenega
               proizvoda in da je delež investicij seveda stagniral v zadnjih letih do leta 1998
               oziroma celo v realnih številkah nekoliko padel. Pri tem seveda je na področju plač
               treba povedati zelo jasno, kar je tudi že povedal predsednik vlade. Zelo majhen
               manevrski prostor obstaja za pogajanje s sindikati in tu je treba biti pošten. Glede
               na številke v državnem proračunu, tega manevra ni veliko in tega se morajo zavedati
               tudi sindikati, v kolikor želijo imeti stabilne finance, javne finance in iz tega
               izhajajoč tudi stabilno svoj socialni in ekonomski položaj. Če so nekomu plače rasle
               v preteklosti ne glede na število zaposlenih v masi, v dveh letih za povprečno 9%
               realno, je težko računati, da bi se tak trend nadaljeval, še več, težko računa, da se
               tak trend ne sme prelomiti. In žal je nastopilo v letu 1998, ko se bo ta trend moral
               prelomiti, sicer državnega proračuna s takšnimi atributi, kot jih želimo in tudi
               predlagamo, ne more biti. To seveda lahko pomeni tudi kombinacijo ukrepov tako na
               področju eskalacije plač oziroma lestvice kot tudi na številu zaposlenih, o čemer bi
               bilo dobro, da bodo sindikati povedali svoje mnenje. Vsekakor pa lahko povem, da
               vsako odlašanje v pogajanjih in rezultatih teh pogajanj glede obsega plač pomeni
               mesečno približno milijardo slovenskih tolarjev dodatnih stroškov na postavki plač,
               tako državnih uradnikov kot tudi zaposlenih v javnih zavodih. In mislim, da je to
               opozorilo vsem nam, da časa na tem področju ni veliko, če seveda želimo, prvič,
               doseči cilje, ki so v proračunu zapisani oziroma v sprejemanju državnega proračuna
               doseči take prerazporeditve državnega proračuna, ki bodo v enakem obsegu državnega
               proračuna zagotavljale višji obseg sredstev za plače, v tem primeru manjši obseg za
               druge izdatke v državnem proračunu. To se pravi nahajamo se dejansko pred
               odločitvijo, ki ne bo za nikogar zelo lahka.</p>
               <p>Drugič bi rad povedal, da je na področju socialnih transferjev ta trenutek popolnoma
               jasno, da je nadaljevanje nespremenjene situacije na področju pokojninskega sistema.
               In zopet bi zelo rad jasno povedal, da tukaj ne polemiziram z upokojenimi državljani
               Republike Slovenije, ampak s sistemom, da ta sistem ta trenutek zahteva približno
               3,9% bruto domačega proizvoda transferja v pokojninsko blagajno, da bi lahko sistem
               ostal stabilen in da bi upokojenci seveda dobili tisto, kar jim gre iz tega sistema.
               Skoraj 4% transferja bruto domačega proizvoda ta država ne bo zdržala več kot leto
               ali dve ali pa se bo odpovedovala drugim prioritetam na račun tega cilja. Tudi to je
               možno. Ampak potem bo treba to zelo jasno in javno povedati. Če pa želimo seveda
               umiriti strukturno situacijo državnega proračuna, potem se bodo pa morali ti
               transferji ustaviti na ravni približno 3%, kot je predvideno tudi v - največ 3% - kot
               je predvideno tudi v pokojninski reformi. To pa zahteva začetek ukrepov čimprej, in
               to v tisti smeri, ki je v pokojninski reformi nakazana, ne glede na to, ali bo to
               eden ali bo več stebrov. Število stebrov v tem primeru tega problema samega po sebi
               ne rešuje, rešuje pa perspektivno problem demografskih gibanj v Sloveniji, ki so, kot
               veste, z letom 2020 takšna, da ta sistem več ne drži, niti reformiran kot enostebrski
               sistem, ker je problem tako imenovane <q>"baby boom"</q> generacije enak v Sloveniji, kot je
               drugod v Evropi, in tega se vsi bojijo in nobena država v Evropi do zdaj še ni rešila
               problema te generacije, ko se bo začela upokojevati po letu 2020.</p>
               <p>Tretji problem sem že omenil, to so subvencije in pa transferji v gospodarstvu.
               Predvsem mislim, da se je treba zelo jasno odločiti, kakšne bodo vnaprej te
               intervencije, koliko časa bodo intervencije v istem gospodarskem subjektu in kaj bodo
               ti gospodarski subjekti morali pokazati, da bo teh subvencij enkrat konec. To velja
               tako za železarne kot za kakšne druge subjekte v slovenskem gospodarstvu, ki ne
               morejo prehajati iz enega sanacijskega programa v drugega, ne da bi se poleg
               sanacijskih sredstev in intervencij zgodilo še kaj v organizaciji, v reorganizaciji,
               v poslovnem miljeju teh podjetij, ker konec koncev ne more biti, da bodo sanacije teh
               podjetj takrat, kadar bo gospodarski ciklus s takšno dejavnostjo v svetu na spodnji
               točki. Kar se nam dogaja ta trenutek z železarnami. Enako velja še za nekatere velike
               gospodarske subjekte v Sloveniji, ki imajo karakter državnih ali javnih podjetij, pa
               so po svoji vsebini normalna privatna podjetja, ki bi morala delovati po inicialni
               sanaciji brez državne pomoči. Več kot bo državne pomoči, manj bo tistih instrumentov
               gospodarske politike, ki vzpodbujajo. In ne bo jih moglo biti toliko, ker enostavno
               potem ne bo ustreznih virov. Ali pa če bomo želeli imeti vire, bomo morali doseči
               bistveno večje fiskalne obremenitve, kar pa ima po drugi strani zelo jasne negativne
               posledice.</p>
               <p>Zaradi tega je uveljavitev davka na dodano vrednost tako pomembna v Sloveniji. Prvič
               zaradi tega, ker če pomeni kje, pomeni davek na dodano vrednost za izvozna podjetja
               veliko vzpodbudo. Če nič drugega, se zmanjšuje oziroma odpravlja 5% obremenitev iz
               prometnega davka, ki ta trenutek za izvozno gospodarstvo velja. V vsem ostalem se pa
               ne bo dalo pogovarjati, da mora davek na dodano vrednost samo zamenjati davek na
               promet. Tisti, ki to trdijo, ne vejo, o čem govorijo. Če želimo izpeljati davčno
               reformo, če želimo reformirati davek na dohodek občanov, dohodnino, ki je potrebna
               reforme predvsem iz socialnih razlogov, in če želimo, da bo ta reforma fiskalno
               nevtralna, kar je osnovni namen vsake fiskalne roforme, potem pač se to ne bo dalo
               storiti z davkom na dodano vrednost, ki bo pri stopnji 13,9%. Se to pač ne bo dalo
               storiti. To je empirično dejstvo. Kdor ga ne želi spoznati, se mora seznaniti s
               številkami.</p>
               <p>Končne ugotovitve ob tem državnem proračunu - pri tem bi rad poudaril, da nekateri
               problemi v državnem proračunu še niso rešeni in to je treba tudi pošteno povedati.
               Rešeno ni vprašanje financiranja uveljavitve davka na dodano vrednost, in to lahko
               reši zakon o izvrševanju proračuna za leto 1998. Če denarja ne bo, se davek ne bo
               uveljavil. Toliko moramo biti korektni in seriozni, da to vemo. Uveljavitev davka na
               dodano vrednost zahteva približno 5 milijard slovenskih tolarjev, za nakup opreme, za
               pripravo dokumentov, za šolanje kadrov in za izobraževanje uporabnikov tega zakona.
               Sicer je bolje zakona ne uveljavljati, ker bomo delali nekaj, kar bo delalo škodo,
               tako narodnemu gospodarstvu kot državi. Zato se bo pač v tej razpravi o državnem
               proračunu za leto 1998 treba odločiti, kaj na področju VAT-a.</p>
               <p>Enako velja za področje občin. Verjamem, da mnogi župani v tem državnem zboru
               smatrajo, da je sredstev, predvsem pa transferjev za financiranje porabe v občinah
               premalo. Hkrati pa mislim, da bi bilo pametno izkoristiti priložnost, ki nam je dana,
               da z novim zakonom o financiranju občin popravimo tiste nesmotrnosti, ki so bile
               uveljavljene v letu 1994 za uveljavitev sedanjega sistema lokalne samouprave in
               posledično financiranje občin. Ta sistem je nepravičen, ta sistem daje napačne
               signale in ta sistem bo pripeljal do tega, da bomo imeli neracionalnost tako na ravni
               države - oblikujemo kriterije za zagotovljeno porabo - kot na ravni občine, ko
               porabljamo denar očitno na način, ki ne daje optimalnih rezultatov, niti ne na ravni
               lokalne samouprave niti ne na ravni celotnega slovenskega gospodarstva. Ne nazadnje
               mislim, da je pomembno ugotoviti, da so ukrepi, ki jih predlaga vlada za
               uresničevanje proračuna 1998, mišljeni, da bodo sprejeti, sicer državnega proračuna v
               obliki in strukturi, v kakršni je predlagan, ne more biti. Če kdaj, so letos ukrepi
               vsebinsko in organsko povezani s številkami v državnem proračunu, tako na področju
               plač kot na področju drugih oblik porabe, tako na področju fiskalnih virov. In če je
               vlada poskušala narediti nekaj v pozitivni smeri, je iskala, ko je iskala finančne
               vire - in povedal sem, zakaj vlada išče finančne vire - za financiranje državnega
               proračuna v letošnjem na bolj intenziven način kot v preteklosti, jih je iskala na
               tistih področjih, ki pomenijo s stališča gospodarskega razvoja, s stališča tistih
               produkcijskih faktorjev, ki so najbolj obilni v Sloveniji, to je pa delovna sila,
               takšne rešitve, ki so fiskalno nevtralne; to so pa davki, ki se uveljavljajo v
               segmentu potrošnje - prometni davek, in davki, ki se uveljavljajo na tistem področju
               finančnih storitev, kjer so iz ekonomskih razlogov utemeljeni, zaradi tega, da bi
               dajali informacijo tistim subjektom, ki na tem področju delujejo, v kakšno smer bi
               končno radi videli, da se ta del finančnega sistema začne obračati. Temu primerno je
               tudi zakon o davku na bančno bilanco pripravljen in temu je namenjen seveda ta zakon;
               ne dvigovanju obrestnih mer, kot se sliši, ampak obratno, zniževanju obrestnih mer,
               ki se do zdaj samo po sebi ni dogajalo, razen s pomočjo raznih sporazumov o
               depozitnih obrestnih merah - ni se dogajalo zniževanje obrestnih marž pretirano, ni
               se dogajalo zniževanje neobrestnih stroškov. Težko je pristati na tezo, da bo davek
               na bilančno vsoto bank, ki na eni strani jemlje kot osnovo tolarski vire in kapital,
               na drugi strani pa kot davčno olajšavo odbitno postavko od osnove tolarske kredite,
               povzročal s svojo vsebino povečevanje obrestnih mer. Logično razmišljanje, razen
               kolikor ne živimo v nelogičnem okolju, je, da bo s povečevanjem tolarskih kreditov
               moralo prihajati do zniževanja tolarskih obrestnih mer. Sicer bodo slovenske banke v
               kratkem z odpiranjem tega trga v mednarodni konkurenci ostale brez komintentov, z
               veliko vrednostnih papirjev v svojem portfelju in z zelo malo dobička v perspektivi.
               Torej je to zadnji signal, v katero smer naj se slovensko bančništvo giblje, če želi
               doseči v kratkem tisti odnos do konkurence, ki mu bo omogočil, da bo, prvič, delovalo
               s kvalitetnimi, prvovrstnimi slovenskimi podjetji - in to naj bi bil prvi in primarni
               cilj v bančnem sistemu - in drugič, da bo na ta način dejansko konkuriralo tistim, ki
               prihajajo na slovenski bančni trg s sprejemanjem zakonodaje, ki jo zahteva
               priključitev Evropski uniji.</p>
               <p>Ne bom posebej omenjal drugih proračunskih virov, ki naj bi v tem letu pripomogli k
               temu, da bo fiskalno prihodkov dovolj, gledano s stališča sistema pa takšnih
               prihodkov, ki ne bodo delali distorcije, neravnotežja v slovenskem gospodarstvu. To
               so še dobički podjetij v javni lastnini in pa bank v državni lasti, seveda ne vsi
               dobički, ampak sorazmeren del dobička, ki ga je država kot lastnik upravičena
               zahtevati pri rezultatih poslovanja, kakršni se pokažejo v bilancah teh
               inštitucij.</p>
               <p>Drugič. Od prodaje državnega premoženja, in to tistega državnega premoženja, ki ne
               služi izvajanju javnih storitev, ampak kjer je država solastnik, v pretežni meri
               manjšinski lastnik v podjetjih, ki opravljajo popolnoma komercialne dejavnosti, kjer
               so dividende v državi v tem trenutku zanemarljive, kapital v teh podjetjih pa
               nezanemarljivo velik. In v tem primeru je popolnoma logično, da država išče način,
               kako bo z ustreznim paketom prodaje, ustreznejšimi pogoji prodaje pridobila tista
               sredstva, ki jih bo lahko reinvestirala v tistih investicijah, ki imajo značaj javnih
               storitev oziroma ki dvigujejo raven storitev za vse državljane Republike Slovenije.
               Mislim, da je to način, ki kvečjemu omogoča boljšo, kvalitetnejšo strukturo
               financiranja in ne obratno. Vsekakor pa velja, da je prodaja državnega premoženja
               strokovno, ekonomsko in politično resna naloga, ki se je morajo tisti državni organi,
               ki jo bodo izvajali, seveda skupaj z državnim zborom, ki bo to odobril skozi zakon o
               državnem proračunu, zavedati in jo izpeljati za državo seveda najbolj učinkovit
               način.</p>
               <p>Če bodo gibanja takšna, kot je bilo tukaj rečeno - in na koncu bi rad samo še povedal
               ali pa opozoril poslance, ker je bilo danes nekajkrat omenjeno tudi to vprašanje,
               kakšni so učinki ukrepov, ki naj bi jih vlada s svojimi ukrepi dosegla - imate
               kvantifikacijo teh ukrepov v prilogi proračunskega memoranduma v tabelah, ki so
               priložene k proračunskemu memorandumu, kjer so učinki na fiskalni strani
               šestinštirideset milijard in sto milijonov, ukrepov, ki jih vlada predlaga, na
               odhodkovni strani pa dvainpetdeset milijard šesto petinsedemdeset milijonov tolarjev,
               tako na področju plač, socialnih transferjev in drugih izdatkov v državnem proračunu.
               Ti ukrepi so bili javno pojasnjeni v državnem proračunu in obrazložitvah posameznih
               ministrstev, bodo pa tudi konkretno definirani. V zakonskem tekstu so pa predloženi
               državnemu zboru, in upam, da bomo lahko jutri začeli razpravo o teh predlogih. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu ministru za finance, mag. Gaspariju. Besedo ima guverner banke
               Slovenije, dr. France Arhar.</p>
            </sp>
            <sp who="SDZ2:ArharFrance">

               <speaker>DR. FRANCE ARHAR:</speaker>

               <p>Hvala, gospod predsednik. Dame in gospodje! Poskušal bom v nekih črtah pravzaprav
               nadaljevati tisto, kar sta začela predsednik vlade in zdaj nazadnje tudi finančni
               minister.</p>
               <p>Namreč ugotovitve, ki sta jih tukaj dala, smatram za resna prizadevanja, da bi se v
               sedanjem trenutku, ki ga poznamo tak, kot je, nekatere stvari obrnile drugače in da
               bi šle dejansko v tisti smeri, za katero se je ta država v kratkem odločila in za kar
               je dobila priznanje tudi iz druge strani, to se pravi z Evrope.</p>
               <p>Namreč, tukaj se mi zastavlja temeljno vprašanje. Na eni strani imamo danes pregled -
               vsaj globalni - proračuna za prihodnje leto. Na drugi strani je v parlamentu že
               strategija za Evropo in na tretji strani je dokument, ki se imenuje asociacijski
               sporazum, ki ga je ta parlament že sprejel in čakamo na ratifikacijo pri evropskem
               krogu. Tukaj se pravzaprav zastavlja zdaj temeljno vprašanje, kaj je naš cilj, naš
               cilj na kratko progo v drugem letu in kdaj in pod kakšnimi pogoji je naš cilj Evropa,
               dvojna unija, gospodarska in denarna. Mi smo slišali, kakšne so ambicije v zvezi z
               eno in drugo, vendar jaz moram ugotoviti, in mislim, da bo tudi ta parlament
               ugotovil, da med temi dokumenti so razlike, in o nekaterih razlikah, kot rečeno, sta
               govorila pravzaprav posredno oba predhodnika. Kaj se je zgodilo v tem kratkem času
               treh mesecev, ko smo gledali proračun za letošnje leto, bi lahko strnili v naslednje
               ugotovitve.</p>
               <p>Prvič pozitivno vsekakor, novi rezultati pri gibanjih plač v Sloveniji. Drugič,
               zunanjetrgovinska menjava, gledano predvsem na rezultate v plačilni bilanci, moramo
               reči, da je vzpodbudna. Na tretji strani pa sta dva velika minusa, od katerih je eden
               ustvarjen v tem času v tujini, drugi pa doma. Kateri je v tujini? Namreč to, kar se
               danes dogaja in se je zgodilo v tretjem in četrtem kvartalu letošnjega leta v
               določenih ekonomijah, ki so zašle v velike finančne krize, pomeni za nas dodatno
               veliko težavo in napor. Zakaj? Preprosto zato, ker v vseh teh državah, kjer je prišlo
               do finančnega zloma, do krize, je eden od pomembnih rezultatov devalvirana nacionalna
               valuta, razvrednotenje te valute. Iz teh držav prihaja naša konkurenca. Devalvirana
               valuta v teh državah je direktna vzpodbuda tej konkurenci. To se pravi, lahko
               pričakujemo dodatno zaostrovanje konkurence na zunanjih trgih. Na drugi strani domači
               dogodki. Ko je ta parlament startal v septembru mesecu s projekcijo za letošnje leto,
               se spominjamo, je bil projicirani minus 0,6% družbenega bruto produkta. V tej
               diskusiji in v teh razpravah smo zadevo pripeljali na najverjetneje 1,2%. Tukaj se
               zastavlja, oprostite, temeljno vprašanje: Kam, če ne upoštevamo tistega, kar sta
               rekla predgovornika, lahko zadevo pripeljemo pri ali se z današnjim začetkom razprave
               za prihodnje leto? Ni toliko pomembna dimenzija minus ena, minus ena in pol, grozečih
               je štiri minusa kot predvsem vprašanje nadaljnje kredibilnosti Slovenije. Zakaj?</p>
               <p>Glejte iz preprostega razloga, ker kot rečeno, v prihodnjem letu pričakujemo
               ratifikacijo asociacijskega sporazuma. Asociacijski sporazum pomeni nadaljnjo
               liberalizacijo kapitalskih tokov. Vemo postopno, k sreči, vendar nadaljnjo
               liberalizacijo, pri teh ranjenih ekonomijah v svetu, pri tem, kar se dogaja v okviru
               Evropske unije. Kaj se dogaja v okviru Evropske unije? Konsolidacija fiskalnih
               politik, konsolidacija v okviru 3% deficita pomeni dodatna razpoložljiva finančna
               sredstva, ki bodo iskala svoj domicil v takih ekonomijah, kot je tudi slovenska.</p>
               <p>Namreč, če mi primerjamo podatke dveh evropskih članic, Portugalske, Irske, potem
               lahko ugotovimo naslednje. Od tistega trenutka dalje, ko sta obe sedanji članici
               izjavili, kakšne so namere za dokončno včlanitev, je bil pritok tujega kapitala v ti
               ekonomiji največji. Preprosto zakaj? Obrestne diference na začetku še vedno visoke in
               racionalna pričakovanja, da bodo riziki v obeh ekonomijah z včlanitvijo v Evropo
               manjši. To se pravi, podoben scenarij ob predpostavkah nadaljnje stabilnosti v
               Sloveniji in ob teh diferencah pričakujemo lahko tudi sami. To bo dodaten napor
               dejansko za vse udeležence na domačem trgu. In dodaten napor za domač proračun in
               predvsem za denarno politiko. Namreč, če se gleda nekaj podatkov, s katerimi se
               srečuje denarna politika v letošnjem letu, potem je evidentno naslednje. Tudi pri nas
               v letošnjem letu se krepi pritok tujega kapitala, in sicer gre že v korist
               lastninskih papirjev ali širše rečeno, direktnih investicij. Trend, ki je opazen od
               1991. leta povsod v Evropi, dolžniške papirje na podlagi kreditnih odnosov
               zamenjujejo lastninski papirji. Spomnimo se, kako se je ta parlament spraševal, kaj
               bo z našimi neprimičninami, ko bodo prišli tujci. Glejte, postavljam vprašanje. Kako
               bo z nami? Ko bodo še v večjih dimenzijah tujci pri nas zaradi enega preprostega
               dejstva, ki se imenuje in ki se postavlja v zvezi z vprašanjem tako imenovanih
               transfernih cen. Hčerka v Sloveniji, mati v Evropi ali kjerkoli v Aziji ali v
               Ameriki, vi veste, lahko posluje s pozitivno ničlo ali pa z negativno ničlo,
               transferne cene so pomembno sredstvo za pretakanje bogastva. Vse to vedo v Evropi,
               vse to vedo v teh državah, ki so prihajale v Evropo. Če mi danes gledamo - ker s tega
               zornega kota je bila centralna banka tudi že kritizirana, češ da zavira pristop
               tujcev na ta slovenski trg - samo podatke, ki jih objavlja tujina o nas, <q>"Neue
               Zuricher Zeitung"</q>, 9. december, stanje 30. junij letos, direktne investicije per
               kapita v 20 državah: na prvem mestu Madžarska, 1.400 dolarjev - ne bi želeli biti v
               njihovi koži, pri 30 milijardah dolga, pri 80% lastnini v bančnem sistemu in še
               ostalih parametrih; na drugem mestu Češka, 743 dolarjev per kapita - v krizi, kaj se
               dogaja z njo, vemo, nadaljnje banke so na odstrelu; na tretjem mestu, 612, Estonija -
               ne vemo dosti o njej; in na četrtem mestu - Slovenija, 483 dolarjev per kapita. Vsi
               ostali za nami, vsa vzhodna Evropa skupaj s 320 dolarji per kapita! To se pravi, v
               taki situaciji, kot smo, in če bodo domači dokumenti usklajeni, samo nadaljnji pritok
               in nadaljnji pritiski. Centralna banka - kaj je delala ali kaj dela. Ukvarja se s
               problemom, kako držati tečaj na takem nivoju, da ne bo potiskal gospodarstva in
               predvsem izvoznega gospodarstva. Za izvozno gospodarstvo smo večkrat kritizirani, da
               smo preveč socialni, da podpiramo tiste, ki bi morali drugače delati in tako dalje.
               Ne zmenimo se za to, zato, ker se hkrati zavedamo, da je izvozno gospodarstvo
               pretežni del slovenskega gospodarstva. Naša odprtost - danes je minister imenoval
               ponovno, kje smo z odprtostjo. Dame in gospodje, smo majhni, pa nismo edini odprti!
               Velika Britanija ima 60% <q>"trade ratio"</q>, velika Mehika - 60%, velika Kanada - 74%
               <q>"trade ratio"</q>, Slovenija - 60, 62%. To se pravi, nismo drugačni. Tri velike evropske
               države, Nemčija, Francija, Italija - od 42% do 47%. Odprtost nas več ne opravičuje za
               drugačno politiko; nas opravičuje ali pa nas sili v tako politiko, kot jo delajo te
               ekonomije, ki sem jih naštel. Poglejte, če vi danes pogledate bilanco centralne
               banke, kakšna je njena struktura premoženja, recite in pišite, 95,5% deviznega
               premoženja v aktivi, 4,5% tolarsko premoženje, 0,3 osnovna sredstva - to je 100%. Če
               vi primerjate te številke, boste ugotovili, da smo podobni švicarski centralni banki,
               pa irski centralni banki, s popolnoma drugačno stabilnostjo, kot jo trenutno mi imamo
               vis a vis obema državama. In tukaj se človek sprašuje in Centralna banka se mora
               spraševati: ali je namera za prihodnje leto kredibilna? Z onima dvema dokumentoma,
               ali pa nista ona dva dokumenta za prihodnje leto. In to je tisto - stabilnost! Na
               stabilnosti smo še bolni - in od nas zahteva Evropa stabilnost. Ne da se je
               predpisati, ne da se je tukaj sprejeti v tem najvišjem zboru. Treba jo je <q>"dogarati"</q>.
               In če mi pogledamo, kako je z inflacijo letos, kaj se predvideva za prihodnje leto.
               Namreč, svet ve, kakšna je pot do stabilnosti. Če vemo, kakšna je predpostavka za
               denarno unijo, in pri liberalizaciji trga kapitala nam grozi še dodatna nevarnost. Če
               Slovenija ne naredi obeh korakov hkrati, gospodarska in denarna unija, se stvari na
               področju gibanja kapitala in obvladovanja tega trga še dejansko dodatno zaostrijo. Če
               pa vemo to, potem pa vi veste, da je Maastricht neizprosen - uveljavitev fiksnega
               tečaja vsaj dve leti pred vstopom v Unijo. Fiksni tečaj lahko uvedemo jutri, dame in
               gospodje, če se odloči ta parlament. Vendar, ali ga bomo dobojevali - fiksni tečaj.
               Namreč, mi smo trenutno v fazi med dvema monetarnima unijama. Eno slabo smo zapustili
               - jugoslovansko, in smo na poti z željami v boljšo, vendar stabilnost moramo prinesti
               s seboj. Tega nam Unija ne bo dala sama po sebi. To nam ne bo dala na kredit. In če
               vemo to, da tega ne bomo dobili, da to moramo prigarati, potem se seveda sprašujem,
               ali smo sposobni izbojevati to bitko do 2002. Če je naše spoznanje in bo naše
               spoznanje, da ne, ni nič hudega. Zavedati se moramo naslednje situacije.
               Denacionalizirana valuta, kar bo evro, pomeni, da denarna politika ne more več
               vplivati na prilagajanje gospodarstva. Ve se, kdo potem lahko. Dohodkovna in
               fiskalna, sama realna ekonomija. Bivši predsednik Klaus je 21. novembra v Frankfurtu
               tole spraševal evropske bankirje: Ali dovolj mislite na ta evropski konvoj, ko bo
               nacionalna ekonomija imela v rokah fiskalno politiko? Češka je bila primer denarne
               unije in različnih interesov. Slovenija je bila v bivši jugoslovanski denarni uniji
               to, kar bi lahko rekel Nemčija danes v Evropi, pa vemo, na kaj smo opozarjali in s
               čim se nismo strinjali. Kaj nas vleče nazaj? Danes se moramo spraševati dejansko
               ravno obratno. Kako bomo zmogli dejansko ta korak naprej?</p>
               <p>Sam sem prepričan, da ga bomo, če bo konsenz tukaj in dejansko pri večini Slovencev.
               Vendar zavedati se moramo vseh opozoril, ki so bila danes izrečena. Namreč, če vemo,
               da nam preostaja fiskus in da nam preostaja dohodkovna politika in centralna banka je
               vedno poudarjala od memoranduma 1991, da je za postopnost, ker se zaveda, da je
               ekonomija v tranziciji, se seveda zastavi vprašanje, koliko časa je še ta tranzicija
               lahko prisotna. Na makro nivoju se je dosti zgodilo, tudi, kar se tiče privatizacije.
               Na mikro nivoju mi šele pričakujemo nadaljnje prilagajanje, kajti če se gledajo
               globalna razmerja, je popolnoma jasno. Razvita Evropa finalne izdelke, države v
               tranziciji polfinalne in Sovjetska zveza v veliki meri danes surovine, da ima take
               rezultate, kakršne ima. Za ostali svet pa vemo, s čim prihaja na ta trg.</p>
               <p>Skratka, poglejte, da bi bilo razumevanje pravilno, torej prostor se nam oži.
               Centralna banka je v letošnjem letu monetizirala, kot temu pravimo, za 87 milijard
               priliva. Samo od junija do septembra smo odkupili prek 600 milijonov nemških mark. Vi
               si lahko predstavljate, kakšen denar je bil izdan. Če bi ta denar obstal v obtoku,
               kakšni bi bili učinki na nadaljnja inflacijska gibanja in na nadaljnja pričakovanja.
               60 milijard tolarjev imamo v blagajniških zapisih, tolarskih. Primarni denar, ki smo
               ga letos kreirali, nekaj več kot 13 milijard, je bil že kreiran do polovice zneska z
               obrestmi, ki jih moramo plačevati na take blagajniške zapise. In ta premik vrednosti
               tolarja za 3%, 4% nasproti nemški marki zato, da bi bila situacija vzdržna v plačilni
               bilanci, da bi bila sigurnost večja pri tistih, ki se soočajo na tujih trgih, nas je
               stal veliko denarja. Milijardo 400 milijonov dolarjev se je preteklo v bilanco
               centralne banke. Cel bančni sistem pa danes razpolaga z bilančno vsoto, ki ni večja
               od 2 milijard tolarjev. Kolikšen je proračun, se ve, za dobra dva proračuna je
               dimenzija domačega bančnega sistema.</p>
               <p>Kaj je pozitivno v zadnjem času, kljub vsemu in kritikam v tem sistemu. Premik tudi
               pri miselnosti pri Slovencih. V zadnjih 11 mesecih premik v korist dolgoročnejšega
               varčevanja. Beležimo 5 dodatnih procentih točk. 22% predstavlja danes varčevanja na
               12 mesecev in krepitev tudi varčevanja med 6 in 12 meseci. To je vzpodbudno, če
               razmišljamo o napovedani reformi v penzijski sferi. Zmanjšuje se kratkoročen denar in
               tudi to je vzpodbudno, vendar zavedajmo se tega, obresti se ne da uzakoniti. Bilanca
               bank, celotnega bančnega sistema, če je centralna banka taka, kot sem rekel, je tudi
               slovenska, je tudi svojska: ena tretjina premoženja tudi tam devizne rezerve, 20%
               državni papirji, papirji centralne banke. Kako se z njimi upravlja, z deviznimi
               rezervami, kakšni so iztržki itn., vsak ve, kakšne so cene na zunanjih trgih, kakšne
               so cene za papirje, za tiste, ki so produkt zakona in za tiste, ki so prostovoljno
               izbrani. Namreč sekundarna likvidnost se je povečala za prek sto milijard v bančnem
               sistemu. Varnost bank se je povečala.</p>
               <p>Z drugimi besedami hočem reči, približno 37% te bilance predstavljajo krediti.
               Krediti gospodarstev in negospodarstev. In tukaj je zdaj temeljno vprašanje, kako bo
               to finančno posredništvo dočakalo evro in dodatno konkurenco. Namreč v Evropi se
               predvideva, da bodo dobri prišli na trg sami z razpisi. Da bodo banke dobile dodatno
               konkurenco. Mi v sedanjih razmerah ne moremo še tega pričakovati.</p>
               <p>Tukaj se, morda, razlikujeva s finančnim ministrom, ko govori o varčevalnih ukrepih.
               Jaz sem že septembra rekel - saj veste - da največji ukrep, največja vzpodbuda za
               zmanjševanje obresti je dodatno varčevanje pri državi, pri sleherniku. Krizo so
               doživele ekonomije, ki imajo varčevanje 30% GDP, na Daljnem vzhodu. Tega si ne
               želimo. Kdo so tisti, ki danes gredo v tujino? Dobri. Dobre vsak išče. In zanje je
               trg že odprt. In tako je prav. Banka prihaja sem, ne glede na to, ali je tukaj ali
               ne. Ali ima predstavništvo ali ne. Dobri se iščejo in se iščejo povsod.</p>
               <p>Skratka, hočem reči - poglejte - tudi primer iz Evrope, že ko je stabilnost taka, kot
               je evropska, je vprašanje pri obrestnih merah še vedno odprto. Islandija ima že nekaj
               časa evropsko inflacijo in nikakor še ne dolgoročnih obrestnih mer v kontekstu
               evropskih rezultatov. Kaj to dokazuje? Da pretekla praksa življenja v višji inflaciji
               in pričakovanja izhajajo iz preteklosti sedanjega trenutka, projicirana na
               prihodnost, so tista, ki determinirajo dolgoročne obrestne mere. Nihče drugi. To je
               povsod znano. In mi vemo, da če hočemo doseči kaj takega, dejansko potrebujemo
               dodaten čas. Zato, da bi gospodarstvo preživelo in da bi v nadaljnji tranziciji se
               korak za korakom prilagodili taki situaciji.</p>
               <p>Poglejte, z drugimi besedami. Sam razumem začetek današnje razprave v dveh smereh.
               Kot paralelen začetek nehote razprave o naši strategiji. Ta je bila predstavljena v
               Bruslju, ni bila predstavljana še tukaj ni bila tukaj diskutirana. In tukaj bo treba
               biti pozoren, in tukaj bo treba biti natančen. Iz tega se bo sklepalo na našo
               kreditibilnost. Namreč to, kar opozarja finančni minister. Leta 1999 naj bi bil davek
               na dodano vrednost. Vemo, kakšne rezultate prinaša, običajno dodatne inflacijske ob
               drugih pozitivnih trendih. Če bo inflacija v prihodnjem letu taka, kot je načrtovana,
               v letošnjem letu skoraj s 5%-imi točkami sodeluje kontrolirane cene, če bo v letu
               1999 uspela davčna reforma, potem seveda v kratkem času ne moremo pričakovati
               nadaljnje stabilnosti in tukaj je potem leto 2000. V dveh letih se seveda ne da
               narediti takega preskoka. Z denarno politiko se ga da posredno vsaj umetno, z
               nadaljnjim zatiskanjem, zategovanjem, vendar mi vemo, da to prinaša dodatne in še
               večje oportunitetne stroške.</p>
               <p>Skratka, naš predlog je, da seveda je ta današnji začetek izhodišče, hkrati za tehtno
               diskusijo v teh dokumentih. Ker mi se bomo drugače pogajali, če bomo že v tej
               formalni izhodiščni poziciji kredibilni, via-á-vis tistemu, če se to ne zgodi. In
               tukaj imamo veliko moralno dolžnost do tistih, s katerimi se bomo pogajali, predvsem
               pa tukaj doma. Namreč stanje na mestu ali eventualna ekskurzija nazaj nas lahko
               postavi v popolnoma drugačno luč in tisti superlativi, ki danes gredo tej mali
               ekonomiji v evropskem merilu, se lahko izkažejo za dvomljive. Z drugimi besedami
               glejte, naj sklenem.</p>
               <p>Centralna banka je prepričana, da je v nas toliko vseh, namreč moči, da spoznamo to,
               kar smo v tem času tranzicije pridobili, ali celo preveč ali prenalahko, in da se
               zazremo v to, kar nas čaka jutri. Od svetovnega trga si bomo rezali kruh ne od
               domačega, ta je premajhen in tu ni izbire, to je tisto najbolj trpko spoznanje, ni
               izbire. Izbira med stabilnostjo in destabilizacijo ali inflacijo pa jaz mislim, da je
               pri večini Slovencev v korist stabilnosti, in kot rečeno, za te reforme, ki nas
               čakajo, za stebre, vsaj dva, mi pa potrebujemo to. To vero v stabilen denar, v dober
               denar, da bo zagarantirana prihodnost v človekovi jeseni. Če se tukaj stvari
               ponesrečijo vi veste, bo zopet plačala država, vsi.</p>
               <p>Finančna nestabilnost je tisto, s čimer se danes ukvarja, mednarodni fond in ostale
               institucije. Cenovna stabilnost je v Evropi dosežena in v pretežnem delu sveta. In
               zaradi te zunanje krize so korekcije napovedi za prihodnost, tudi kar zadeva
               gospodarsko rast. Skratka glejte, to tudi razumem, da sama centralna banka nima
               izbire nadaljevati tako politiko ali ne. Nadaljevati in gledati na rezultat v
               plačilni bilanci, mi si ne moremo privoščiti velikega minusa. Sosednja Avstrija se
               danes sprašuje, ali pri njeni stabilnosti 2,2% GDP minusa ni nevarnosti, Evropa v
               celoti je z 1,5% v suficitu; samo pet držav je z minusom, od 0,4% do 3%, ki ga ima
               Grčija. Vse ostalo, kot rečeno - s suficitom! To se pravi, tisti, ki mislijo hitrejši
               razvoj v Sloveniji z večjim minusom, z nadaljnjo zadolžitvijo - najbolj nevarna
               razmišljanja, seveda razmišljanja, ki nas ne vodijo naprej. Mi pa si želimo, da bi
               šli naprej.</p>
               <p>Ne glede na to, da smo ob koncu leta, pred nami so prazniki, te besede obeh
               predhodnikov, pa tudi moje, jaz mislim, da niso namenjene temu, da bi bili ti
               prazniki slabši, bolj grenki. Začnimo novo leto z drugačnimi odločitvami! Skratka,
               izkoriščam priložnost, da vam zaželim lepe praznike, božični mir in dosti zdravja in
               uspehov vsem skupaj vnaprej, drugo leto in na poti v Evropo! Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu guvernerju Banke Slovenije, dr. Francetu Arharju, za njegov nastop
               in njegove lepe želje.</p>
               <p>Besedo ima generalni direktor Zavoda za pokojninsko in invalidsko zavarovanje, gospod
               Janez Prijatelj.</p>
            </sp>
            <sp who="SDZ2:PrijateljJanez">

               <speaker>JANEZ PRIJATELJ:</speaker>

               <p>Spoštovani gospod predsednik, cenjene poslanke in poslanci! Dobre tri mesece je,
               odkar sem govoril za to govornico in opozoril na nekatere probleme pokojninskega in
               invalidskega zavarovanja, zlasti pa na težave pri financiranju, ki so vse bolj pereče
               in bodo, izgleda, tudi v vseh prihodnjih letih. Verjetno ste me zadnjič nekoliko
               narobe razumeli, da pravzaprav preveč strašim pred prihodnostjo tega zavarovanja v
               preteklem letu, pa vendar se je izkazalo, da vse tisto, na kar sem opozarjal, zaradi
               prenizko planiranih proračunskih postavk lanskega leta za transferje v
               pokojninsko-invalidsko zavarovanje drži in se je praktično tudi uresničilo, tako, da
               bo Zavod za pokojninsko in invalidsko zavarovanje končal poslovno leto 1997 z izgubo
               in da so se na koncu leta dokaj zaostrili tudi likvidnostni problemi tega
               zavarovanja.</p>
               <p>Jaz sem že pred tremi meseci državni zbor seznanil z dejstvom, da mora zavod zaradi
               zavestne makroekonomske politike države že vse od leta 1994 poslovati z izgubo, da je
               to proti njegovi volji, da so bile dvakrat znižane prispevne stopnje v letu 1996, da
               je bil znižan rezervni sklad tega zavarovanja in tako naprej in tako naprej, kar
               pomeni, da je praktično en ogromen makroekonomski sistem države v, lahko rečem,
               rdečih številkah. Dejstvo je, da vemo zakaj: država je v težavah, proračun je v
               težavah, makroekonomske težave so prisotne, pred nami je pokojninska reforma. Cela
               vrsta stvari se odvija in je v teku - tudi varčevalni ukrepi, tako da vemo, kje smo
               in to, kar jaz danes govorim, ni nekaj, da bi se ne zavedal ekonomskih problemov te
               družbe, ampak vendarle makroekonomski sistem, kot je pokojninski zavod, verjetno ne
               sme biti obsojen na rdeče številke.</p>
               <p>Lansko leto sem državni zbor seznanil z oceno, da se v državnem proračunu za leto
               1997 določa očitno prenizka postavka transferjev za pokojninsko in invalidsko
               zavarovanje, ki ne bo mogla nadomestiti izpada prihodkov zaradi predhodno znižane
               prispevne stopnje. Napovedal sem, da bo v primeru, če se ta postavka ne bo ustrezno
               zvišala, zavod končal leto 1997 z izgubo, in da se bodo zaostrile likvidnostne
               razmere. Sedaj sem ocenil, da je tako povzročen primanjkljaj zavoda neprimeren in
               tudi nepotreben in da bi tudi verjetno psihološko slabo vplival na splošno
               sprejemanje predlogov za novo pokojninsko reformo. Zaradi težavnih zapletov predvsem
               državnega proračuna ter zaradi postavljenih limitov njegove višine moja opozorila na
               očitno neusklajenost finančnega načrta zavoda in proračuna niso dosegla namena in
               niso bila upoštevana, saj tudi poslanci državnega zbora na to temo niste vložili
               nobenega amandmaja, pa tudi sicer se o tej problematiki kaj dosti ni
               razpravljalo.</p>
               <p>Dejanska finančna gibanja kažejo, da so bila opozorila zavoda na mestu ter da so bili
               transferji proračuna za pokojninsko zavarovanje, okrog 9 milijard, prenizki, da bo
               zavod končal z izgubo, ki sem jo že napovedal, in da bo moral za izplačilo pokojnin
               decembra meseca najeti okrog 10 milijard kredita pri bankah. Proračunske postavke za
               transfer iz ZPIZ so bile namreč že v novembru izčrpane, kar je tudi razlog, da iz
               proračunskih sredstev zavodu ni mogoče več zagotavljati nobenega direktnega nakazila
               oziroma posojila. Zaradi navedenih neusklajenosti med finančnim načrtom zavoda in
               proračunom skupščina zavoda tudi konec leta 1997 še ni mogla sprejeti finančnega
               načrta za preteklo leto. Kajti nismo še prejeli soglasja vlade ravno zaradi teh
               neusklajenosti na tem področju. Ob tako zapletenem stanju smo morali pripraviti
               finančni načrt za leto 1998 in upoštevati tako imenovano spontano varianto, ki
               temelji na temu, kar so fiksne postavke in obveznosti pokojninskega zavoda, ne da bi
               upoštevali bodočih varčevalnih ukrepov, ki jih niti tedaj še nismo v podrobnosti
               poznali. Predlog finančnega načrta je tak, da praktično zasleduje uravnane odhodke in
               prihodke. Je pa seveda to nekoliko v nasprotju s tem, kar ste vi dobili v tem
               proračunskem memorandumu, ki ga imate danes na mizi.</p>
               <p>Zapleteno problematiko pokojninsko-invalidskega zavarovanja je obravnavala skupščina
               našega zavoda in ocenila, da so bile ocene in opozorila zavoda na mestu in da naj bi
               izguba zavoda konec leta znašala okoli 10.9 milijarde tolarjev, kar je zlasti
               posledica dejstva, da so v proračunu republike za leto 1997 bili prenizko planirani
               transferji za pokojninsko-invalidsko zavarovanje. Skupščina zavoda je ob teh
               ugotovitvah poudarila, da je makroekonomska politika do področja pokojninskega in
               invalidskega zavarovanja s stališča zavoda neustrezna, še zlasti, če se upošteva tudi
               dvakratno znižanje prispevnih stopenj v letu 1996, brez zakonsko predvidenega
               predloga zavoda in dejstvo, da na drugih področjih socialne varnosti niso bili
               sprejeti tako negativni finančni ukrepi države. Visok prispevek za zdravstveno
               varstvo upokojencev v višini 7% odhodkov zavoda pa izredno bremeni zavod od leta
               1992. V nasprotju z določili 220. člena zakona zavod ob taki makroekonomski politiki
               tudi ne more ponovno oblikovati rezervnega sklada. Ob vsem tem se zavedamo vseh
               težav, na katere je opozarjal finančni minister, tudi opozoril, ki jih je dal gospod
               guverner Arhar, vendarle stanje je tako, da makroekonomsko gledano verjetno vse te
               težave se kopičijo iz leta v leto, in bolj ko se take stvari odlagajo, težje jih je
               reševati čez leta. Zaradi tega je skupščina zavoda izrecno zahtevala, da zavod vladi
               izpostavi vprašanje pokrivanja primanjkljaja iz leta 1997 v letu 1998 in da zahteva
               tudi njene opredelitve, da zagotavlja likvidnost zavoda konec leta 1997, saj je bila
               proračunska postavka že izčrpana v mesecu novembru v višini 14 milijard tolarjev. To
               dokazuje, da je zavod pravilno planiral in da je praktično tisto opozorilo bilo
               potrebno. Žal se bo seveda ta zadeva vlekla v leto 1998 na tak ali drugačen način.
               Skupščina zavoda je zato sprejela sklep, da zavod vlado in pristojna ministrstva ob
               posredovanju finančnega načrta za leto 1998 za predhodno soglasje izrecno opozori na
               njeno nezadovoljstvo v zvezi z obravnavo področja pokojninskega in invalidskega
               zavarovanja v proračunskih dokumentih. Zato je skupščina tudi poudarila zahtevo, naj
               se sredstva, potrebna za kritje primanjkljaja 1997, posebej zagotovijo v proračunu za
               leto 1998. Ob tem pa je skupščina zavoda vladi tudi predlagala, da ob obravnavi
               proračuna in finančnega načrta zavoda za leto 1998 realno prouči vsebinske in tudi
               časovne učinke pri predvidenih bodočih varčevalnih ukrepih, saj izkušnje kažejo, da
               so v preteklosti zahteve za predhodno znižanje postavk finančnega načrta na podlagi
               šele napovedanih bodočih zakonskih sprememb praviloma dale obratne učinke od
               predvidenih, ki pa se med drugim odraža tudi v nepotrebnih primanjkljajih zavoda vse
               od leta 1994 dalje.</p>
               <p>Ob navedenih sklepih skupščine zavoda je potrebno izrecno povedati, da se zavod še
               kako zaveda vseh težav in problemov, ki jih v makroekonomskem smislu povzroča
               dosledno izvajanje pokojninsko-invalidskega zavarovanja, kot je uzakonjeno v
               veljavnih zakonih. Zavod se tudi zaveda, da bo potrebno veljavni sistem spremeniti in
               da bo nujno izpeljati predlagano pokojninsko reformo. Ne glede na to pa je zavod kot
               nosilec in izvajalec še veljavnega sistema dolžan izvajati zavarovanje na način in v
               obsegu, kot je to določeno z veljavnimi zakoni in z individualnimi odločbami, ki
               opredeljujejo in kvantificirajo pravice upokojencev, invalidov in drugih uživalcev
               pravic. Te pravice in druge obveznosti, ki jih mora vsak mesec v obliki konkretnih
               nakazil zagotoviti zavod, pomenijo nespremenljivo fiksno postavko, ki se ne ozira na
               bodoče varčevalne ukrepe in predloge pokojninske reforme. Prav zaradi tega je tudi v
               zakonu predvideno, da mora imeti zavod obvezni rezervni sklad, ki bi lahko kril
               morebitno izgubo ali premoščal likvidnostne težave, kot nastajajo na primer z
               zagotavljanjem manjkajočih sredstev konec tega leta. Do danes sicer izplačilo
               pokojnin še ni bilo ogroženo in verjetno tudi ni pričakovati, da bi se ob dobrem
               sodelovanju zavoda in ministrstva za finance to lahko zgodilo. Vseeno pa verjetno
               perspektivno ni dobro prepuščati tako enormnega sistema socialne varnosti
               naraščajočim izgubam, saj se po nekaj letih lahko tak pristop odrazi v še večjih
               težavah, kot bi jih povzročale tiste, zaradi katerih napovedovanja bi se vodila
               politika restriktivnega zagotavljanja sredstev.</p>
               <p>Očitno taka razmišljanja v makroekonomskih krogih ne prevladujejo, saj je tudi v
               proračunskem memorandumu za leto 1998 zapisano, da bo zaradi politike nespremenjenih
               prispevnih stopenj in stabilnega socialnega varstva primanjkljaj v ZPIZ v prihodnjih
               letih naraščal, kar se bo pokrivalo s povečanimi transferji iz državnega proračuna.
               Zavod ob tako jasni dikciji proračuna seveda ni v položaju, da bi lahko bistveno
               vplival na spremembo tako napovedane politike, ki pa je tudi sicer dejansko že v
               veljavi vse od leta 1992. Zavod se mora očitno zadovoljiti z napovedmi, da bo
               primanjkljaj nadomeščen s povečanimi transferji iz državnega proračuna, to pa so
               glede na proračunske težave, ki znajo biti v prihodnje še težje, dokaj optimistične
               napovedi, ki jih bo le težko udejanjiti. Realnost takega dvoma dokazuje že
               sprejemanje proračuna za leto 1997, ko so bila sprva finančna izhodišča med vlado in
               zavodom usklajena, v postopku priprave in sprejemanja proračuna pa je bila nato
               postavka transferjev za ZPIZ znižana, predvsem iz razloga, ker je primanjkovalo
               proračunskih sredstev na drugih področjih.</p>
               <p>Kot kaže, se planski cilji zavoda, ki zasledujejo poslovanje z uravnoteženimi
               prihodki in odhodki, torej brez izgube, tudi v letu 1998 ne bo ujelo s predlogi
               vlade. Iz preglednice, navedene v proračunskem memorandumu za leto 1998, ki prikazuje
               v vladi pripravljeno bilanco prihodkov in odhodkov pokojninsko-invalidskega
               zavarovanja, je namreč razvidno, da vlada planira, naj bi zavod tudi leta 1998 končal
               z okoli 4,6 milijard izgube. Pri čemer bi zavod tako izgubo leta 1997, ki jo vlada
               ocenjuje na okoli 10 milijard višine, kot tudi bodoče iz leta 1998, nadomeščal z
               zadolževanjem. Povsem jasno je, da mora zavod kot nosilec in izvajalec sedanjega
               sistema na to posebej opozoriti in ponovno predlagati, da se tak pristop, če že
               drugega ne, vsaj še enkrat preveri, da položaj čez leta postane obvladljiv, kar pa se
               lahko zgodi tudi v primeru, če bodo sprejeti vsi napovedani varčevalni ukrepi in tudi
               če bo idealno potekalo sprejemanje in izvajanje napovedane pokojninske reforme.</p>
               <p>Predlog finančnega načrta zavoda za leto 1998 torej v tem trenutku ni usklajen z
               bilanco prihodkov in odhodkov, ki jo je pripravila vlada. Pričakovati je, da bo Vlada
               Republike Slovenije v postopku dajanja predhodnega soglasja na finančni načrt zavodu
               predlagala nekatere uskladitve in popravke, ker bo lahko oba dokumenta sicer
               strokovno zbližala, ne bo pa mogla vsebinsko izničiti utemeljenosti predloga zavoda
               za zagotovitev izenačenih prihodkov in odhodkov v letu 1998. Ob tem se bo verjetno
               izpostavilo tudi vprašanje, ali le ne bi kazalo ponovno preveriti, ali je še nujna
               politika ohranjanja v letu 1996 verjetno preveč znižanih prispevnih stopenj. To še
               zlasti zaradi tega, ker veljavno pokojninsko in invalidsko zavarovanje pokriva tudi
               del socialne varnosti, ki bi po vsebini lahko sodil tudi v druge sisteme, kar zvišuje
               delež njegove prispevne stopnje v strukturi vseh prispevkov za celokupno socialno
               varnost, ki pa so danes še primerljivi s podobnimi prispevki v evropskih državah.</p>
               <p>Po predlogu finančnega načrta zavoda za leto 1998 bi bili prihodki in odhodki zavoda
               v tem letu izravnani in bi znašali 485,6 milijarde tolarjev. Zavod v tem planira, naj
               bi znašale obveznosti države do zavoda skupaj 154 milijard tolarjev, od tega bi
               država zagotovila za ugodnejše pokojnine po posebnih predpisih 31,3 milijarde, 112
               milijard bi šlo iz naslova prenizke prispevne stopnje, za kritje primanjkljaja iz
               leta 1997 pa planira zavod okoli 10,9 milijard pokrivanja iz naslova proračuna.</p>
               <p>Projekcije, ki so zapisane v proračunskih dokumentih za leto 1998, so bistveno
               drugačne. Po ocenah vlade naj bi prihodki zavoda v letu 1998 znašali 462,2 milijardi
               tolarjev, odhodki pa več, in sicer 666,8 milijarde. To pomeni, da vlada ob koncu leta
               planira primanjkljaj zavoda v višini 4,6 milijarde tolarjev. Taka vladna projekcija
               temelji že na predlogu učinkov varčevalnih ukrepov, upošteva pa tudi, naj bi se
               planirani primanjkljaj iz leta 1997 in 1998 pokrival z zadolževanjem zavoda.</p>
               <p>Pri transferjih za obveznosti do pokojninskega zavarovanja so v predlogu proračuna
               planirani bistveno nižje kot v finančnem načrtu zavoda. Upoštevaje varčevalne ukrepe
               in ostala izhodišča vlade znašajo ti transferji skupaj 126,3 milijarde, od česar
               znašajo redni transferji po zakonu v obveznostih republike 32,2 milijarde in dodatni
               transferji 94,1 milijarde.</p>
               <p>Kot rečeno, bodo verjetno naknadno usklajevanja nekatere razlike med bilančno
               projekcijo vlade in finančnim načrtom zavoda zbližala, ni pa pričakovati strokovne
               usklajenosti in enotnosti pri ponovnem planiranju negativnega finančnega poslovanja.
               To dejstvo pa bo moral zavod na koncu vendarle sprejeti in ga kot šibkejša pogajalska
               stranka tudi upoštevati, če je glede na dejanske razmere pri zagotavljanju sredstev
               za pokojninsko in invalidsko zavarovanje sploh še mogoče govoriti o tem, da ima zavod
               na tem področju v praksi sploh še kakršenkoli omembe vreden predlagatelski položaj,
               ki pa mu ga sicer veljavna zakonodaja v nasprotju z realno prakso formalno še vedno
               zagotavlja.</p>
               <p>Prav iz tega razloga je zavod dolžan opozarjati tudi na neprijetne in mnogim težko
               sprejemljive danosti, ki se kažejo v potrebi po planiranju takih fiksnih postavk
               dejanskih odhodkov, ki se v resnici realizirajo tudi, če se v državnih dokumentih
               planira drugače. Te fiksne postavke je potrebno na koncu na tak ali drugačen način
               tudi plačati, zaradi česar pomeni prelaganje realizacije takih obveznosti v sfero
               aktualnega in bodočega zadolževanja, najemanja kreditov in drugih oblik zadolževanja
               le navidezno ali le začasno nižje stroške ter obremenitve zavezancev s prispevki in
               davki.</p>
               <p>Verjetno ta moja diskusija pomeni pritisk na dodatna sredstva in ni v skladu z vsem
               tistim, kar je bilo v uvodu rečeno. Vendar naj povem, dokler ne bo pokojninske
               reforme, dokler ne bo konkretne spremembe nekaterih pokojninskih zakonov in pravic,
               toliko časa so obveznosti zavoda fiksne in na znižanje ni možno vplivati samo z
               nižjimi postavkami proračuna in z nižjimi prispevnimi stopnjami.</p>
               <p>Spoštovane gospe poslanke in poslanci, bil sem nekoliko osredotočen na finančni načrt
               za preteklo in letošnje leto. V prilogi sem vam posredoval vse statistične podatke
               pokojninskega zavoda, iz katerih so na jedrnat način razvidna vsa gibanja v letošnjem
               letu. Državni zbor pa je prejel naknadno tudi osnutek finančnega načrta zavoda, ki pa
               je šele v fazi predloga in nanj čaka soglasje vlade. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Janez Prijatelj. Besedo dajem gospodu Francu Koširju, generalnemu
               direktorju Zavoda za zdravstveno zavarovanje Slovenije.</p>
            </sp>
            <sp who="SDZ2:KoširFranc">

               <speaker>FRANC KOŠIR:</speaker>

               <p>Gospod predsednik, spoštovane poslanke in poslanci, gospod minister <stage>(ki še edini
               vztraja pri tej uvodni razpravi)</stage>! Dovolite mi, da se z nekaj poudarki pridružim tem
               uvodnim mislim, ki so jih podali moji predhodniki. Pri tem bi rad uvodoma izrazil
               zadovoljstvo, da je državni proračun prvič pravzaprav naravnan z varčevalnimi ukrepi
               na situacijo, kjer bo potrebno gospodariti in razpolagati s tistim, kar pravzaprav
               imamo oziroma z manjšim primanjkljajem zagotoviti funkcioniranje države in seveda
               obeh javno finančnih blagajn, torej pokojninskega in zdravstvenega zavarovanja.</p>
               <p>To poudarjam zaradi tega, ker smo se v zdravstvenem zavarovanju srečali s situacijo,
               kako zagotoviti normalno, stabilno financiranje zdravstvenih programov in ostalih
               pravic iz zdravstvenega varstva že leta 1995, ko smo po štirikratnem znižanju
               prispevne stopnje za zdravstveno zavarovanje morali pravzaprav oceniti, kako, na
               kakšen način zagotoviti po eni strani uresničevanje pravic zavarovancev, po drugi
               strani pa ne okrniti tistih vitalnih osnovnih programov za uresničevanje pravic do
               zdravstvenih storitev. Skupščina zavoda je tako že v aprilu 1995 sprejela nekatere
               restriktivne ukrepe, ki so seveda zahtevali natančno analizo in proučitev vseh gibanj
               in dogajanj na področju zdravstvenega varstva in zdravstvenega zavarovanja, in na
               osnovi predlogov ukrepov - kako, na kakšen način zagotoviti to normalno
               funkcioniranje. Moram reči, da nam je v pretežni meri to uspevalo, tako v letu 1995,
               1996 in tudi poslovno leto 1997 bomo zagotovili s pozitivnim finančnim rezultatom.
               Poslovno leto 1997 bomo predvidoma zaključili s 191 milijardami prihodkov, odhodki pa
               bodo znašali približno 100 ali 200 milijonov manj.</p>
               <p>Prav tako smo v skladu s pripravljanjem proračuna in proračunskega memoranduma za
               leto 1998, skladno s predpostavkami in makroekonomskimi gibanji oziroma elementi, ki
               so bili postavljeni za proračun, uspeli zagotoviti in planirati tudi pozitivno
               finančno poslovanje za leto 1998. Jasno pa je, da bomo z ukrepi, ki smo se jih lotili
               leta 1995, nadaljevali na ta način, da bomo optimizirali nekatere trende, tako na
               prihodkovni strani kot tudi na odhodkovni strani. Ob sodelovanju z davčno upravo in
               Agencijo za plačilni promet naj bi se še naprej izboljševala finančna disciplina.
               Trenutno nam zavezanci dolgujejo preko tri milijarde in pol prispevkov oziroma
               izvršili smo simulacijo, koliko dodatnih prispevkov bi pomenila zajezitev oziroma
               zajetje te <q>"tako zvane"</q> sive ekonomije.</p>
               <p>Ugotovili smo, da bi to pomenilo, kar približno enaindvajset dodatnih milijard
               prihodkov, torej na prihodkovni strani. Prav tako bomo seveda optimizirali poslovanje
               oziroma tudi na odhodkovni strani na ta način, da bomo standardizirali financiranje
               bolnišnic, da bomo standardizirali financiranje zdravilišč in da bomo omejili oziroma
               zagotovili racionalno trošenje nekaterih programov, predvsem na področju osnovnega
               zdravstvenega varstva, prav tako pa na področju financiranja nege v domovih starejših
               občanov, in seveda tudi financiranje pravi, kot so nadomestila, pogrebnine,
               posmrtnine in druge z zakonom zagotovljene pravice. Na tem področju imamo številne
               probleme, kjer ugotavljamo izkoriščanje teh pravic zaradi situacij, ki nastajajo v
               gospodarstvu, stečaju in podobne zadeve.</p>
               <p>Konkretno bomo tako za področje obveznega zdravstvenega zavarovanja v prihodnjem letu
               porabili okoli dvesto enajst milijard prihodkov - torej pridobili prihodkov in
               porabili enako višino odhodkov. Ocenjujemo, da bo zavod v naslednjem letu ob
               nespremenjeni prispevni stopnji še naprej zagotovil nespremenjeno rast obsega pravic.
               Torej se pravice pri zavarovancih ne bodo zmanjševale, in pa, da bodo uravnotoženi
               prihodki oziroma odhodki zagotovili stabilno financiranje zdravstvenih programov
               oziroma zdravstvenih zavodov.</p>
               <p>Naj vam povem, za informacijo, da imamo že preko tisoč pogodb z zdravstvenimi zavodi
               oziroma z zdravniki zasebniki, ki delajo v mreži javne zdravstvene službe in imajo
               koncesijo. In da zahtevajo takšni pogodbeni odnosi ustrezno stabilno financiranje, ki
               pa je mogoče samo, če so prihodki in odhodki te dejavnosti uravnoteženi.</p>
               <p>Pri tem bi moral opozoriti na nekatera razmišljanja, ali še bolje rečeno, na nekatere
               predloge, ki pa vzpostavljajo bojazen, da se bo takšno stabilno financiranje
               prenehalo s sprejemom nekaterih novih predlogov zakon, ki bodo oziroma ki so že v tem
               državnem zboru. Predvsem gre za zakon o spremembah in dopolnitvah zakona o delovnih
               razmerjih, kjer je predvideno, da naj bi na zavod prešlo financiranje in nadomestilo
               odsotnosti z dela nad deset dni. To bi pomenilo za zdravstveno zavarovanje dodatni
               odhodek v višini 8,8 milijard, pri tem pa seveda pomenilo tudi zmanjšanje produktivne
               sposobnosti gospodarstva, kajti v tem obdobju od desetih do tridesetih dni je
               največja frekvenca bolniških odsotnosti. To po eni strani pomeni zmanjševanje
               produktivnosti in po drugi strani povečanje javnofinančnih izdatkov.</p>
               <p>To je en problem, ki nas, kot kaže, čaka glede na predloge tega zakona. Mi plediramo
               za to, da je potrebno zaostriti pogoje za bolniške odsotnosti s strani zdravstvene
               službe, da je potrebno tudi razmisliti o višini in obsegu pravic nadomestil, hkrati
               pa seveda tudi zagotoviti ustrezen nadzor, za kar je usposobljen zavod oziroma
               njegovi nadzorni zdravniki.</p>
               <p>Drugi problem, ki nas verjetno v prihodnjem letu čaka, je sprejetje zakona o
               zdravnikih. Zakon o zdravnikih naj bi prešel v drugo branje v ta državni zbor in v
               kolikor bodo sprejeti nekateri predlogi, pomeni to dodatnih 14 milijard tolarjev.
               Verjetno takšni predlogi niso uresničljivi v tem trenutku in bi bilo treba oceniti
               tako v okviru ministrstva za zdravstvo oziroma Vlade Republike Slovenije, kolikšne so
               realne možnosti, da se izboljšajo zdravniške plače. Osebno mislim, da je potrebno na
               tem področju nekaj storiti, namreč nekatere razlike imamo tu še zelo občutne - in da
               bi veljalo v okviru možnosti, ki jih prinašajo določene racionalizacije na področju
               predpisovanja zdravil, tehničnih pripomočkov, odsotnosti nadomestil, pošiljanja na
               sekundarni nivo, skrajševanje ležalne dobe v bolnišnicah, da bi na osnovi teh
               racionalizacij in prihrankov lahko zagotovili določen obseg denarja za uskladitev
               zdravniških plač. Mislim, da je potrebna v tej smeri ustrezna strokovna priprava
               oziroma nenazadnje tudi politična volja, da se te zadeve uskladijo.</p>
               <p>Nadalje je v predlogu zakona določeno, da se ne plačujejo prispevki za zdravstveno
               zavarovanje oziroma za socialno varnost tudi od dobička. Mislimo, da nam bo v tej
               smeri izpadlo približno 5 do 6 milijard tolarjev. To zna biti za blagajno
               zdravstvenega zavarovanja velik problem. Tudi v tej smeri bi veljalo nekaj
               razmislekov.</p>
               <p>Nadalje problem, ki mislim, da je rešljiv. Gre za to, da se v nekaterih krogih
               razmišlja o komercializaciji obveznega zdravstvenega zavarovanja. Torej naj bi bilo
               to posledica pridruževanja Evropi. Evropa je v tem času spoznala, da je na področju
               zagotavljanja osnovne zdravstvene varnosti potrebno zagotoviti v okviru načel
               solidarnosti ustrezno financiranje te zdravstvene ravni iz javnih sredstev. To pa z
               drugimi besedami pomeni; v tej naši majhni državi ne izločevati iz tega
               solidarnostnega kroga premožnejših, kar bi pomenilo, seveda, bistveno poslabšanje
               zdravstvene ravni in resno grožnjo uresničevanju solidarnosti in pravičnosti v
               državi. Potrebno je tudi seveda omeniti tezo o širitvi komercialnih profitnih
               zavarovanj na področju zdravstvenega zavarovanja. Imamo v Sloveniji posebno obliko
               zavarovanja za doplačila do polne vrednosti zdravstvenih storitev. To je tipičen
               primer, kjer je potreba uveljavitvi načelo vzajemnega zavarovanja in tako počenjajo
               tudi razvite evropske države, kot na primer Nizozemska, Belgija, Francija in tako
               naprej, ne pa kompletna prostovoljna zavarovanja skomercializirati in na ta način
               okrniti približno 15 do 20% sredstev za zdravstveno varnost prebivalstva. Glede na
               to, da je pozna ura, bi verjetno še kaj bilo povedati. Zaključil bi tako.</p>
               <p>Treba se bo lotiti zdravstvene reforme oziroma reforme zdravstvenega zavarovanja,
               skrbno, premišljeno z mehkim prilagajanjem. Na tem področju si ne moremo dovoliti
               nekih revolucionarnih in hitrih sprememb. Dosežena stopnja ravni zdravstvene varnosti
               in sistema zdravstvenega zavarovanja omogoča nadaljnjo gradjno sistema, omogoča
               popravljanje napak, problemov in pa razreševanje tistih vprašanj, ki so trenutno
               najbolj aktualna. To so pa vprašanja čakalnih dob, vprašanje samoplačnikih ambulant
               in tudi nenazadnje zasebnega dela zdravnikov.</p>
               <p>Mislimo, da smo v zavodu skupaj z ministrstvom sposobni te probleme razrešiti,
               nenazadnje smo v letošnjem letu sprejeli strateški razvojni program, v okviru
               katerega smo predvideli postopno, strpno, strokovno razrešitev teh problemov.</p>
               <p>Pridružujem se guvernerju - želim vam prijetne praznike, srečno novo leto, predvsem
               pa zdravja v prihodnjem letu. Ker ste pa dobro zavarovani, bo pa tudi poceni za nas.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, generalnemu direktorju Zavoda za zavarovanje Slovenije. Razumljivo je, da
               nam vsaj on tudi vošči veliko zdravja.</p>
               <p>S tem smo zaključili s predstavitvami priloge državnega proračuna za leto 1998.
               Zahvaljujem se vsem poslankam in poslancem, da ste vzdržali do te pozne ure in s tem
               tudi zaključujem to točko dnevnega reda.</p>
               <p>Juti ob 14.00 uri državni zbor nadaljuje sejo s 5. točko - obvestilo Okrožnega
               sodišča v Ljubljani in potem po vrstnem redu, kot je sprejet dnevni red. Hvala lepa
               vsem in lahko noč. <stage type="time">(SEJE JE BILA PREKINJENA 16. DECEMBRA 1997 OB 21.39 URI.)</stage>
               </p>
            </sp>
         </div>
      </body>
   </text>
</TEI>