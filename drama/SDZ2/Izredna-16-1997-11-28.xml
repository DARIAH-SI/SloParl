<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Izredna-16-1997-11-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A78E0D128ADF4F21C1256561004CABFC</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=A78E0D128ADF4F21C1256561004CABFC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-16-1997-11-28.DZ" n="16">
               <name>Izredna</name>
               <date when="1997-11-28"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-16-1997-11-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 16. izredne seje</stage>
            <stage type="date">(28. november 1997)</stage>
            <stage type="chairman"> Sejo je vodila Eda Okretič-Salmič, podpredsednica državnega zbora.</stage>
            <stage type="time"> Seja se je pričela ob 10.16 uri.</stage>


            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Lepo prosim, če zasedemo svoja mesta, da nadaljujemo z današnjim delom. Spoštovane
               kolegice poslance, kolegi poslanci, gospe in gospode! Pričenjamo nadaljevanje 16.
               izredne seje Državnega zbora Republike Slovenije.</p>
               <p>Obveščena sem, da so zadržani današnje seje ne morejo udeležiti naslednji poslanci in
               poslanke: Lojze Peterle, Pavel Rupar, Bogomir Špiletič, Jelko Kacin, Peter Hrastelj,
               Jože Lenič, Roman Jakič, Jože Košir, Leon Gostiša, Aleksander Merlo - le za pričetek
               seje. Prosim, da ugotovimo navzočnost v dvorani! <stage>(67 poslancev.)</stage> Zbor je sklepčen in
               lahko odloča.</p>
               <p>Na sejo smo povabili tudi člane vlade in predstavnike samostojnih računskih
               uporabnikov. Vse prav lepo pozdravljam!</p>
               <p>Na današnjem nadaljevanju 16. izredne seje bomo najprej prešli na obravnava
               prekinjene <title>1. TOČKE DNEVNEGA REDA,</title> to je <title>PREDLOGA PRORAČUNA REPUBLIKE
                  SLOVENIJE ZA LETO 1997,</title> zatem pa na obravnavo preostalih točk po dnevnem redu
               dalje.</p>
               <p>Odpiram <title>1. točko dnevnega reda,</title> in sicer smo ostali pri glasovanju o sedmem
               amandmaju, pri proračunskem uporabniku ministrstvu za zdravstvu. Včeraj smo sejo
               prekinili zaradi posvetovanje poslanske skupine LDS. Želi predstavnik poslanske
               skupine besedo? <stage>(Ne želi.)</stage></p>
               <p>Prehajamo na glasovanje. Na glasovanje dajem amandma pod številko sedem. Obrazložitve
               glasu. To je bilo že včeraj gospod. Proceduralno imate zdaj, gospod Ribičič
               besedo.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Proceduralno imam zato, da bi si zagotovil obrazložitve glasu. Namreč, po
               obrazložitvi komisije za poslovnik - gre za obrazložitve ob 92. členu - je takrat,
               kadar je ponovno glasovanje, je možna ponovna obrazložitev glasu. Določba je
               popolnoma izrecna in je zavezujoča za državni zbor: na strani 170, o ponovnem
               glasovanju imajo poslanci pravico obrazložiti svoj glasu.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Bomo upoštevali. No prosim, gospod Ribičič.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Hvala lepa. To, kar se je včeraj zgodilo, ni bilo v skladu s poslovnikom, ko je
               gospod Kopač rekel, da mu ni treba obrazložiti razlogov, zakaj je ponovno glasovanje.
               Namreč po poslovniku je jasno zapisano, da takrat, kadar nekdo ugovarja poteku
               glasovanja ali ugotovitvi glasovanja. Tukaj ne eno ne drugo ni bilo sporno. Pri
               poteku ni bilo nič narobe in niti pri ugotovitvi rezultata. Prosil bi poslance, da ne
               vpijejo med obrazložitvijo glasu. Se opravičujem, tukaj me celo podpredsednik
               poslovniške komisije moti pri razlagi glasu, saj razlagam samo to<gap n="..."/></p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Lepo prosim kolege, če se umirijo in da spoštujemo red v dvorani.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p><gap n="..."/>ker pa veste, da moj način ni zaostrovanje, ampak prej pridobivanje glasov, bi se
               zahvalil gospodu Kopaču, ker nam je s tem odmorom omogočil, da smo preko noči stvari
               resno in hladno razmislili.</p>
               <p>Če je včeraj bilo morda nabito ozračje s preveč čustvi pa zaostritvami, se potem
               lahko najdejo tudi izgovori za takšno ali drugačno glasovanje, je zdaj po tej
               prespani noči stvar zelo enostavna. Jaz sem se še enkrat posvetoval s strokovnjaki s
               tega področja in na Rdečem križu zagotavljajo, da če ta amandma ne bo sprejet, se
               utegnejo že v prvih mesecih naslednjega leta pojavljati problemi s krvjo oziroma s
               tisto količino, ki je na ta način zbrana. Jaz bom glasoval za ta amandma. Zahvaljujem
               se vsem, ki so podprli ta amandma, zlasti tistim, ki so v vladni koaliciji.</p>
               <p>Moram pa še enkrat reči, da takšen način, discipliniranje lastnih poslancev z
               obračanjem prsta navzdol, ki si ga je privoščil gospod Kopač, da je popolnoma
               nekulturen in je direktno v nasprotju s tem, kar pravi ustava o teh vprašanjih. Rad
               bi opozoril nas vse skupaj, da smo poslanci, ki smo po ustavi predstavniki vsega
               ljudstva in nismo vezani na kakršnakoli navodila, še najmanj pa na taka navodila, ki
               bi jih nekdo dajal takole z obračanjem prsta navzdol. Razumem, kaj je koalicija, kaj
               je delovanje znotraj stranke, kaj je strankarska disciplina, ne morem pa razumeti, da
               se o takem vprašanju, ko gre za prostovoljno krvodajalstvo, poskuša na takšen način,
               bi rekel na res nekulturen način, disciplinirati poslance ne glede na to, da vi
               veste, kaj v ljudskem jeziku pomeni obračanje prsta navzdol. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Ribičič. Ampak mislim, da to ni bila čisto obrazložitev vašega glasu.
               Na glasovanje dajem sedmi amandma, k proračunskemu uporabniku ministrstvo za
               zdravstvo. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem osmi amandma. Ugotovimo sklepčnost! Gospod Potrč želi besedo.
               Obrazložitev glasu.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa. Res, da lahko gre za državni zbor manj pomemben amandma, tudi v znesku je
               manj pomemben, gre pa za to, da bi se v nekem nerazvitem okolju omogočilo, da si
               nabavijo vozilo, s katerim bodo lahko obiskali bolnike. Moram pa reči, da ni to
               temeljni razlog, zaradi katerega se javljam, ampak še ta, da povem, da sem se tokrat
               prvič javil zaradi tega, ker sem užaljen ali pa prizadet nad načinom glasovanja o
               prejšnji točki dnevnega reda in da enostavno pri takšnem načinu dela človek ne ve
               drugega, kot da protestira tudi na ta način, da obrazlaga svoj glas. Človek ob tem,
               ko se nam zdi 40 milijonov tolarjev za krvodajalstvo malo pomembno vis-a-vis ogromnih
               sredstev, ki jih ta država zapravlja, dobesedno zapravlja, tudi po odločitvah te
               vladne koalicije za druge načine. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PREDSEDNICA EDA OKRETIČ-SALMIČ:</speaker>

               <p>Hvala lepa.</p>
               <p>Prehajamo na glasovanje o 8. amandmaju. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo k razpravi o proračunskem uporabniku - Urad Republike Slovenije za
               sodelovanje s Svetovno zdravstveno organizacijo in o vloženem amandmaju skupine
               poslancev s prvo imenovanim Borisom Sovičem.</p>
               <p>Gospod Sovič ima besedo.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani kolegi! Rad bi samo opozoril na pomen te postavke. Gre za
               sodelovanje za svetovno zdravstveno organizacijo. Slovenija je na tem področju
               dosegla že precej rezultatov. To Slovenijo na nek način uvršča v krog odgovornih
               držav, ki skrbijo za razvoj zdravstva ne samo pri sebi, ampak poskušajo znanje o tem
               širiti tudi v druge države. To je hkrati tudi priložnost za slovensko industrijo, ki
               je na trem področju, kot sami dobro veste, zelo pomembna in dobro razvita in tudi
               mednarodno odmevna.</p>
               <p>Mislim, da je znesek, za katerega v tem amandmaju gre, takšen, da ne bi porušil
               proračuna v nobenem primeru, bi pa omogočal, da bi se ta dejavnost, ki Slovenijo na
               nek način utrjuje v mednarodnem prostoru pa tudi doma, lahko razvijala. In ne
               nazadnje; mislim, da se vsi zavedamo dejstva, da je Slovenija postala članica
               varnostnega sveta. To tudi Sloveniji narekuje nekatere obveznosti in sodelovanje v
               okviru Svetovne zdravstvene organizacije je eden od zelo dobrih primerov za to. Zato
               vljudno prosim, da bi ta amandma podprli. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PREDSEDNICA EDA OKRETIČ-SALMIČ:</speaker>

               <p>Hvala gospod Sovič. Zaključujem razpravo in na glasovanje dajem amandma, edini
               amandma. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo k razpravo o proračunskem porabniku - ministrstvu za šolstvo in šport in
               vloženih amandmajih. Teh je 27. Odpiram razpravo.</p>
               <p>Gospod Mežan.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Kolegice in kolegi, spoštovani predstavniki vlade, lepo pozdravljeni! Želim uspešno
               delo v današnjem dnevu.</p>
               <p>V zvezi s proračunskimi postavkami pod 3311 - ministrstvo za šolstvo in šport, bi rad
               povedal nekaj besed. Prvič, v zadnjem predlogu proračuna se sredstva povečujejo za
               okoli 2,3 milijarde tolarjev, vendar ne na postavkah investicij v šolski prostor,
               ampak na postavkah plač. S tem seveda nikakor nočem reči, da je povečanje plač,
               predvsem učiteljem, neupravičeno, ampak da ministrstvo ne zna najbolje načrtovati,
               koliko denarja bo šlo v proračunskem obdobju za plače, še posebej, ker tu ne gre za
               nove zaposlitve, pa tudi če bi šlo, bi verjetno bilo treba bolj natančno načrtovati.
               Problem neustreznega načrtovanja je odkrilo za leto 1996 tudi Računsko sodišče,
               poročilo smo vsi dobili. V tem mnenjem Računskega sodišča piše tudi takole: <q>"Pri
               primerjavi doseženega obsega proračunske porabe z načrtovanim po proračunskih
               postavkah so bila ugotovljena precejšnja odstopanja, kar kaže na neustrezno
               planiranje potrebnih proračunskih sredstev za posamezno proračunsko leto."</q> Torej, to
               je dejstvo.</p>
               <p>Drugič - investicije. Na odboru za kulturo, šolstvo in šport smo sprejeli tudi
               naslednje dopolnilo ali amandma: "Pri proračunskem uporabniku 1.611 - ministrstvo za
               finance se poveča postavka 7.505 - dopolnilna sredstva občinam na 26 milijard 833
               milijonov tolarjev. Za znesek povišanih sredstev milijardo 333 milijonov se zmanjša
               postavka 6.326 - dodatne obveznosti do ZPIZ pri ministrstvu za finance. To dopolnilo
               je bilo soglasno sprejeto na odboru. Obrazložitev je bila pa naslednja:</p>
               <p>Izgradnja oziroma obnavljanje osnovnošolskega prostora, ki je sicer v pristojnosti
               občin, zelo zaostaja. Najbolj pereči problemi so prav pri majhnih občinah, ki zaradi
               šibke ekonomske moči ne morejo kriti praviloma drugih investicij. Te so predvsem
               odvisne od dodatnega denarja - izravnave iz državnega proračuna. Otroci iz teh
               okolij, ki so zaradi odmaknjenosti od večjih centrov že zato v manj ugodnem položaju
               pri pridobivanju izobrazbe, imajo poleg tega še dodatno slabši položaj, toliko bolj
               pereč, zaradi bližajočega se uvajanja nove devetletke in tako naprej.</p>
               <p>Ugotavljam, da kljub temu da je bilo dopolnilo soglasno sprejeto, je v novem predlogu
               proračuna denarja za investicije celo manj kot v prvem predlogu proračuna.</p>
               <p>Tretjič. V zadnjem predlogu proračuna se znižujejo - poudarjam! - sredstva tudi na
               naslednjih postavkah: To so naslednja, med drugimi: regresirana prehrana učencev in
               dijakov - 124 milijonov recimo - strokovna literatura, računalniško opismenjevanje,
               odkup in zalaganje učbenikov, izobraževanje učiteljev, učbeniki in učna tehnologija
               in tako dalje. Naštel sem samo nekaj tistih, za katere mislim, da so najpomembnejši
               in ne samo, da jih ne bi smeli zmanjševati, morali bi jih celo povečati. Šola, vemo,
               je za žep staršev čedalje dražja; otrokom ta trenutek ni potrebno plačati samo še
               tega, da v razredu zastonj poslušajo učitelja, čeprav vemo, da je treba, recimo,
               fakultativni pouk tudi že plačevati. Tukaj bi rad citiral 57. člen ustave, ki pravi
               takole: <q>"Osnovnošolsko izobraževanje je obvezno in se financira iz javnih sredstev."</q>
               Kršenje ustave!</p>
               <p>Posebej bode v oči zmanjšanje postavke regresiranja prehrana učencev in dijakov.
               Tisti, ki poznamo šolo tudi znotraj, vemo, da čedalje manj otrok je oziroma se
               prehranjuje v šoli, ker sta malica in kosilo predraga. In čedalje več je tistih, ki
               si jo sploh lahko privoščijo. Na eni strani je torej čedalje večja socialna stiska,
               to ugotavljamo vsi, na drugi strani - zmanjšanje denarja za te namene.</p>
               <p>Povedati moram še to, da sem sam vložil dopolnilo za povečanje denarja pod postavko
               regresirana prehrana učencev in dijakov za tristo dvajset milijonov. To dopolnilo je
               na odboru dobilo soglasno podporo. V zadnjem predlogu proračuna pa vidim, da je celo
               prvi predlog zmanjšan za toliko, kot sem že prej povedal.</p>
               <p>Četrtič. Ministrstvo za šolstvo in šport se tako rado pohvali, koliko študentov in
               študentk danes študira v primerjavi s preteklostjo. Mnogim pa je študij onemogočen
               ali pa plačujejo oderuške najemnine v zasebnih sobah, ker v študentih domovih ne
               pridejo do postelje. Teh je letos po izračunu skoraj štiri tisoč. Sam sem vložil
               dopolnilo za, mislim da, tristo milijonov, za namen gradnje oziroma adaptacije novih
               študentskih domov. Dopolnilo na odboru sicer ni dobilo podpore, vendar je danes
               možnost, da napako pri glasovanju popravimo in da se začne ta problematika hitreje
               reševati.</p>
               <p>Vložil sem še nekaj drugih dopolnil. Mogoče besedo kasneje, ko bomo o tem glasovali.
               Na koncu naj opozorim samo še to, da kot sem razbral iz javnih medijev, bo v
               naslednjem letu na področju šolstva še slabše. Ta resor ni med prioritetami v
               proračunu za leto 1998, čeprav se gremo ta trenutek prenovo šolstva na vseh
               področjih. To je zaskrbljujoče. Hvala lepa.</p>
            </sp>
            <sp who="SDZ2:OkretičSalmičEda">

               <speaker>POPPREDSEDNICA EDA OKRETIČ-SALMIČ:</speaker>

               <p>Hvala gospod Mežan. Besedo ima gospod Pukšič.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa za besedo. Spoštovane gospe! Spoštovani gospodje! Poslanke in poslanci!
               Predsedujoča! Problematika: šolstvo in investicije v šolstvu. Res je, da se je s
               sprejetjem zakona o investicijah v šolstvo nekaj premaknilo na tem področju. Res je
               pa tudi, da se sredstva, ki bi po zakonu morala pripadati temu področju, po zakonu,
               približno sedemindvajset milijard letno, to ne izpolnjuje. In to že nekaj let. Res
               je, da smo na to postavljeno vprašanje zahtevali tudi odgovor, kot poslansko
               vprašanje, pa tega odgovora tudi ni bilo. Res pa je, da je problem pri investicijah v
               šolstvu - govorim o vseh kategorijah: osnovno šolstvo, višje šolstvo in srednje
               šolstvo - za moje pojme izvirni greh in vse težave, odločitev vlade v lanskem letu
               ter direktiva oziroma pooblastilo rektorjev ljubljanske univerze, da podpiše pogodbo
               za nakup Ljudske pravice za prostore pravne fakultete.</p>
               <p>Res je, da ko je predsednik vlade pooblastil rektorja ljubljanske fakultete, za to ni
               imel osnove v proračunski postavki leta 1996. In res je, da je to proračunsko
               postavko v letu 1996 tudi vlada predlagala, ta proračunska postavka je bila
               izglasovana in ta ista vlada je z dvema glasoma proti potem dobila uskladitveni
               amandma, kjer te postavke ni bilo. Res je, da se je ta nakup začel financirati z
               zakonom o začasnem financiranju, za katerega smo pa tako ali tako zahtevali od
               Ustavnega sodišča presojo ustavnosti.</p>
               <p>Skratka, v proračunu za leto 1997.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosila bi, če se umirite in da spoštujemo red, ker sicer onemogočate sejo -
               nadaljevanje seje državnega zbora, kolegi poslanci in poslanke.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Bom počakal, da bodo tam zadaj končali. Res.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Še vedno ni miru v dvorani!</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa predsedujoča. Res je, da je ta postavka pri investicijah za visoko šolstvo
               milijardo 728 milijonov - torej tista cokla v investicijah, ki se dogaja sedaj na
               vsem področju: od visokega, srednjega in osnovnega šolstva.</p>
               <p>Ker bom o investicijah v osnovno šolstvo govoril nekaj več pri obrazložitvi svojega
               amandmaja, bi se najprej lotil investicij v visokem šolstvu.</p>
               <p>Problematika izgradnje prizidka fakultete za družbene vede. Dobili smo dopis z
               Univerze v Ljubljani 21. oktobra, kjer nas opozarjajo oziroma nam pišejo takole.</p>
               <p>"Fakulteta za družbene vede je v letošnjem letu 1997 - 1998 vpisala 568 rednih in 267
               izrednih študenotv. Skupaj s starimi študenti tako študira na fakulteti za družbene
               vede okoli 3000 študentov. Fakulteta razpolaga s šestimi predavalnicami, 480 sedeži
               in uporablja 210 sedežev na pedagoški fakulteti. Na vsakega petega študenta tako
               pride, na vsakega 5 študenta tako pride, en sedež. Zaradi prostorske stiske se
               predavanja vršijo na petih lokacijah po celi Ljubljani - od kina Bežigrad do
               Kulturnega doma Španskih borcev v Mostah. Pogoji so tako težki, da so študentje že
               začeli groziti s protesti, pa vendar se je gradnja začela v letu 1996. Nova zgradba
               za fakulteti - to je za družbene vede in visoko upravno šolo - je zgrajena do strehe
               oziroma bo do konca tega leta<gap n="..."/><stage>(Nemir v dvorani.)</stage> Pa je res šolstvo tako nepomembna
               zadeva v naši državi, da se ne bi dalo zagotoviti reda?</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Ali lahko prosim gospoda Terčona pa gospoda Jelinčiča, pa vse tiste, ki ste še zadaj,
               če se umirite, ali pa, če stopite v avlo? Saj nismo otroci, no.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Bom ponovil, mogoče zaradi tega, da ne bi kdo preslišal, ker če kdo misli, da bo na
               ta način izigraval in da bom krajši, se je zmotil, vsaj nekajkrat daljši sem lahko.
               <stage>(Aplavz.)</stage> Hvala lepa za aplavz, gospod Jelinčič. Hvala lepa in tudi nama bi bilo
               potrebno, da bi še šla v kakšno šolo.</p>
               <p>Gradnja se je začela v letu 1996, govorim o gradnji fakultete za družbene vede. Razen
               seveda, če sva se že vse naučila iz levega v desnega.</p>
               <p><q>"Nova zgradba za fakulteto družbene vede in visoko upravno šolo je zgrajena do strehe
               oziroma bo do konca tega leta pripravljena za notranja dela, inštalacije itd. V letu
               1997 se je gradnja financirala v veliki meri iz sredstev fakultete za družbene vede,
               ki znaša 20% celotnega predračuna ali 207,9 milijona tolarjev, ter najetje kredita s
               strani izvajalca. Delež fakultete za družbene vede naj bi bil vplačan do konca
               gradnje, vendar smo jo že skoraj v celoti poplačali zato, da ne bi prišlo do
               ustavitve gradnje sredi leti. Gradbeno podjetje Grosuplje, ki je izvajalec del, je
               namreč le pod tem pogojem sredi leti preklicalo svojo odločitev, da ustavi gradnjo.
               Zakaj je to bilo potrebno? Zaradi odločitve vlade za nakup pravne fakultete oziroma
               Ljudske pravice za pravno fakulteto in seveda prek zakona o začasnem financiranju
               namenila sredstva tja, kamor niso bila namenjena oziroma za kar nima ali pa ni imela
               nobene podlage v zakonodaji."</q> Tako seveda s tem pismom nadaljuje in opozarja na
               problematiko fakultete za družbene vede. Seveda se zavedamo tudi problema pravne
               fakultete, pa vendar je ta pravna fakulteta nekako bila v planu in je, torej v planu
               v letu 2000 oziroma po 2000 in bi verjetno s sredstvi na lokaciji, za katero je bila
               planirana, lahko to fakulteto tudi zgradili, ne samo<gap n="..."/> Torej ne samo nakup neke
               stavbe, ki pa seveda še ima druge sporne zadeve za sabo, o katerih je odbor za nadzor
               proračuna že govoril in še bo govoril, celo zahteval je dodatna pojasnila, pa jih še
               do danes ni dobil. Tako da je prav čudno, kaj se tu dogaja in bi verjetno s temi
               sredstvi lahko rešili visoko šolstvo ne samo v Ljubljani, ampak tudi v Mariboru.</p>
               <p>14.11.1997, torej pred kratkim, je rektor mariborske univerze, profesor doktor Ludvik
               Toplak pisal Vladi Republike Slovenije, podpredsedniku gospodu Marjanu Podobniku:
               "Spoštovani gospod podpredsednik! V prilogi pošiljam kopijo dopisa, iz katerega je
               razvidno, da je za obnovo univerzitetne stavbe proračunska postavka - ministrstvo za
               šolstvo in šport od predvidenih 200 milijonov znižana na 10 milijonov SIT,
               proračunska postavka pri ministrstvu za znanost in tehnologijo pa od 135 na 65.
               Skupaj je torej predvideno samo 75, namesto 335 milijonov SIT.</p>
               <p>Ti podatki so osupljivi, osupnili so predvsem ljudi na Univerzi v Mariboru in
               izvajalce gradbenih podjetij. Predvsem pa so zaskrbljenost izražali študentje, saj
               gre prioritetno za dokončanje učilnic v novi univerzitetni stavbi že za študijsko
               leto 1997/98. Ne gre namreč za prostore rektorata univerzitetne uprave, ki ima na
               Krekovi 2 že sedaj primerno urejene. Prosim, da se v korist študentov Univerze v
               Mariboru in razvoja univerze kot celote zadeva hitro reši."</p>
               <p>Na osnovi tega dopisa rektorja je kolega Boris Sovič sklical, skupaj z rektoratom,
               tajnikom Univerze v Mariboru, tudi sestanek poslancev in rektorata prejšnji
               ponedeljek, in ostane verjeli ali ne, na to problematiko se je odzvalo 10% poslancev
               državnega zbora. Torej, problematika je resna. Sam verjamem, da bo na to temo še kaj
               več rekel kolega Boris Sovič, ki je bil tudi organizator tega sestanka.</p>
               <p>Gospe in gospodje, prebral sem samo nekaj alarmantnih pisem rektorjev, dekanov,
               univerzitetnih profesorjev, ki govorijo o visokem šolstvu. Kaj vse se dogaja na
               investicijah na področju srednjega šolstva in kaj vse še toliko bolj na investicijah
               osnovnega šolstva! Če se spomnite, sem bil pobudnik - skupina poslancev, 8. maja leta
               1997 v tem državnem zboru - da ministrstvu za šolstvo in šport damo pobudo, da
               pripravi predlog v obliki vladne uredbe ali celo v zakonski obliki o investicijah v
               osnovno šole v tistih občinah, kjer iz svojih proračunov občine niso sposobne
               soinvestirati v višini 50% lastne soudeležbe.</p>
               <p>Ko sem se pripravljal na ta današnji dan, sem šel tudi pogledat nekaj teh
               magnetogramov. Nekateri poslanci, predvsem tisti, ki ste izkušenejši od mene in ste v
               parlamentu že dalj časa, ste se izgovarjali oziroma obrazlagali mojo nevednost, da
               sedaj na sredini investicij po uredbi, ki jo je vlada sprejela, pač ni možno
               spreminjati pogojev. Še enkrat sem prebral to uredbo in, gospe in gospodje, to ni
               res! Tudi v tisti uredbi piše, da 50% lokalna skupnost, 50% država; če pa vlada
               oceni, da je na demografsko ogroženih območjih investicije nemogoče izpeljati s 50%
               lokalne skupnosti, pa ima vlada možnost, seveda, tudi na demografsko ogroženih
               območjih te investicije podpreti z višjim procentom.</p>
               <p>Kaj narediti danes v tem trenutku? Sredstva za nakup ljudske pravice za pravno
               fakulteto, koliko vem, so izplačana. Koliko vem je milijarda sedemsto <q>"adijo mare"</q> -
               je odšla, je ni. Kaj narediti? Jaz bi predlagal, da bi se pri tej postavki:
               ministrstvo za šolstvo in šport resnično ustavili pri vsakem amandmaju in resnično
               argumentirano pretehtali tisto, kar je utrpelo na račun vladne odločitve. Še enkrat
               poudarjam, ob odločitvi vlada ni imela zakonske osnove, da bi se resnično ustavili
               pri vseh teh amandmajih in jih sprejeli. In rekli boste: kako?. Verjetno tako, da se
               poveča, ali primanjkljaj v proračunu v letošnjem letu ali pa tako, da pri vsakem od
               teh amandmajev dodamo in rečemo: to je za vlado zavezujoče za naslednje proračunsko
               obdobje, da ne bi o tem ponavljali in ponovno izgubljali besed, ko bomo obravnavi
               proračun za leto 1998.</p>
               <p>Gospe in gospodje! Če ste sinoči poslušali poročila oziroma odmeve po 22.00 uri, ste
               slišali ministra gospoda Gabra. Sam sem bil zaskrbljen. Glede na izjave, ki jih je
               povedal - so zaskrbljujoče. Mi bomo verjetno postali zaskrbljeni, ko bomo predlog
               proračuna za leto 1998 videli.</p>
               <p>Kar se tiče vloženih amandmajev, pa bom o posameznih amandmajih, pri katerih sem bil
               sopodpisnik ali katere sem vložil sam, o tem spregovoril pri posameznih amandmajih
               posebej. Zato vas vljudno prosim, <q>"probajmo"</q> argumentirati pri tem področju. Šolstvo
               je eno izmed državotvornih ministrstev, šolstvo je eno izmed pomembnih ministrstev.
               In verjemite, če v Evropo, potem ne s prednostjo poceni delovne sile, ne s prednostjo
               železarn, težke industrije in ne vem česa, potem ne s prednostjo velike države, če -
               potem s prednostjo znanja. Edino to je naša prednost. In edino to je tisto, ki nas je
               in bo obdržala v bodoče. Hvala lepa.</p>
            </sp>
            <sp who="SDZ2:OkretičSalmičEda">

               <speaker>POPDPREDSEDNICA EDA OKRETIČ-SALMIČ:</speaker>

               <p>Hvala lepa, gospod Pukšič. Želi še kdo razpravljati? <stage>(Da.)</stage> Gospod Demšar.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala lepa. In lep pozdrav in dan tistim, ki ste ostali še tu. Če prav vidim, je več kot polovica poslancev zapustila
               dvorano in sem tudi prepričan, da nismo več sklepčni. Zato ne vem, ali je smiselno,
               da nadaljujemo ali pa vprašamo in bi prosil, če ugotovimo sklepčnost.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Ugotovimo sklepčnost! Lepo prosim kolege poslance in poslanke, ki so v predverju, da
               zasedejo svoja mesta, kajti ugotavljamo prisotnost. Ugotovimo prisotnost! <stage>(45
               prisotnih.)</stage> Še enkrat bi, ker se mi zdi, da niste še vsi pritisnili na te gumbe.
               Ugotovimo sklepčnost! <stage>(48 prisotnih.)</stage> Zbor je sklepčen in lahko nadaljujemo z delom.
               Besedo ima gospod Demšar.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala lepa. To uvodno čakanje, mislim, da je zadosti jasno pove, kakšen odnos imamo
               do problema šolstva, ali pa, da smo prepričani, da so vse stvari že urejene. Kdor je
               preje dobro poslušal, je lahko tudi zaznal, da so gospodu Pukšiču prej vzeli nekoliko
               glasu. Jaz upam, da se to ne bo meni zdaj zgodilo.</p>
               <p>Ta proračun sem posebej pregledoval pod vidikom, kaj in kako se dogaja s Slovenci po
               svetu, kakšna je politika<gap n="..."/> <stage>(Nemir v dvorani.)</stage></p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Lepo prosim, dajmo se umiriti še zadnji dan v tem tednu, da lahko še kaj naredimo
               danes. Spoštujte red, sicer onemogočate sejo državnega zbora. Hvala.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p><gap n="..."/>Gre za odnos te vlade in nas kot poslancev do Slovencev po svetu. Pri tem
               ugotavljam, da se za zamejstvo vedno manj skrbi. Pohvaliti je treba, da je za
               izobraževanje otrok zdomcev res poskrbljeno in je tudi indeks - sorazmerno na ostale
               postavke - povečan na 119, med tem ko za zamejstvo se na vrsti postavk kaže, da se
               sredstva znižujejo. Zato sem zaskrbljen glede na tako politiko, ki se je pokazala pri
               tem proračunu.</p>
               <p>Drugo generalno pripombo bi imel na vprašanje sredstev za šolo v naravi. Glede na to,
               da imajo šolo v naravi osnovnošolski otroci in se je uveljavila praksa, da za to šolo starši moramo
               prispevati precejšnja sredstva in razumem, da se lahko potem ta postavka za šolo v
               naravi tudi zmanjšuje, tako kot je tu postavljeno, za 15 milijonov. Mislim, da tu ta
               stvar ni v redu, če je šola v naravi kot osnovnošolska dejavnost, po programu, po
               obveznem programu, potem menim, da bi morala biti zagotovljena sredstva za to
               dejavnost, ne pa, da to starši moramo dodatno plačevati.</p>
               <p>Naslednji večji sklop je vprašanje izobraževanja učiteljev. Kot lahko ugotavljam, se
               v letošnjem letu sredstva za izobraževanje učiteljev zmanjšujejo, res da se posebej
               center za izobraževanje učiteljev enostavno črta in da nastane nova postavka, to je
               šola za ravnatelje. Šola za ravnatelje - ne vem, če poznate zgodovino. Lansko leto je
               bila podpisana pogodba za ureditev Visokega pri Škofji Loki, ki naj bi postala center
               za šolo za ravnatelje. Po tej pogodbi je mesečna najemnina bila takrat ocenjena na
               577800. Če to glede na inflacijo preračunamo, pridemo nekje do številke 630 tisoč in
               če to pomnožimo z 12, bomo prišli do številke, ki je v proračunu predvidena - šola za
               ravnatelje, predvideno je 9 milijonov, kar pomeni, da tu ni čisto nič več predvideno,
               kot samo za tisto golo najemnino.</p>
               <p>Zato se bojim, da se na Visokem ne bo še dolgo nič dogajalo. Pri tem pa seveda, da
               vemo, da je bila ta šola, ta prostor iz neke čiste ideološke nevoščljiosti odvzet,
               ker je prejšnja občina Škofja Loka za ta prostor bila že po pogodbi dogovorjena z
               nadškofijskim ordiniatom, ki bi ga bil vzel za svojo dejavnost raznih oblik. Predvsem
               bi rekel, da me moti precejšnje črtanje postavk, ne glede na to, da je pozitivno to,
               da so nekatere postavke bolj razvidne, za katere potrebe bodo sredstva šla, vendar
               vidim, da se ravno izobraževanje učiteljev in zamejskih Slovencev - to sta dve
               stvari, kjer se pravice in možnosti znižujejo.</p>
               <p>Zato mislim, da ta proračun v tem delu ni prav naravnan in upam, da bodo ob tistem
               proračunu, ki naj ga bi v kratkem dobili, te stvari kaj bolje postavljene. Hvala
               lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Demšar. Besedo ima gospod Sovič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani kolegi! Rad bi opozoril na pomen amandmajev, ki smo jih
               vložili v skupini poslancev. Ponovno poudarjam, da je šlo za poslance iz vseh
               poslanskih skupin in s tem na nek način izražamo prepričanje, da so problemi, ki jih
               v teh amandmajih obravnavamo, takšni, da zadevajo vse nas. Rad bi opozoril na to, da
               ti amandmaji na nek način pomenijo razreševanje problemov, ki jih zlasti v visokem
               šolstvu pravzaprav čutimo.</p>
               <p>Gre za Univerzo v Mariboru, kjer je potrebno dati večji poudarek nekaterim
               investicijskim posegom. Gre za to, da je v zadnjih letih prišlo do spremembe v
               strukturi pisanih študentov - mimogrede, o tem bo govora na eni posebni javni
               predstavitvi mnenj, ki jo organizira odbor za znanost in tehnologijo - in vse to ima
               tudi posledice na povečanem vpisu študentov na posamezne fakultete. Te ne zmorejo več
               z dosedanjimi prostorskimi kapacitetami na nek način pokrivati, bi rekel, teh
               dejstev. Zato smo predlagali amandmaje, ki se nanašajo na najnujnejše posege na
               nekaterih fakultetah mariborske univerze in tudi na samem rektoratu, kar bi
               omogočilo, da se te investicije nadaljujejo in končajo.</p>
               <p>Sedanji tekst proračuna je sestavljen tako, da grozi, da bi se, če ne bi bilo
               drugačnih rešitev, lahko nekatere investicije tudi ustavile. Zaradi tega plediram, da
               bi dva amandmaja, ki sta na nek način predložena, podprli. Amandma, ki se pa nanaša
               na Fakulteto za elektrotehniko, računalništvo in informatiko - gre za 18,8 milijonov
               - pa v soglasju s predlagatelji umikam, ker je med tem prišlo do zagotovil s strani
               vlade, da bodo to razrešili. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Sovič. Besedo ima gospod Čebulj.</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Hvala lepa. Dober dan vsem skupaj! Težko je o zadevi razpravljati, če minister, tako
               kot je sinoči dejal na nacionalni televiziji pri odmevih, da vlada zelo skeptično
               pristopa k financiranju, predvsem s področja investicij. Kot vemo, se <q>"pelje"</q> program
               devetletk in tukaj je veliko vprašanje, ki se pojavlja, glede na letošnje leto. Če
               pogledamo samo razpredelnico - bom pač govoril, ker je to dano in mi je sedaj dana
               možnost, za volilno enoto 1, volilni okraj 6, za področje Kranja, kjer je v letošnjem
               letu ministrstvo za šolstvo namenilo 80 milijonov od 200 zagotovljenih, to je kar
               veliko, za osnovno šolo Orehek, kjer se pouk v tej osnovni šoli že izvaja. Ravno tako
               za osnovno šolo na Trsteniku, kjer je v letošnjem letu namenila 36 milijonov in naj
               bi v naslednjem letu, ki je že tudi verjetno predlog proračuna za leto 1998, še 9
               milijonov. Da pa pogledamo manjše novonastale občine, kot je Naklo, je v letošnjem
               letu ministrstvo zagotovilo 90 milijonov, v drugem letu naj bi zagotovilo 100
               milijonov. Ali si lahko tukaj predstavljate, malonastala občina s 4.500 prebivalci,
               je uspela v enem letu zgraditi osnovno šolo s telovadnico, katere investicija je
               vredna 600 milijonov in že poteka pouk v teh prostorih. Ravno tako je tudi z občino
               Preddvorom, ki je še manjša, še revnejša in se tukaj se tudi pojavlja vrtec v
               Šenčurju, kjer naj bi država zagotovila 57 oziroma 65 milijonov, je v letošnjem letu
               zagotovila samo 7 milijonov. Vsa ostala sredstva naj bi zagotovila v letu 1998. To se
               pravi, da bo tudi na področju šolstva v letu 1998 samo sprejetje proračuna ravno tako
               passe, tako kot je zdajle passe, kar jaz razlagam.</p>
               <p>In sprašujem se dejansko, ali bo vlada na ministrstvu za šolstvo ravno tako politiko
               vodila v letih 1998, 1999, 2000 in naprej. Ker, skratka, moram tukaj se pač tudi na
               izvajanje gospoda Mogeta - mislim, da včeraj, ko je omenjal, koliko je vlada oziroma
               ministrstvo za šolstvo vložilo sredstev v osnovno šolstvo - naj povem na tem mestu,
               da samo 20%. Vsa ostala sredstva, ki so šla v izgradnjo kot investicije osnovnih šol,
               so vložile občine. Skratka, država dolguje občinam mnogo sredstev in če občine ne bi
               pristopile k izgradnjam osnovnih šol, vrtcev in ostalih, potem se pouk danes v teh
               objektih ne bi še izvajal in tukaj bi prosil s tega mesta, da v letu 1998 znatno več
               namenite sredstev za izgradnjo osnovnih šol in seveda tudi športnih dvoran. Hvala
               lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Čebulj. Želi še kdo razpravljati? Ja, prosim, gospod Tomažič.</p>
            </sp>
            <sp who="SDZ2:TomažičHerman">

               <speaker>HERMAN TOMAŽIČ:</speaker>

               <p>Gospa predsedujoča, kolegice in kolegi! Želel bi nekaj načelnih zadev, ne bom o
               kakšnem posebnem amandmaju, ampak o proračunu za šolstvo nasploh. Pravzaprav me v tem
               predlogu sprememb veseli samo ta postavka, ki povečuje v tem tako imenovanem
               socialnem transferju - postavka nevarni prevozi otrok. To je v bistvu pravzaprav
               edina postavka, za katero bi lahko rekel, da sem vesel, da je povečana.</p>
               <p>Bolj me skrbi kup tistih postavk, ki so zajete pod zmanjšane postavke, in sicer
               predvsem tiste postavke, ki bi jih lahko označili v osnovnem šolstvu kot tako
               imenovani socialni del šolskega del. To je, kot je bilo že rečeno, šola v naravi,
               kjer gre pravzaprav zopet za povečanje razlik za celotno državno. Ker v nekaterih
               razvitih okoljih, seveda, take šole v naravi veliko lažje uresničujejo kot v drugih.
               Skrbi me prav tako, da je moralo priti do znižanja postavke: regresirana prehrana
               otrok. Skrbi me, da je moralo priti do znižane postavke računalništvo v osnovni šoli,
               do znižanja postavke učbeniškega sklada, do znižanja postavke izobraževanje učitelj,
               ta me bolj skrbita, kot pa seveda urejanje postavke šole za ravnatelje. Do znižanje
               postavke osnovnega šolstva na demografsko ogroženem področju itd<gap n=".."/> To pravim zato,
               ker bi želel apilirati, da v proračunu za leto 1998 ne bi imeli enako situacije.</p>
               <p>V investicijskem delu proračuna, ali bolje rečeno za proračunu za naslednje leto je
               prav tako treba najbrž podpreti tista opozorila, ki opozarjajo na to, da ni vzdržano
               v sedanjem razmerju financiranja financirati šolske objekte, ko gre za razmerje
               50:50, mnogokrat tudi ne 50:30, mnogokrat tudi ne višja razmerja. Morda bi celo v
               celotnem program šolskih investicij kazalo zadevno ponovno pregledati, saj je zadeva
               spred nekaj let in so najbrž nastali novi razlogi za določene investicijske potrebe.
               Še posebej pravim pa to zato, ker me skrbi vprašanje devetletne šole oziroma
               materialnih sredstev ali bolje rečeno, investicijskega dela za devetletno šolo. Zato
               seveda predlagam, ja analiza teh potreb čim prej pride pred zbor. Mislim, da še ta
               analiza v teku oziroma da je vsaj v teku, če ni narejena. Da se čim prej predvidijo
               rešitve tega problema - izgradnje šolskega prostora za devetletno šolo. In seveda, da
               vidimo, kako je to upoštevano v proračunu za leto 1998. To se mi zdi nujno zaradi
               tega, ker z devetletno šolo brez ustreznih prostorov ni mogoče začeti ali je mogoče
               začeti improvizirano. Zato bi torej moj predlog bil, da vsaj te tri zadeve - torej
               analiza, potrebne rešitve, tudi finančne, in konkretizacija za leto 1998 čim prej
               pridejo pred ta zbor. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Tomažič. Bi želel še kdo razpravljati pri tej proračunski postavki?
               <stage>(Ne.)</stage> Ugotavljam, da nihče. Torej zaključujem razpravo. In prehajamo na glasovanje o
               posameznih amandmajih. Morda bi samo še eno opozorilo, in sicer napake, ki so se
               pojavile pri prepisovanju. Na strani 110 - pri prvem amandmaju. Pri postavki 6539 -
               torej, drugi osebni prejemki - dijaški domovi 12.400 tisoč SIT, enica manjka spredaj.
               Pri postavki 8741 - nevarni prevozi v osnovno šolo 45.701 tisoč SIT in pri naslednji
               postavki 7098 - tekmovanje učencev in dijakov 1682 tisoč SIT. To so napake, ki so
               nastale pri prepisu, pri vloženih amandmajih vlade.</p>
               <p>Na glasovanje dajem amandma pod številko 1, ki ga je vložila Vlada Republike
               Slovenije. Ugotavljamo sklepčnost! <stage>(60 prisotnih.)</stage></p>
               <p>Kdo je za 1 amandma? <stage>(41 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod številko 2, predlagatelj je gospod Aurelio Juri.
               Gospod Juri želi besedo.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Kolegice in kolegi! Tudi z moje strani prisrčen pozdrav.</p>
               <p>Bom glasoval za amandma, ki sem ga vložil, pozivam tudi vas, da to storite, kljub
               temu da nimam velikega upanja, da bi bil tak amandma sprejet. Vložil sem ga pa zato,
               da opozorim tudi na tisti segment tovrstnih sredstev, za katerega smatram, da če
               gledamo v perspektivi na razvoj športa, je preskromen v letošnjem proračunu in zaradi
               katerega bo treba nek določen napor narediti vsaj v proračunu za naslednje leto.</p>
               <p>Torej nujno je po mojem mnenju postoriti zasuk v vlogi države pri sofinanciranju
               izgradnje prepotrebne športne infrastrukture v okoljih, v katerih taka infastruktura
               morda predstavlja vir in pogoj nadaljnjega razvoja, ne samo krajevnega oziroma
               lokalnega, temveč tudi nacionalnega športa in ki z lastnimi vlaganji izkazujejo
               tovrstni interes ter obenem sposobnost nositi večji del bremena take investicije.</p>
               <p>V Kopru, recimo, je bila za vložkom mestne občine Koper in koprskega gospodarstva v
               obsegu 70% predračunske vrednosti investicije zgrajena do sedaj samo v gradbenem
               delu. Dolga leta pričakovana večnamenska predvsem pa športna dvorana, v katero je
               nujno vložiti še ostalih 30%, da bi dvorano opremili in usposobili za uporabo.
               Pripomniti gre pri tem, da je Koper morda edina, kolikor mi je znano, mestna občina,
               ki še nima športne dvorane. Ta dvorana bi, poleg športnih in drugih prireditev,
               omogočala tudi telovadbo srednjim šolam, ki še nimajo ustreznih prostorov. Še posebej
               naj tu omenim težave s slovensko gimnazija, služila bi lahko tudi za priprave
               slovenskih in tujih reprezentanc. Vemo, da je veliko zanimanja za take priprave ob
               morju. Brez takega objekta, ne nazadnje, si ni mogoče zamisliti kandidature tega dela
               Slovenskega primorja, torej Kopra, in slovenske obale, samostojno ali skupaj z Reko
               in Trstom, za sredozemske igre leta 2005 ali 2009. Menim, da si Slovenija ne sme
               privoščiti, da bi zapravila realne možnosti tovrstnega kandidiranja, za katero že
               obstajajo določeni dogovori in določeni konsenzi v širšem prostoru, zlasti med
               Koprom, Reko in Trstom, in tudi z načelnim soglasjem Slovenskega nacionalnega
               olimpijskega komiteja.</p>
               <p>Torej, začnimo razmišljati tudi o tem. Seveda, ponavljam, nimam velikega upanja
               oziroma nikakršnega upanja, računam pa, da bo koalicija na to resno pomislila vsaj v
               naslednjem letu. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Juri. Prehajamo na glasovanje o drugem amandmaju, predlagatelj gospod
               Aurelio Juri. Ugotovimo sklepčnost! <stage>(63 prisotnih.)</stage></p>
               <p>Kdo je za predlagani amandma? <stage>(19 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na glasovanje o tretjem amandmaju, predlagatelj gospod Veber Janko. Gospod
               Veber želi obrazložitev glasu.</p>
            </sp>
            <sp who="SDZ2:VeberJanko">

               <speaker>JANKO VEBER:</speaker>

               <p>Hvala za besedo. S tem amandmajem želim opozoriti na zelo tragične okoliščine, če jih
               lahko tako imenujem, okrog kočevske gimnazije. Gre za stari objekt v središču mesta,
               ki je uvrščen v program zakona o šolskem tolarju še iz leta 1992, vendar se od leta
               1992 na tem objektu ni zgodilo popolnoma ničesar s strani ministrstva za šolstvo in
               šport in objekt seveda propada, ogroža okolico in s tem tudi onemogoča normalno
               bivanje v tem mestu. Gre tudi za dejstvo, da so potrebe po šolskih objektih v tem
               območju izredno velike, saj ni odpravljen niti dvoizmenski pouk. Vse šole so
               praktično brez telovadnic. Imam občutek, da se pravzaprav nekako ministrstvo za
               šolstvo izogiba okolij, kjer so problemi preveliki in jih odriva na stran in poskuša
               pač reševati nekje drugje, tako se vsaj nekje poskuša prikazati neka dinamika.</p>
               <p>Sredstva v višini 15 milijonov, kolikor bi jih naj zagotovili s tem amandmajem, bi
               bila namenjena za pripravo dokumentacije, ki bi omogočala v prvi fazi porušitev
               tistih elementov zgradbe, ki danes že ogrožajo okolico, in potem v nadaljevanju
               dokumentacije, ki je potrebna za adaptacijo tega objekta. Problem je dejansko resen
               in nerazumljivo nam je bilo, da do sedaj, od leta 1992, ni bilo na tem področju
               storjenega praktično ničesar. Zato bom, seveda, svoj amandma podprl, bi pa bil
               izredno zadovoljen, če bi dobil tudi podporo z vaše strani. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Veber. Prehajamo na glasovanje. Ugotavljamo sklepčnost! <stage>(63
               prisotnih.)</stage></p>
               <p>Kdo je za predlagani amandma? <stage>(23 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da predlagani amandma ni sprejet.</p>
               <p>Amandma pod številko 4. Predlagatelj gospod Mario Gasparini, Okretič-Salmič,
               umikava.</p>
               <p>Prehajamo na 5 amandma. Predlagatelj gospod Roberto Battelli. Gospod Battelli želi
               obrazložiti glas. Prosim.</p>
            </sp>
            <sp who="SDZ2:BattelliRoberto">

               <speaker>ROBERTO BATTELLI:</speaker>

               <p>Hvala lepa gospa podpredsednica. Kolegice in kolegi! Izgradnja nove osnovne šole z
               italijanskim učnim jezikom v Izoli spada med absolutne prioritete in se nahaja na
               samem vrhu lestvice Ministrstva za šolstvo za reševanje prostorskih problemov na
               področju osnovnega šolstva v Republiki Sloveniji.</p>
               <p>Investicija je v teku. Za dokončanje te investicije je potrebnih še 59 milijonov
               tolarjev, od tega jih vlada v svojem amandmaju zagotovi samo 25. Gre torej za 34
               milijonov tolarjev, ki bi omogočili, da se otroci preselijo v novo šolo s 1.
               januarjem. Skratka, tu ne gre za problem ponovnih razpisov in tako naprej, ampak gre
               za plačevanje izvajanja del za nazaj in delno tudi za naprej do januarja. V kolikor
               bi ta amandma ne bil sprejet, bi prišlo do najmanj 3 mesečnega zamika in opozarjam
               vas na dejstvo, da so prostori sedanje osnovne šole v Izoli popolnoma neprimerni za
               pouk in ta šola bi morala biti po vseh normalnih kriterijih zaprta in inšpekcija bi
               morala prerazporediti otroke drugam.</p>
               <p>Jaz bom ta amandma podprl, 34 milijonov tolarjev ne bo porušilo razmerja znotraj
               proračuna, nekaj takih primerov je tudi še, ki bi jih po mojem mnenju bilo potrebno
               podpreti, so tri ali štiri osnovne šole v Republiki Sloveniji, ki bi morale biti
               zgrajene včeraj, ne pa jutri. O tem je že bilo govora, o tem je govoril tudi
               predsednik Odbora za kulturo šolstvo in šport, gospod Mežan.</p>
               <p>Ta amandma je bil podprt tako s strani Odbora za kulturo, šolstvo in šport kot
               Komisije za narodne skupnost. Jaz vas prosim, da v tem primeru Ministrstvu za
               šolstvo, ki ima velike težave na tem področju, pomagamo s tem, da ta amandma
               izglasujemo. Hvala lepa.</p>
            </sp>
            <sp who="SDZ2:OkretičSalmičEda">

               <speaker>EDA OKRETIČ SALMIČ:</speaker>

               <p>Hvala gospod Batelli. Prehajamo na glasovanje. Ugotavljamo sklepčnost! <stage>(63
               poslancev.)</stage> Glasujemo o petem amandmaju.</p>
               <p>Kdo je za predlagani amandma? <stage>(25 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da amandma ni sprejet.</p>
               <p>Šesti amandma. Predlagateljica gospa Maria Pozsonec. Glasujemo o šestem amandmaju.
               Ugotavljamo sklepčnost? <stage>(55 poslancev.)</stage></p>
               <p>Kdo je za predlagani amandma? <stage>(25 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem sedmi amandma. Predlagatelj je gospod Bogomir Špiletič.
               Ugotavljamo sklepčnost! <stage>(62 poslancev.)</stage></p>
               <p>Kdo je za predlagani amandma? <stage>(13 poslancev.)</stage> Je kdo proti? <stage>(40 poslancev.)</stage></p>
               <p>Ugotavljam, da tudi ta amandma ni sprejet.</p>
               <p>Osmi amandma na amandma skupine poslancev, s prvo popisanim gospodom Pukšičem.
               Predlagatelj je Odbor za kulturo šolstvo in šport. Gospod Pukšič, želi obrazložiti
               svoj glas.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Zahvaljujem za besedo. Predsedujoča, če bi amandma na amandma skupine poslancev, ki
               je bil izoblikovan na Odboru za šolstvo in šport in ki ga Odbor za šolstvo in šport
               tudi podpira, bil izglasovan, potem bi umaknili deveti in deseti amandma.</p>
               <p>Gre preprosto za to, da smo se na odboru odločili, da bi za postavko za šolski center
               Ptuj, torej samo v bistvu simbolično, pripravljalna dela že potekajo, dali ta
               milijon, ker so določene zadeve že dogovorjene, podpisane itd<gap n=".."/> Pa vendar, da bi s
               tem proračunskim letom postala postavka izgradnje gimnazije v srednjemšolskem centru
               v Ptuju oziroma poleg srednješolskega centra še izgradnja gimnazije<gap n="..."/> Gre za
               simboličen en milijon tolarjev. Potem se ostala dva, ki imata višja sredstva,
               umikata. Če bo ta izglasovan, sta ostala dva brezpredmetna. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Pukšič. Če je deveti amandma umaknjen, potem je osmi brezpredmeten, ker
               je amandma na amandma. Prehajamo na glasovanje osmega amandmaja. Ugotavljamo
               sklepčnost! <stage>(63 poslancev.)</stage></p>
               <p>Kdo je za predlagani amandma na amandma? <stage>(25 poslancev.)</stage> Je kdo proti? <stage>(36
               poslancev.)</stage></p>
               <p>Ugotavljam, da predlagani amandma na amandma skupine poslancev ni sprejet.</p>
               <p>Prehajamo na glasovanje o devetem amandmaju. Predlagatelj je gospod Pukšič. Ugotovimo
               sklepčnost! <stage>(56 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem deseti amandma. Predlagatelj je skupina poslancev s
               prvopodpisanim gospodom Lucijem. Ugotovimo sklepčnost! <stage>(62 prisotnih.)</stage></p>
               <p>Kdo je za predlagani amandma? <stage>(20 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma pod številko deset ni sprejet.</p>
               <p>Proceduralno? Gospod Mežan želi besedo, proceduralno.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Gospa podpredsednica, prosim, če malo počasnejše pritiskate na tipko.
               Resnično, ker tole je pa tako hitro, da niti nimamo časa pritisniti na tipko. Prosil
               bi to.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Bom šla malo počasneje. Prehajamo na glasovanje o amandmaju številka enajst.
               Predlagatelj skupina poslancev, prvopodpisani gospod Sovič. Obrazložitev glasu,
               gospod Sovič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Rad bi samo še enkrat vljudno opozoril na pomen tega
               amandmaja. Gre za sredstva, ki bi bila namenjena za ekonomsko poslovno fakulteto v
               Mariboru, njeno širitev, kar seveda odraža dejstvo, da se je vpis na to fakulteto v
               zadnjem času zelo povečal in s tem bi omogočali normalno delo študentom in pedagoškim
               delavcem. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ugotovimo sklepčnost! <stage>(51 prisotnih.)</stage></p>
               <p>Kdo je za predlagani amandma? <stage>(26 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem dvanajsti amandma, predlagatelj skupina poslancev, ravno tako je
               gospod Sovič prvopodpisani. Gospod Sovič želi obrazložiti glas. Prosim.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Rad bi vas vljudno opozoril na amandma, ki smo ga vložili
               poslanci Peter Lešnik, Franc Kangler, Rudi Moge, Tone Partljič, Ivan Kebrič in jaz.
               Gre za amandma, ki bi omogočal<gap n="..."/></p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim spet za spoštovanje reda v dvorani! Motite govornike.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Lepa hvala za ljubeznivo naklonjenost. Gre za amandma, ki bi zagotovil, da bi
               nekdanja višja agronomska šola, ki je sedaj visoka kmetijska šola, torej nazadnje
               fakulteta za kmetijstvo, lahko izvedla vsa potrebna dela za to, da bi se preselila na
               novo lokacijo in na tej novi lokaciji tudi vzpostavila vse normalne možnosti za svoje
               delo. Gre za lokacijo Pohorski dvor. Na tej lokaciji bi seveda ta fakulteta lahko
               opravila pravzaprav svoje poslanstvo, tako na pedagoškem kot na raziskovalnem
               področju. Gre za amandma za znesek 66 milijonov. Tudi tokrat, kot pri vseh
               amandmajih, ki smo jih vložili, gre za amandma, ki ga - to ste že videli iz spiska
               predlagateljev - podpirajo poslanci iz več poslanskih skupin in jaz vljudno prosim,
               da ga podprete. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Sovič.</p>
               <p>Prehajamo na glasovanje. Ugotovimo sklepčnost! <stage>(67 prisotnih.)</stage></p>
               <p>Kdo je za predlagani dvanajsti amandma, o katerem glasujemo? <stage>(27 poslancev.)</stage> Je kdo
               proti? <stage>(35 poslancev.)</stage></p>
               <p>Ugotavljam, da amandma ni sprejet.</p>
               <p>Naslednji, trinajsti amandma predlagatelji umikajo, s prvopodpisanim gospodom
               Sovičem. Je tako? <stage>(Da.)</stage></p>
               <p>Na glasovanje dajem štirinajsti amandma, predlagatelj gospod Mežan. Obrazložitev
               glasu želi gospod Mežan.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Pri tem dopolnilu bom glasoval <q>"za"</q> in prosim za podporo tudi drugih.</p>
               <p>En podatek sem pri študentskih domovih že navedel - 4.000 postelj manjka. Bi pa
               navedel še drugi podatek: od leta 1991 je v Ljubljani, samo v Ljubljani, za 80% več
               študentk in študentov, postelj pa samo za 8% več! Mislim, da je podatek zgovoren.
               Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Mežan.</p>
               <p>Prehajamo na glasovanje o amandmaju številka 14. Ugotovimo sklepčnost! <stage>(66
               prisotnih.)</stage></p>
               <p>Kdo je za predlagani amandma? <stage>(26 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da amandma pod številko 14 ni sprejet.</p>
               <p>Na glasovanje dajem petnajsti amandma, predlagatelj gospod Pukšič. Obrazložitev
               glasu, gospod Pukšič.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa, predsedujoča. Spoštovane kolegice, spoštovani kolegi, predvsem pa
               poslanke in poslanci! Če je še kateri kje v svoji pisarni in je pripravljen na ta
               amandma glasovati, bi prosil, da bi v tem času prišel v državni zbor, v sejno
               dvorano.</p>
               <p>Med tem časom, ko sem razlagal nujnost tega amandmaja, o katerem smo seveda
               spregovorili na odboru in je na odboru dobil pozitivno potrditev oziroma devet proti
               nič, nihče ni glasoval proti - najprej nekaj čisto konkretnih informacij. Kdor želi
               videti to zgradbo, to šolo, je fotografija pri meni; danes so sicer že vgrajena okna,
               tako da je tu že nekaj korakov naprej narejenih.</p>
               <p>Drugo pa v informacijo - ni sklepa, ni onega, ni tretjega. Iz 20.8., leta 1996, sklep
               ministrstva za šolstvo in šport, s podpisom dr. Slavka Gabra in na zadnji strani
               še podsekretarja Nika Žibrata ter Mire Koren-Mlačnik, diplomirane inžinirke
               arhitekture.</p>
               <p>Ugotavljajo, da sedanji prostori, normativ za to šolo, za število otrok, ki je, ki
               jih bom prebral, 2594 kvadratnih metrov, da pa jih je sedaj 1386 ali razlika 1200
               oziroma 87%. Ugotavljajo, da je otrok od 0 - 15, 532, da jih je v šolskem letu 1994 -
               1995 271 in na koncu se ugotavlja, da je razlika med normativom in projektom, ki je
               potrjeno na Ministrstvu za šolstvo, 125 kvadratov ali4%. Torej ne gre za noben
               nadstandard, ne gre za nobene zadeve, ki ne bi bile več kot nujno potrebne.</p>
               <p>To je področje v Slovenskih goricah, kjer imamo tri osnove šole, eno polno osemletko,
               dve petrazredni šoli, višji razredi se še vedno vozijo v Ptuj, 6., 7. in 8. razred.
               Pri obrazložitvi smo zapisali takole.</p>
               <p>Ministrstvo za šolstvo in šport je sprejelo sklep številka 403, ki je bil dopolnjen s
               spremembo sklepa o zagotovitvi sredstev za sofinanciranje investicije v dozidavo in
               adaptacijo prostorov osnovne šole Desternik. Občina Desternik, Trnovska vas, je na
               demografsko ogroženem območju v Slovenskih goricah z dnem 8. julija 1997, po kateri
               znaša višina soudeležbe pogodbe Republike Slovenije 197 milijonov 342 800 sit, 1.
               januar 1997. Občina je začela z izgradnjo šole v letu 1996. Letos je v tretji
               gradbeni fazi. Vrednost celotne investicije po oceni ministrstva znaša 425 milijonov
               508 tisoč 800. Vrednost brez komunalne opreme in nakupa 207 milijonov. V občini imamo
               še dve petrazredni osnovni šoli v Trnovski vasi in Vitomarcih, obe Marles izvedbi
               stari preko 25 let. Občinski svet je sprejel s sklepom investicije tudi v ti dve
               šoli, saj jih je nujno adaptirati in dograditi, telovadnice in učilnice za devetletno
               šolstvo.</p>
               <p>Na Odboru za šolstvo in šport so bili takrat prisotni tudi državni sekretar in
               minister in nihče seveda ni imel nobenega pomisleka o zadevi, da ne bi bila podprta.
               Če hočete tudi v letu 1996, to je bilo lansko leto v novembru, ko je bila vaja Drava
               96 in se je odvijala na našem področju in je bil na Desterniku štab vojske, katerega
               je obiskal tudi predsednik Milan Kučan, ogledal si je investicijo in osnovno šolo in
               tudi on je napisal priporočilo, predsednik države, za to, da se ta zadeva podpre.</p>
               <p>Imamo tudi pogodbo, številka 331/97, z ministrstvom za šolstvo, katera pa v tem
               trenutku še ni podpisana, ker je obrazložitev, da bo podpisana po sprejetem
               proračunu. Spoštovani!</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Pukšič, čas za obrazložitev glasu vam je potekel.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Bom zelo kratek. Predsedujoča, bom kratek. Spoštovani! Argumentov je več kot dovolj
               in vse poslance, ki sem jim tudi sam podprl njihove amandmaje, prosim, resnično
               prosim, pa včeraj je nekdo rekel, da bi pokleknil, jaz bi pokleknil in prosil,
               glasujte za ta amandma, ker na ta način se boste opredelili enkrat za nekaj na
               demografsko ogroženih področjih. Resnično, lepo prosim in hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Pukšič. Obrazložitev glasu želite? Glas želi obrazložiti tudi gospod
               Henigman.</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>Spoštovani! Jaz ne bom pokleknil, bom pa molil, da bo ta amandma, če zdaj ne, pa
               drugo leto sprejet, kljub temu, da ga podpira tudi gospod Milan Kučan, predsednik.
               Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Prehajamo na glasovanje o 15. amandmaju. Ugotovimo sklepčnost! Gospod Pukšič,
               prosim. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma ni sprejet.</p>
               <p>Proceduralno? Gospod Pukšič želi besedo.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Predlagam eno uro pavze.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Razlog!</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Nastala je nova situacija. Ne predlagam, zahtevam v imenu poslanske skupine eno uro
               pavze.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Zaradi česa? Zaradi posvetovanja v poslanski skupini odrejam enourni odmor, dobimo se
               ob 12.40 uri.</p>
               <stage type="time">(Seja je bila prekinjena ob 11.42 uri in se je nadaljevala ob 12.48 uri.)</stage>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Nadaljujemo s sejo državnega zbora. Prosim, če ugotovimo prisotnost v dvorani!
               Ugotavljamo prisotnost v dvorani! Prosim tudi za spoštovanje reda med samo sejo,
               kajti s tem onemogočate, da seje potekajo tako, kot bi morale potekati. <stage>(39
               prisotnih.)</stage> Ugotavljamo še enkrat prisotnost v dvorani! Vodje poslanskih skupin
               prosim, da poskrbijo za prisotnost svojih članov. <stage>(49 prisotnih.)</stage> Zbor je sklepčen in
               lahko nadaljujemo z delom.</p>
               <p>Zaradi posvetovanja v poslanski skupini, prosim gospoda Pukšiča, če želi besedo?</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa za besedo. 93. člen poslovnika pravi, če poslanec ugovarja po teku ali
               ugotovitvi izida, se lahko glasovanje ponovi. Ker sem imel sum o ugotovitvi izida,
               sem predlagal prekinitev seje. Prekinitev zato, da bi lahko svoj sum ovrgel ali
               potrdil in ker sem oziroma smo v tej uri časa, ki je bila na razpolago, ugotovili, da
               je ugotovitev suma bila pravilna. Zakaj? Zato, ker iz zapisnika 28. oktobra
               letošnjega leta, iz 9.seje Odbora za kulturo, šolstvo in šport izhaja, da je odbor
               podprl amandmaje, med njimi tudi ta amandma, o katerem smo prej glasovali, in da so
               bili prisotni člani, ki na tem odboru niso nasprotovali. Torej že prej v obrazložitvi
               glasu sem povedal, da je bilo 9 proti 0, torej da nihče ni glasoval proti amandmaju
               na odboru in ker je v normalni demokraciji za pričakovati, da člani odbora
               predstavljajo svojo stranko na odboru in da je njihova odločitev načelna, če že ne
               celotne stranke, pa vsaj načelna tistih poslancev, ki glasujejo na odboru za, je za
               pričakovati, da bodo tako načelno glasovali tudi v samem državnem zboru, da se na eni
               strani ne govori enega, na drugi strani pa drugo dela. Ker je iz zapisa glasovanja
               razvidno, da so se zmotili, gospod Štefan Klinc, gospod Tone Partljič, gospod Herman
               Tomažič, gospod Vili Trofenik ter Branko Tomažič, predlagam, da se glasovanje ponovi.
            </p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Pukšič. Ampak razlago bi dala takšno, da to ni razlog za ponovno
               glasovanje. Ugovor se poda le neposredno po objavi izida glasovanja - ni ne
               formalnega, ne vsebinskega razloga - vi ste pa zahtevali uro odmora, da se
               posvetujete.</p>
               <p>Prosim, če nadaljujemo. Proceduralno, gospod Pukšič.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Gospa podpredsednica, seveda, v 23. členu piše, <q>"ali ugotovitvi izida"</q>. Nisem mogel
               takoj zahtevati ponovitve glasovanja, če nisem imel dokumenta pred sabo. Nisem pa
               eden izmed tistih, ki bi lahko rekel, da sem se pri glasovanju zmotil in v drugo
               glasoval enako kot v prvo. Žal mi je, to se je v tem državnem zboru že nekajkrat
               dogodilo. Zato sem prepričan, da je takoj po poteku, ker je sedaj potekel ta čas, in
               takoj po poteku predlagam ponovno glasovanje. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Ni razloga za ponovno glasovanje, še enkrat poudarjam! Gospod Partljič, proceduralno
               želite? <stage>(Opomba iz klopi.)</stage> Moram ugotoviti, kaj bi radi.</p>
            </sp>
            <sp who="SDZ2:PartljičAnton">

               <speaker>ANTON PARTLJIČ:</speaker>

               <p>Se opravičujem, nisem hotel biti nevljuden s to opombo. Poskušal bom proceduralno
               reči nekaj in zraven <q>"prešvinglati"</q> še kaj drugega, če mi bo uspelo in če mi boste
               dovolili.</p>
               <p>Proceduralno mislim v tem smislu, da se name sklicuje, da sem se zmotil - nekdo drug
               - se mi zdi neumestno. Če bi recimo vi dovolili glasovanje - vidim, da ga niste - se
               mi zdi, da s tem ozirom, da bi me nekdo pozival, da sem se zmotil, da to ne drži. To
               bi bil proceduralni del. Če me ne boste prekinili, bom zelo kratko še nekaj rekel, če
               me pa boste, bom pa ubogal.</p>
               <p>Res je, da sem na odboru glasoval tako, tudi drugače, in res je, da sem tudi mislil -
               zadeva pa delo državnega zbora - in res je, da sem tudi mislil - saj sem z gospodom
               sam govoril - nisem obljubil, nisem pa rekel, da bom glasoval proti, da sem celo
               mislil glasovati drugače. Vendar mislim, da stvar procedure v državnem zboru - in
               takrat, v tistem hipu sem se odločil, da bom glasoval drugače - tudi en nivo.</p>
               <p>Jaz mislim, da je žaljivo za poslance, če nekdo reče, bom pokleknil, poljubil roko -
               tako lahko govori Tereza Kesovija s Tuđmanom. Mislim, da to ni primerno za nas v
               državnem zboru, in se mi je zdelo vse skupaj nekoliko cirkusantsko, zaradi tega sem
               spremenil svoje stališče. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Partljič, zdaj ste izkoristili to govornico! Vi dobro veste, da ni razprave za
               proceduralna vprašanja oziroma zadeve. Proceduralno želi besedo gospod Ribičič. Jaz
               bi prosila, da teh stvari ne počenjate.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Proceduralno imam. Včeraj je gospod Kopač terjal ponovno glasovanje. Na izrecno
               vprašanje predsedujočega, kaj so razlogi, je rekel, da ni dolžan obrazložiti
               razlogov. Tukaj smo imeli pa dolgo obrazložitev in predsedujoča terja dodatne
               obrazložitve. Moj proceduralni predlog je, da naj bo vodstvo tega državnega zbora
               enako do vseh poslancev, ne glede na to, ali so iz opozicije ali so pa vodje največje
               vladajoče stranke.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>No, mislim, da nisem ničesar terjala proceduralno. Samo ugotovila sem, da ni
               formalnih in takšnih vsebinskih možnosti za ponovitev takšnega glasovanja. Prosim, če
               glasujemo o 16. amandmaju, ki ga je vložila skupina poslancev. Gospod Pukšič,
               proceduralno želi še besedo.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Gospa predsedujoča! Še vedno in povsod je bilo tako, ko je bila pavza, ni tekel čas.
               Takoj po končani pavzi, takoj, tako kot piše v poslovniku, sem zahteval, da ponovno
               glasujemo o prejšnjem amandmaju in pri tem vztrajam.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Jaz sem že povedala in še enkrat povem, da ne bom dala tega več na glasovanje. Med
               sejo poslovnik tolmačim sama, po seji pa komisija za poslovnik. Prosim, če gremo
               naprej. Gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Spoštovana gospa predsedujoča! Jaz sem prišel sem, da podam resen proceduralni
               predlog. Prej ste dovolili manipulacijo gospodu Partljiču, kar ni proceduralno, vi
               dobro veste<gap n="..."/></p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Sem ga tudi opozorila<gap n="..."/></p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Ne mi vpadati v besedo! Zdaj predlagam nekaj drugega. Predlagam, da vodi sejo nekdo,
               ki je kompetenten in prosim, da o tem glasujemo. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>To pa ni, mislim, v vaši pristojnosti, gospod Hvalica in prosim, če nadaljujemo s
               sejo. Glasujemo o 16. amandmaju.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Moj predlog morate dati na glasovanje. Na glasovanje, saj se lahko zavrne. Prosim, da
               daste predlog na glasovanje. Vi ne obvladate situacije v tem državnem zboru in
               prosim, da daste moj predlog na glasovanje. Jaz sem pravilno pristopil in sem podal
               proceduralni predlog, medtem ko ste dovolili gospodu Partljiču, da je tu imel
               razpravo in da je zasmehoval in ne vem, kaj govoril, kar sploh ni imelo nobene zveze
               s proceduro. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Torej, jaz bi povedala tako. Kdor vodi državni zbor, je to v pristojnosti predsednika
               in vodstva državnega zbora, zato tudi o tem proceduralnem vprašanju ne bomo
               razpravljali in ne bom ga dala na glasovanje. No, pa o predlogu.</p>
               <p>Smo pri 16. amandmaju. Predlagatelj je skupina poslancev, prvoimenovani Alojz
               Vesenjak. Obrazložitev glasu želi. Ja, prosim, gospod Vesenjak.</p>
            </sp>
            <sp who="SDZ2:VesenjakAlojz">

               <speaker>ALOJZ VESENJAK:</speaker>

               <p>Hvala Za besedo. Lep pozdrav vsem prisotnim. Glasoval bom za in skušal bom povabiti
               tudi ostale. Pa skušal bom povedati, zakaj. Občina Zavrč je za nekatere nezakonski
               otrok prejšnje sestave parlamenta. Ne zameriti, če se izražam v prispodobi. Po vseh
               zakonih in pravilih, ki nam jih narekuje vsakdanje življenje, smo dolžni tudi za te
               male občine še bolj skrbeti. Zlasti še takrat, če so te, kot je občina Zavrč, s tisoč
               petsto prebivalci ob državni meji, kjer ni industrije, ne plodne zemlje in v mnogih
               primerih ni možnosti za normalno življenje.</p>
               <p>Šola je eden od bistvenih pogojev za mladi rod in bodoče rodove na tem področju. Zato
               prosim, apeliram na vse poslanke in poslance, da za ta amandma izjemoma glasujemo.
               Zagotavljam vam iskreno zahvalo slehernega haloškega otroka. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ugotavljamo sklepčnost! Obrazložitev glasu, gospod Luci.</p>
            </sp>
            <sp who="SDZ2:LuciMiroslav">

               <speaker>MIROSLAV LUCI:</speaker>

               <p>Spoštovani kolegi, poslanci in poslanke! Dovolite, da tudi jaz apeliram na vas, da
               podprete amandma, ki ga je predlagal gospod Alojz Vesenjak, za katerega bom glasoval
               pozitivno. Gre za občino Zavrč, obmejno občino. Obmejne občine so vrata naše države,
               vrata domačije, vrata naše države. Občina je taka, da šole v doglednem času ne more
               nikakor izgraditi. Jaz bi prosil za posluh in razumevanje tega problema, da vsaj za
               to obmejno občino omogočimo, da izglasujemo ta amandma in omogočimo, da se ta šola
               dokonča, brez obremenitve občine v naslednjih letih. Ker sicer mora najemati kredite
               in jo v dolgoročnem času še zaustavlja v njenem razvoju.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Jože Zagožen ima še besedo. Želi obrazložiti glas.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Kolegice in kolegi! Ta amandma je po svoji vsebini popolnoma enak, kot je prejšnji
               gospoda Pukšiča. V obeh primerih gre za osnovno šolo na demografsko ogroženem
               področju. Če želimo biti načelni in bom načelen, bom podprl tudi ta amandma. In s
               tem, upam, da bom tudi dokazal, da imam enak odnos, ne glede na to ali da amandma
               poslanec iz pozicije ali iz opozicije. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima še gospod Bajc. Želi obrazložiti glas.</p>
            </sp>
            <sp who="SDZ2:BajcJosip">

               <speaker>JOSIP BAJC:</speaker>

               <p>Gospa predsedujoča! Obrazložil bom glas. Glasoval bom proti temu amandmaju, in sicer
               iz enega preprostega razloga. Na strani 111 gradiva povzetkov amandmajev, odprte so
               nove postavke v okviru ekonomskih namenov investicij v višini in pod številko 3967,
               je za osnovno šolo Zavrč vlada namenila 110.945.000,00. Mislim, da je tu v okviru
               zahtevkov, potrebnih za izgradnjo te šole v Zavrču.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Prehajamo na glasovanje. Ugotavljamo sklepčnost! <stage>(47 poslancev.)</stage></p>
               <p>Kdo je za predlagani 16 amandma? <stage>(24 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 17. amandma. Predlagatelj je gospod Jurij Malovrh. Proceduralno
               gospod Ribičič.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Spoštovani! Jaz sem danes že enkrat opozoril, da se mi zdi, da je nekulturno, v
               neskladju z doseženo ravnijo parlamentarne demokracije, da tukaj nekdo daje znake
               svojim poslanskim kolegom, kako naj glasujejo z obračanjem palca navzdol. To je
               nesramno, nekulturno, zlasti na to opozarjam zato, ker imam nekaj dobrih kolegov in
               prijateljev med tistimi, ki jih tako ravnanje pravzaprav obravnava kot ovce, ki ne
               sledijo nekim takim navodilom.</p>
               <p>Jaz prosim predsedujočo, da opozori gospoda Kopača, da tega ne dela več, če bo pa še
               naprej delal, bm predlagal moji poslanski skupini, da prosi za odmor, za
               posvetovanje, da vidimo, kako bi lahko take nekulturne stvari preprečili v bodoče.
               Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Jaz verjamem, da je gospod Kopač to vaše opozorilo slišal in da bo ravnal tako, da bo
               prav.</p>
               <p>Na glasovanje dajem 17. amandma. Ugotavljamo sklepčnost! <stage>(62 prisotnih.)</stage></p>
               <p>Kdo je za? <stage>(24poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 18. amandma. Predlagatelj je gospod Mežan. Ugotavljamo
               sklepčnost! <stage>(57 prisotnih.)</stage></p>
               <p>Kdo je za predlagani amandma? <stage>(19 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 19. amandma. Predlagatelj je gospod Mežan. Obrazložitev glasu
               želi gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Spoštovani! Obrazložil bom svoj glas, ki je jasno tak, da bom glasoval
               za, hkrati bi pa povedal tudi nekaj.</p>
               <p>Gospod Ribičič, jaz bi vas prosil malo za pozornost, ker bi rad nekaj povedal o tem
               poteku ob tej obrazložitvi, o tem poteku glasovanja.</p>
               <p>Mislim, da se bližamo koncu, smo na strani 119, pri tem konkretnem amandmaju gre več
               kot za evidentno zadevo. Regresirana prehrana učencev in dijakov. Komu se pa jemlje?
               Agenciji za prestrukturiranje in privatizacijo. Prav pred kratkim smo brali, kako so
               si tam delili plače, potem ste navidezno zamenjali ali dejansko direktorico, ampak to
               ne bo spremenilo, tam bodo še vedno jemali in metali skozi okno. To je stalno početje
               na tej agenciji: denar metati skozi okno.</p>
               <p>Potem se tu še jemlje postavke 1442, registriranih cen določenih proizvodov. Pri
               najboljši volji nisem mogel ugotoviti, kaj so ti določeni proizvodi, nisem mogel
               ugotoviti.</p>
               <p>Obnavljanje in dopolnjevanje blagovnih rezerv - tudi to ni definirano. Skratka, gre
               pa za regresirano prehrano učencev. Jaz sem o tem, žal brez moči, nastopal že v
               prejšnjem mandatu, v zvezi s to prehrano učencev in dijakov in tega ne bom ponavljal.
               Gospod Kopač gleda zdaj v neznano in misli na borzo, ampak jaz govorim pa o socialnih
               zadevah.</p>
               <p>Kaj naj rečem po teh treh dneh dela v državnem zboru? Spravili ste nas v mišjo
               luknjo<gap n="..."/></p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Hvalica, se mi zdi, da to ni obrazložitev glasu!</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Ne, ne, jaz obrazlagam svoj glas! Kar naprej govorim o obrazložitvi glasu.</p>
               <p>Kaj ste povzročili s tem, da smo hodili sem in da obrazlagamo tu svoj glas? Tri dni
               smo vrgli stran, pod navideznim plaščem parlamentarne demokracije boste pač sprejeli
               tudi ta proračun. Do sedaj še ni bil sprejet niti en sam amandma - in jaz se sedaj
               borim za ta amandma, gospa predsedujoča, ker zdaj ste pozorni, prej pa niste bili
               pozorni, kajne? Še vedno obrazlagam glas za amandma številka 19. Torej, še nobenega
               amandmaja nismo sprejeli. Kam to vodi? To je navidezna parlamentarna demokracija,
               samo to ni parlamentarna demokracija. Ne vem, koliko poznate, koliko sledite
               sprejemanju proračunov v drugih parlamentih. Vam povem, če bi tu bili tuji
               opazovalci, bi se smejali temu početju. Kaj počnemo tu?! Kaj smo?! Kaj smo?! Figure!
               Danes, ko sem se vozil v Ljubljano, sem slišal trikrat po radiu, na treh različnih
               postajah, Koper, Val 202 in Slovenija-1, da smo poslanci zmanjšali Direkciji za ceste
               Republike Slovenije znesek 5 milijonov 135 tisoč. Tega mi nismo zmanjšali! Nihče ni
               glasoval za zmanjšanje! Ne! Ne! To piše v tistem prvem amandmaju, da se pač z
               dopolnjenim proračunom ta znesek spreminja za toliko navzdol in to so sprejeli
               poslanci, to so izglasovali poslanci. Kaj naj si mislijo ljudje o nas?! Lahko tudi po
               tem amandmaju, če ne boste glasovali <q>"za"</q>, torej lahko, da bo prenekateri od vas
               ostal miren in tako dalje. Jaz bi rad samo na to opozoril: vprašajte se, kaj smo, ne
               počeli, kar smo naredili ta teden! Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Tudi vi ste malo izrabili to govornico za obrazložitev glasu v tem trenutku.
               Gospod Mežan ima besedo.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. O tem amandmaju in sploh o problematiki regresiranja prehrane učencev in
               dijakov sem govoril že na začetku v splošni razpravi. Da bom ta amandma oziroma to
               dopolnilo podprl oziroma glasoval <q>"za"</q>, imam vsaj dva razloga.</p>
               <p>Prvi razlog je ta, da je bilo v prvem predlogu proračuna za 125 milijonov več denarja
               namenjenega za regresiranje prehrane. V drugem je bilo teh 125 milijonov
               odvzetih.</p>
               <p>Drugi razlog, na eni strani čedalje večja socialna stiska, na drugi strani pa
               jemljemo denar ravno na tistih postavkah, ki še povečuje to. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Pukšič bi še želel obrazložiti svoj glas.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa za besedo. Podpreti ta amandma mogoče pomeni v srednjih in osnovnih šolah,
               v menzah, kjer že so, nakup sendviča za 60 tolarjev in nakup slovenske kokte za 45
               tolarjev. Mogoče vam, poslanke in poslanci, ta podatek da tudi misliti.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Prehajamo na glasovanje. Ugotovimo sklepčnost! Torej glasujemo za amandma pod
               številko 19. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 20. Predlagatelj je gospod Alojz Peterle.
               Ugotovimo sklepčnost! <stage>(54 prisotnih.)</stage></p>
               <p>Kdo je za amandma pod številko 20? <stage>(18 poslancev.)</stage> Je kdo proti? <stage>(39 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 21. amandma, predlagatelj je gospod Demšar. Ugotovimo sklepčnost!
               <stage>(52 prisotnih.)</stage></p>
               <p>Kdo je za amandma? <stage>(16 poslancev.)</stage> Je kdo proti? <stage>(39 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod zaporedno številko 22. Predlagatelj je Bogomir
               Špiletič. Ugotovimo sklepčnost! <stage>(53 prisotnih.)</stage></p>
               <p>Kdo je za predlagani amandma? <stage>(14 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da amandma ni sprejet.</p>
               <p>23. amandma, predlagatelj je gospa Helena Hren-Vencelj. Ugotovimo sklepčnost! <stage>(58
               prisotnih.)</stage></p>
               <p>Kdo je za predlagani amandma? <stage>(18 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 24. amandma, predlagatelj je gospod Benjamin Henigman.
               Obrazložitev glasu, gospod Henigman.</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>Spoštovani! Zavrnili ste vse amandmaje v cestni infrastrukturi na področju zahodne
               Dolenjske. Vse tisto, kar je bilo zastavljeno pred nekaj leti in je v fazi izvajanja,
               miruje. Zavrnili ste amandma za gradnjo, za sanacijo gimnazije Kočevje. Zavrnili ste
               amandma za gradnjo osnovne šole Kočevje. Pravijo, da smo s slovenskega juga. Jaz sem
               ponosen, da sem na tem področju, ampak spreminja pa se v ekonomski jug, kot smo ga
               navajeni v vsej Evropi.</p>
               <p>Z amandmajem, ki sem ga predlagal za obnovo športne dvorane Ribnica, gre za 3
               milijone tolarjev, za projektno dokumentacijo. Želimo, da se edini objekt na tem
               področju, ki sprejme 1000 ljudi in kjer je možno določene športne prireditve izvajati
               ali imeti prireditve z večjih številom ljudi, po kot 20 letih renovira. Dobili smo
               podporo na Odboru za gospodarstvo in na Odboru za kulturo. Oba odbora imata večino
               koalicijskih strank, upam da ne boste pojedli besede in da boste podprli vsaj
               simbolično, da se prične z obnovo te športne dvorane in da se da s tem signal, da
               tudi občina resno pristopi k projektu skupaj s pomočjo države. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Henigman. Ugotavljamo sklepčnost? Glasujemo o 24. amandmaju. <stage>(58
               prisotnih.)</stage></p>
               <p>Kdo je za? <stage>(19 poslancev.)</stage> Je kdo proti?</p>
               <p>Prosim, če še enkrat ponovimo. Prosim gospod Hvalica! Ponovili bomo! To se niti ne
               ugasne več. Ugotavljamo sklepčnost! Smo vsi? <stage>(66 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(40 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 25. amandma. Predlagatelj je gospod Jože Lenič. Ugotavljamo
               sklepčnost! <stage>(62 prisotnih.)</stage></p>
               <p>Kdo je za predlagani amandma? <stage>(18 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 26. amandma. Predlagatelj SKD, poslanska skupina krščanskih
               demokratov. Ugotavljamo sklepčnost! <stage>(63 poslancev.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem še zadnji amandma k temu proračunskemu uporabniku. Predlagatelj
               je gospod Miroslav Mozetič. Ugotavljamo sklepčnost! <stage>(61 poslancev.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo k razpravi o proračunskem porabniku, Urad Republike Slovenije za mladino in
               o treh vloženih amandmajih. Kdo želi besedo? Ugotavljam, da ni razpravljavcev.
               Prehajamo na glasovanje o posameznih amandmajih.</p>
               <p>Glasujemo za prvi amandma k temu proračunskemu uporabniku. Predlagatelj je Vlada
               Republike Slovenije. Ugotavljamo sklepčnost! <stage>(54 poslancev.)</stage></p>
               <p>Kdo je za ta amandma? <stage>(44 poslancev.)</stage> Je kdo proti? <stage>(3 člani.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma. Predlagatelj je gospod Mežan in želi obrazložiti
               svoj glas.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Pri drugem in tretjem amandmaju, seveda bom glasoval za oba, naj
               opozorim, da ne gre za nov denar oziroma za jemanje od kje in dajanje kam drugam,
               ampak gre samo za razdelitev na nove postavke v okviru mladinskega programa. Nič
               drugega. Zato tukaj mislim, da lahko vsi glasujemo za. Pri drugem in tetjem
               amandmaju.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Ugotavljamo sklepčnost! Še kdo? Gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Morda je ob tem amandmaju, kjer niso vpletena različna čustva,
               primerno povedati to, kar želim. Glasoval bom proti amandmaju. Ampak mi kot parlament
               smo pravzaprav, kar sami želimo, pa ker imamo pred seboj tak predlog vlade in to že
               leta in leta, ne gre za nič novega. Smo pravzaprav postavljeni v situacijo, ki
               mislim, da ni dobra niti za učinkovitost izvrševanja proračuna, ne za delo tega
               parlamenta.</p>
               <p>Miselnost v tej državi je taka, da je treba vse zelo natančno predpisati ali pa da je
               to dobro, da je vse zelo natančno predpisano.</p>
               <p>V drugih zahodnih državah je ta miselnost tudi prevladovala v petdesetih,
               šestdesetih, tudi v sedemdesetih letih tega stoletja, zdaj pa se umika. Mislim, da je
               tukaj ključna vloga Ministrstva za finance, ki navsezadnje predpiše metodologijo za
               planiranje proračuna. Menim, da bi se morali v slovenskem proračunu posloviti od zelo
               natančnih postavk. Tako ali tako imamo 17. člen zakona o izvrševanju proračuna, ki
               posameznim ministrom omogoča prerazporeditve znotraj resorja.</p>
               <p>Imamo 19. člen zakona o izvrševanju proračuna, ki vladi omogoča premetavanja
               različnih postavk od enega ministrstva do drugega - tisti naj bi bil pravna podlaga
               za razrešitev problema v zvezi z zamejci, o čemer je že bilo govora ta teden v tem
               parlamentu. Menim, da je sicer tak 19. člen, kakršen je - in o njem bo še razprava,
               ko bomo razpravljali o zakonu o izvrševanju proračuna, na tej isti seji - slab, ker
               stimulira slabo planiranje. Vendar pa poanta tega, kar želim povedati, je ta: postavk
               znotraj ministrstev - navsezadnje nas je na to opozoril sekretariat za zakonodajo -
               bi moralo biti bistveno manj, morale bi biti generalne postavke. Po drugi
               strani<gap n="..."/></p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Kopač, opozorila bi vas, da to ni več obrazložitev glasu.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>To je obrazložitev glasu - glasoval bom proti temu amandmaju.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>To je že razprava!</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Zato, ker neko postavko, mladinski program, razbija na več podpostavk, kar menim, da
               je ravno obratno tistemu trendu, ki bi ga morali v Sloveniji uzakoniti. Hvala lepa.
            </p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Na glasovanje dajem drugi amandma. Ugotovimo sklepčnost! <stage>(50 prisotnih.)</stage></p>
               <p>Kdo je za predlagani amandma? <stage>(18 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem še tretji amandma pod to proračunsko postavko. Ugotovimo
               sklepčnost! <stage>(54 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo k razpravi o proračunskem porabniku Ministrstva za znanost in tehnologijo.
               Vloženi so štirje amandmaji. Odpiram razpravo. Gospod Jerovšek, gospod Sovič in
               gospod Juri. Prosim, gospod Jerovšek.</p>
            </sp>
            <sp who="SDZ2:JerovšekJožef">

               <speaker>JOŽE JEROVŠEK:</speaker>

               <p>Hvala lepa. Spoštovane kolegice in kolegi! Ob predlogu korigiranega proračuna na
               postavki 3411 Ministrstva za znanost in tehnologijo lahko ugotovimo, da se
               nadaljujejo trendi, ki so prisotni pri deležu proračunskih sredstev, namenjenih za
               znanost in tehnologijo, že v celotnem obdobju vladanja gospoda Drnovška oziroma
               vlade, ki ji daje ton Liberalna demokracija.</p>
               <p>Delež proračunskih sredstev se letos ponovno zmanjšuje in sedaj znaša le še borih
               2,6% celotnega proračuna. To dejansko kaže na odnos te vlade do področja znanosti in
               še posebej na njen odnos do novih domačih tehnologij. Mene to ne preseneča, ker imam
               veliko izkušenj s področja razvoja novih tehnologij in poznam stiske
               raziskovalno-razvojne sfere. Gospod minister se je tekom letošnjega leta sicer
               trudil, to mu je treba priznati, da bi katastrofalno stanje popravil, vendar očitno
               ni uspel. Prevladala je slovenska liberalna logika, da domače znanje in razvoj
               domačih tehnologij v tem času ni prioriteta slovenske države.</p>
               <p>Minister in njegova stranka sta s tem predlogom proračuna totalno povožena, saj se je
               delež proračunskih sredstev za znanost in tehnologijo v času Demosove vlade zmanjšal
               s 3,8% na letošnjih 2,6%. Tu vam lahko grafikon prikažem, tega zmanjševanja v zadnjih
               petih letih, to je vsem na razpolago. Tako zmanjševanje je v popolnem nasprotju s
               sicer proklamirano usmerjenostjo vlade in Slovenije, s tem pa Slovenija vse bolj
               postaja tehnološka kolonija. Na odboru za znanost je bilo s strani vseh raziskovalnih
               institutov to večkrat ugotovljeno, da se v Sloveniji pogreza nivo tehnološke
               tehnologije. Kam to vodi za bodočnost, se verjetno, upam, da se večina v tem zboru
               zaveda. Vlada nas seveda prepričuje, da gre za varčevalni poseg v proračun. Seveda bi
               se z resnimi varčevalnimi predlogi bilo mogoče strinjati, vendar pomeni stalno
               zmanjševanje sredstev, namenjenih v razvoj, dejansko razprodajo nacionalnih
               interesov. To je varčevanje v škodo sedanje in prihodnje generacije Slovencev.</p>
               <p>S popravkom proračuna sem pričakoval povsem drugačen amandma vlade, ki bi bil
               usmerjen v prihodnost, amandma, ki bi namenjal več sredstev za raziskovalno opremo,
               povečanje sredstev za znanost, več sredstev za razvoj novih proizvodov, več sredstev
               za razvoj novih tehnologij. V Sloveniji je bilo v zadnjih petih letih zaprtih mnogo
               raziskovalnih oziroma razvojnih oddelkov slovenskih tovarn. Mnogo teh tovarn sploh ne
               obstoja več in mislim, da je v zadnjih treh letih bilo razvitih zelo malo novih
               slovenskih proizvodov in takšno stanje je alarmantno in zaskrbljujoče. Hvala
               lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Sovič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Mi smo zdaj pred obravnavo dela proračuna, ki se nanaša na
               znanost in tehnologijo. Gre za proračun oziroma del, ki je v vseh vladah tega sveta
               vedno na nek način deležen posebne pozornosti. Skozi odnos do znanosti in tehnologije
               vsaka vlada pač izkazuje svoj odnos do prihodnosti, svoj odnos do razvoja. Jaz moram
               reči, da smo bili na odboru za znanost in tehnologijo po svoje zelo zadovoljni, ko
               smo videli prvi predlog proračuna. V njem je prišlo do tega, da se je delež sredstev
               za znanost in tehnologijo povečal. Povečal na ta način, da je v deležu ohranjal enak
               strukturni delež kot v lanskem letu, torej 2,8% celotnega proračuna. Že takrat smo
               razpravljali o tem in opozarjali, da je to sicer pomembno spoznanje, hkrati pa
               zaskrbljujoče spričo dejstva, da tudi tak predlog ni v celoti respektiral
               nacionalnega raziskovalnega programa.</p>
               <p>Ta je namreč zelo natančno določal, kakšna naj bo rast sredstev za znanost in
               tehnologijo. V letošnjem letu bi za znanost in tehnologijo po nacionalnem
               raziskovalnem programu morali nameniti 0,89% bruto domačega proizvoda, torej 8,9
               promila bruto domačega proizvoda. Predlog, ki smo ga najprej imeli na mizi, pa je
               pomenil 0,7% oziroma 7 promilov bruto domačega proizvoda. Že to je pomenilo
               odstopanje od nacionalnega raziskovalnega programa. Predlog dopolnjenega proračuna,
               ki ga sedaj obravnavamo, pa je v tem smislu popoln korak nazaj, na nek način odraža
               drugačno razpoloženje, kot smo ga od te vlade pričakovali in na nek način odraža
               spoznanje, da je lahko znanost in tehnologija vir za poplačevanje nekaterih
               proračunskih primanjkljajev. To je, cenjene dame in spoštovani kolegi, zaskrbljujoče
               pri tem dopolnjenem predlogu proračuna.</p>
               <p>Delež, ki ga znanost in tehnologija v njem ima, je 2,6% in nikdar odkar je Slovenija
               suverena država, Znanost in tehnologija še nista imeli tako malega deleža. Kdo bi
               rekel, da je pravzaprav to Manipuliranje s številkami, ker je vendarle prišlo do
               povečanja sredstev in zato, ker so se ostali proračunski porabniki tako povečali,
               zaradi tega pač delež znanosti tako padel. Vendar, če bi lahko zbudili tudi tiste, ki
               miže poslušajo to razpravo. Vendar delež znanosti v bruto domačem proizvodu je padel,
               namesto 0,89% kolikor bi po nacionalnem raziskovalnem programu moral znašati, znaša
               sedaj samo še 0,68% oziroma 6,8 promila.</p>
               <p>Torej gre za zmanjšanje deleža znanosti v proračunu in gre tudi za zmanjševanje
               deleža v bruto domačem proizvodu. Gre torej za odstopanje od nacionalnega
               raziskovalnega programa in gre za dajanje zelo jasnega signala, da je znanost in
               tehnologija tista, kjer je možno na nek način iskati vire za pokrivanje proračunskega
               primankljaja. Tako se je zgodilo, da je dopolnjen predlog proračuna večji v
               primerjavi s predhodnim za 0,7% oziroma za 7 promilov, bi rekel znesek za znanost in
               tehnologijo pa manjši za 2,1% oziroma za 21 promilov.</p>
               <p>To pa je, spoštovani, zaskrbljujoče spoznanje in na nek način Slovenijo odmika od
               družine evropskih držav, ki ravno znanosti, tehnologiji in razvoju daje posebno
               pozornost. Zaradi tega mislim, da je nujno danes odločno zavrniti amandma vlade, ki
               pravzaprav znanosti in tehnologiji jemlje 420 milijonov zato, da bi pokrivala druge
               potrebe.</p>
               <p>Oglejmo si še kakšen je predlog vlade, na katerih točkah jemlje. Vlada jemlje na
               tistih točkah, ki pomenijo pravzaprav investicije v znanstveno infrastrukturo; jemlje
               morskemu biološkemu središču v Kopru, jemlje univerzitetni knjižnici v Ljubljani,
               jemlje Fakulteti za organizacijske vede v Kranju, jemlje Univerzi v Mariboru, jemlje
               Družboslovnemu središču v Ljubljani. Skratka na nek način vlada s tem poskuša
               zamrzniti nekatere investicije. In kaj se bo zgodilo? Zgodilo se bo to, da bo
               investicija v Kopru ustavljena, ker s takimi sredstvi ni možno nadaljevati, zgodilo
               se bo, da je zelo ogrožena investicija v Mariboru v Kranju in tako naprej.</p>
               <p>Jaz mislim, da kaže posebej poudariti, da tak pristop ni korekten, ni usmerjen v
               prihodnost in odraža to proračunsko zadrego vlade, ki jo vlada rešuje na področju, za
               katerega misli, da bo najmanj zbudilo pozornosti v Republiki Sloveniji. Res je, da je
               znanstvena sfera sorazmerno mirno sprejemala dejstvo, da se je delež sredstev za
               znanost zmanjševal, vendar opozorila, ki smo jih iz znanstvene sfere dobili kažejo,
               da je dosežen tisti minimum in če bomo šli pod ta minimum, bo to pomenilo na nek
               način razkroj te sfere. Ko se bo pa ta razkroj začel, pa seveda ne bo možno zelo na
               hitro tega popraviti, ker ko se enkrat znanstvene ekipe razpustijo, ko si
               znanstveniki začnejo drugje iskati delo, potem traja desetletja, preden se ta
               znanstvena infrastruktura spet vzpostavi in to je zaskrbljujoče pri tem amandmaju
               vlade.</p>
               <p>Mi smo na odboru za znanost in tehnologijo predlagali dodaten amandma in sicer v tej
               smeri, da bi zagotovili dodatna sredstva na postavki informacijska in komunikacijska
               infrastruktura. Gre za predlog, da bi zagotovili dodatnih 100 milijonov sredstev, s
               katerimi bi omogočili nekatera najnujnejša dela na raziskovalnem omrežju ARNES. Vi
               veste, da je Slovenija bila povabljena v evropsko omrežje TEN 34. To je visoko
               zmogljivo komunikacijsko omrežje, ki povezuje tehnološke in univerzitetne centre v
               Evropi. Slovenija je dobila priložnost, da v tem sodeluje, vendar mora tudi sama
               svojo infrastrukturo temu primerno usposobiti. S temi sredstvi bi bilo to mogoče.
               Program ARNES oziroma omrežje ARNES si je v letošnjem letu predvidevalo milijardo 100
               sredstev. Kot veste, v proračunu jih je 600 in z našim amandmajem bi pokrili samo
               tiste najnujnejše potrebe, ki bi omogočali, da bi se Slovenija učinkovito vključila v
               to omrežje. Jaz mislim, da je s tega vidika zelo utemeljeno pričakovati, da bi ta
               amandma moral dobiti podporo v parlamentu, saj je okoli tega, mislim da nesporno in
               med poslanskimi skupinami ni razlik, da je potrebno vzpodbujati vse oblike
               povezovanja z Evropsko zvezo, in vključevanje v evropsko znanstveno ožilje je
               pravzaprav temeljni del tega vključevanja. Če ne bomo tega zagotovili, potem
               spoštovani, tudi naši znanosti ne bomo omogočili, da se povezuje. Znanost, ki se pa
               ne povezuje, pa ni več znanost, je samo še, bi rekel ukvarjanje sama s seboj, in jaz
               mislim, da je nujno danes opozoriti na to, da ne smemo dovoliti, da bi se to v
               Sloveniji zgodilo.</p>
               <p>In še zadnji amandma, ki ga predlagamo, se nanaša na Fakulteto za kmetijstvo v
               Mariboru. Mi smo že prej imeli predlog, ki žal ni dobil podpore, mislimo, da s tem
               amandmajem bi lahko omogočili, da bi ta fakulteta vzpostavila rastlinjak in nekatere
               najnujnejše projekte, ki so v zvezi s tem povezani in s tem bi omogočali tej
               fakulteti, da bi lahko normalno delala. Jaz vljudno prosim za to, da bi ta amandma
               podprli. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Sovič. Morda samo pojasnilo. Nikomur ne smem kratiti pravice, da miže
               posluša, s tem vsaj ne krši, spoštuje dnevni red seje. Hvala. Gospod Juri ima
               besedo.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Bom na kratko nadaljeval tam, kjer je kolega Sovič končal s tem, da ga bi popravil -
               morsko biološko središče je v Piranu, točneje v Bernardinu. Pri tej postavki pa je
               treba vedeti, da osnovno besedilo je predvidevalo 71 milijonov, približno. S tem, da
               vlada predlaga črtanje 68 milijonov že pove vse, kaj, koliko denarja temu središču
               ostane. Nič. Lahko napovem seveda, da je na obzorju poleg pogrezanja pomola, o čemer
               smo govorili pred dvemi dnevi, še pogrezanje tega središča, ki pa je eden od stebrov
               na nekaterih vse tri obalne občine; torej Slovensko Primorje gradi projekt tretjega
               visokošolskega središča. Seveda je hud udarec, dajmo se zavedati, da ne gre za en
               določen odstotek od predvidenega denarja, ampak da gre pri tem znižanju za dobrih 95%
               načrtovanega. No, zato seveda bom konkretno v tem amandmaju pritisnil tipko proti
               vladnemu predlogu. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo dajem gospodu Demšaru.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala lepa za besedo. Pod prvo bi rekel, da pogrešam po moji levi vaši desni strani,
               edino ministra za kulturo vidim tu, kar pomeni, da imamo kulturnega ministra v
               dvojnem pomenu besede. Žal ostali ne čutijo potrebe, da bi bili tu. Poleg tega se mi
               zdi malo problematično, ko o teh stvareh razpravljamo, kot da sami sebi govorimo.
               Oglašam se pa k besedi zaradi tega, ker sem tudi sam prepričan, da se takrat, ko se
               za znanost jemlje denar stran, se dela škoda tudi pri narodu. Zmeraj sem zagovarjal
               to, da dokler časa ima narod možnost študirati, je tu še neka perspektiva. In tu bi
               opozoril na dve taki pomembni stvari. Namreč NUK, kot na kratko rečemo, tisti, ki smo
               tam tudi študirali, vidimo, da se za to knjižnico jemlje stran sedeminpetdeset
               milijonov. V Kranju, kjer imamo edino tako šolo - Fakulteto za organizacijske vede,
               pa jemljemo tudi dvajset milijonov. Torej jaz vidim bolj te dve stvari. Čeprav
               verjamem da gospod Juri vidi po tem in pozna bolj problematiko tudi v Piranu.</p>
               <p>Torej moja misel gre v tej smeri, da delamo s tem sami sebi škodo. Poleg tega pa tudi
               kaže neki negativen odnos tega parlamenta ali pa vlade do ljudi, ki delajo v
               znanosti, kar ima sigurno tudi po moralni strani negativen učinek. Zato menim, da je
               boljše, da tak predlog, kot je tu, ni izglasovan, da bomo imeli še naprej zagnane
               ljudi za znanost. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Demšar. Besedo ima tudi gospod Petan. Prosim kolege, če še malo
               prisluhnimo še razpravljavcem.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Hvala za besedo. Spoštovani! Včeraj sem za to govornico govoril, uporabljal sem tisti
               izraz, ki je zelo pogost pri naših politikih v vladi. Namreč v neki razvojni
               naravnanosti tega proračuna, kako naj bi bil proračun neki generator nekega novega
               zagona, kar bi bilo seveda prav. Vendar besedo so eno, praktični primer - to imamo pa
               danes - ko glasujemo o proračunu, ko glasujemo o sredstvih, ko glasujemo o tistem,
               kar bi dalo res zagon in pa nekako učlovečilo, obelodanilo, dalo podlago tem besedam,
               je pa nekaj drugega.</p>
               <p>Zmanjševanje sredstev za znanost in tehnologijo - to je verjetno tisto zadnje, kar si
               pametna država lahko privošči. To je tipični dokaz, kakšna je politika naše slovenske
               vlade. Najprej je zelo uspešno uničila stebre naše znanosti in tehnologije, uničila
               je TAM, Metalno, Elektrokovino, o Litostroju čitamo, da se lahko to zgodi - to so
               bili vsekakor stebri naše znanosti, naše tehnologije, se pravi tisti elementi, ki
               lahko vplivajo na naš bodoči razvoj v pozitivnem smislu. Sedaj se je pa očitno vlada,
               ko je začela zmanjševati sredstva tudi za te namene v proračunu, odločila, da tudi v
               samih koreninah, da mogoče celo - morda je to malo hudo, ampak kljub vsemu se lahko
               to uporabi - da s korenino vred izruje to našo znanost in tehnologijo, ko zmanjšuje
               sredstva za potrebe univerz in šol. Ker šole so temelj, tu se začne; tisto, kar se
               gradi v šolah, kar se uči v šolah, kar se dogaja v šolah, to pride nekako do pomena,
               do izraza šele čez nekaj let, pet, šest, deset let, ko te generacije pridejo v prakso
               in ko tam lahko to znanje uporabijo. Takšna politika, ne vem, kam nas pelje. Jaz bi
               mogoče malo grdo prispodobo uporabil: če znanost in tehnologija ni tista prava
               naravnanost slovenske države, ni prava naravnanost slovenske politike, politike, ki
               jo vodi slovenska vlada - kaj je pa potem tisto pravo? Ali je mogoče samo trgovina
               ali pa <q>"šverc"</q> z mamili? Jaz upam, da ni tako, ampak če bo to izglasovano, kar danes
               vidimo, da se zmanjšujejo sredstva za znanost in tehnologijo, potem me bo težko kdo
               iz vladnih krogov prepričal, da ni tako! Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ugotavljam, da ni več razpravljavcev. Zaključujem razpravo in prehajamo na
               glasovanje o posameznih amandmajih.</p>
               <p>Na glasovanje dajem prvi amandma Vlade Republike Slovenije. Ugotovimo sklepčnost!</p>
               <p>Obrazložitev glasu, gospod Žnidaršič.</p>
            </sp>
            <sp who="SDZ2:ŽnidaršičFranc">

               <speaker>FRANC ŽNIDARŠIČ:</speaker>

               <p>Hvala lepa, gospa podpredsednica. Spoštovani! Sam bom glasoval proti vladnemu
               amandmaju, ki znižuje sredstva za znanost in tehnologijo iz treh razlogov.</p>
               <p>Prvič zaradi tega, ker je v prvotnem predlogu proračuna vendarle zagotovila nekaj več
               sredstev kot v preteklem letu in na ta način pomirila nezadovoljne ljudi v znanosti
               in tehnologiji, ki so upali na to, da je politika na tem področju vendarle krenila z
               mrtve točke v smislu podpore tako pomembni veji našega življenja in dela.</p>
               <p>Drugi razlog je v tem, da je tik pred zdajci prišlo do spremembe, brez pravih
               argumentov in brez prave razlage, pač do zmanjševanja na posameznih postavkah, ki ne
               pomenijo poviševanja osebnih dohodkov delavcev v znanosti in tehnologiji, pač pa
               zgolj sredstva za njihovo delo, za infrastrukturo oziroma za sredstva za delo.</p>
               <p>Tretjič. Mislim, da je povsem narobe, da se znanost vrednoti z zmanjševanjem
               sredstev, tudi ob tem, da je v njej še vedno ogromno entuziazma, kar dokazuje, na
               primer, dejstvo, da je doseči znanstveni naslov magistra ali doktorja znanosti,
               vredno neto nič več kot slabe pol kilograma zgodnjih češenj. Dokler bo tako, smo
               lahko srečni, da nam živo delo v znanosti predstavlja tako skromen strošek in moramo
               podpreti znanost in tehnologijo v tem smislu, da bi se ohranila na dosedanji stopnji
               in imela neko podlago, vsaj najskromnejšo podlago za naprej. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Sovič želi tudi obrazložiti svoj glas.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Jaz bi rad samo vljudno še enkrat ponovil ključni argument,
               zakaj mislim, da je ta amandma potrebno zavrniti. Ta je, da se za tem, z eno samo
               potezo delež znanosti in tehnologije v našem proračunu zmanjša pod nivo, ki ga je
               kadarkoli odkar je Slovenija suverena država, znanost in tehnologija imela.</p>
               <p>Rad bi vas tudi spomnil, da na odboru za gospodarstvo so predstavniki vseh poslanskih
               skupin na nek način poudarili, da se s takšnim predlogom ne strinjajo. Ne bom
               poimensko povedal imena vodje ene od poslanskih skupin, ki je izrecno povedal, da
               temu nasprotuje, ker je to v nasprotju s temelji njihove politike, ki jo njihova
               stranka zastopa. Zato bi vljudno prosil, da na nek način s tem preprečimo, da bi
               znanost in tehnologija bila tisti rezervoar, iz katerega bi črpali zato, da bi
               pokrivali ostale proračunske potrebe. Zato vljudno prosim, da glasujete proti.
               Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Sovič. Ugotavljamo sklepčnost in glasujemo o prvem amandmaju, amandmaju
               vlade. <stage>(59 prisotnih.)</stage></p>
               <p>Kdo je za predlagani amandma? <stage>(36 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma. Predlagatelj je gospod Mežan. Gospod Mežan tudi
               želi obrazložiti svoj glas.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa za besedo. Glasoval bom za drugi amandma in tudi za tretji amandma. Oba
               amandmaja se nanašata na isto stvar, to je informacijska in komunikacijska
               infrastruktura.</p>
               <p>Prvi ni bil podprt na odboru za znanost in tehnologijo, drugi je bil podprt.</p>
               <p>Povem naj naslednje. Glasoval bom za iz dveh razlogov.</p>
               <p>Prvič. Ker pri teh dveh amandmajih ne gre za porabo, ampak za razvoj. Drugič. Ker je
               pobuda za vložitev teh dveh amandmajev prišla iz samega ministrstva za znanost in
               tehnologijo. Lahko vam pokažem tudi ta dopis. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo želi še gospod Jože Zagožen. Ste želeli besedo? <stage>(Ne.)</stage> Hvala lepa.</p>
               <p>Na glasovanje dajem drugi amandma. Ugotavljamo sklepčnost! <stage>(56 prisotnih.)</stage></p>
               <p>Kdo je za predlagani amandma? <stage>(19 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem tretji amandma, predlagatelja sta gospod Sovič in gospod Ribičič.
               Ugotovimo sklepčnost! <stage>(55 prisotnih.)</stage></p>
               <p>Kdo je za tretji predlagani amandma? <stage>(19 poslancev.)</stage> Je kdo proti? <stage>(35
               poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem še četrti amandma, predlagatelj je odbor za znanost in
               tehnologijo. Svoj glas želi obrazložiti gospod Moge.</p>
            </sp>
            <sp who="SDZ2:MogeRudolf">

               <speaker>RUDOLF MOGE:</speaker>

               <p>Predsedujoča, hvala lepa. Glasoval bom za ta amandma, zaradi treh razlogov.</p>
               <p>Prvi je ta, da sredstva ostanejo znotraj ministrstva, se niti ne povečujejo, niti
               znižujejo.</p>
               <p>Drugi razlog je ta, da se sredstva za gradnjo knjižnice v Ljubljani ne morejo v
               takšni višini potrošiti, kot so tam omenjena, medtem ko bi se sredstva za izgradnjo
               rastlinjaka Fakultete za kmetijstvo v Mariboru zelo lahko potrošila.</p>
               <p>Tretjič, kar je najbolj pomembno, to je manjhno dejanje za poslance, pa veliko
               dejanje za slovensko kmetijstvo.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Prehajamo na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za predlagani amandma? <stage>(23 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo k razpravi o proračunskem uporabniku, ministrstvu za kulturo in osmih
               vloženih amandmajih. Odpiram razpravo. Gospod Sovič želi razpravljati.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani kolegi! Rad bi vas opozoril na amandma, s katerim poskušamo
               razrešiti oziroma razplesti probleme, ki so v Slovenskem narodnem gledališču v
               Mariboru. Ta amandma je, tako kot praktično vsi, o katerih sem za tem govorniškim
               pultom govoril v okviru proračunske razprave - so podprli poslanci iz praktično vseh
               poslanskih skupin. Gre za našo željo, da bi na nek način omogočili sanacijo tega
               gledališča, sanacijo, ki bi omogočala, da bi tudi to gledališče začelo delovati tako,
               kot ostala gledališča v Republiki Sloveniji.</p>
               <p>Vem, da so v razpravah v javnosti nekaj časa prevladovale teze, da gre za pokrivanje
               izgube, ki je nastala na osnovi projektov, ki jih je to gledališče imelo. Vendar, kot
               bi vam lahko poznavalci povedali - in tukaj jih vidim kar nekaj - gre preprosto za
               to, da se ni upoštevalo dejstva, da je Slovensko narodno gledališče v Mariboru dobilo
               nekaj novih objektov, zaradi česar so seveda narastli obratovalni stroški.
               Financiranje s strani države temu ni enako sledilo, zato je na nek način nastajal
               razkorak med potrebami tega gledališča in sredstvi, ki so prihajala.</p>
               <p>To je eden največjih razlogov, zakaj je pravzaprav izguba v tem, bi rekel kolektivu,
               rasla. Ta izguba je zdaj takšna, da zahteva sanacijo in kolikor smo obveščeni,
               znotraj vlade obstajajo razmišljanja o tem, da bi to seveda podprli, ker je jasno, da
               ta kolektiv seveda mora tudi funkcionirati normalno tako kot ostali. Vendar problem
               je ta, da vsaj nekateri razmišljajo, da bi se ta sanacija izvedla kasneje, mogoče
               sredi ali konec naslednjega leta. Opozarjam na dejstvo, da če bi se to zgodilo, bo za
               sanacijo potrebno bistveno več sredstev kot zdaj zato, ker mesečne obresti, ki jih v
               tem gledališču morajo plačevati, znašajo 3 oziroma celo več milijonov tolarjev. To
               pomeni, da vsak mesec kasnitve bo za toliko povečal stroške sanacije. Če se zdaj
               odločimo za sanacijo, bomo lahko z manjšimi stroški to pokrili. Če bomo odlašali,
               bomo to morali seveda pokrivati z dosti večjimi stroški oziroma zneski. To je glavni
               razlog, zaradi česar je nujno sanacijo te izgube vključiti že v sedanji proračun. Na
               ta način bi omogočali, da bi tudi to gledališče, ki ima in jaz sem prepričan, da se
               strinjamo s tem, zelo pomembno vlogo v slovenskem in mednarodnem kulturnem prostoru,
               lahko normalno zaživelo, lahko delovalo, lahko izpolnjevalo pravzaprav svoje
               poslanstvo. Zdaj to ni bilo mogoče, vsaj še do pred kratkim so delavci v tem
               gledališču kot edini v Sloveniji imeli celo zmanjšane plače zaradi tega, ker je pač
               na osnovi zakonodaje, ki pač velja, bil tak ukrep sprejet. Torej jaz vljudno prosim,
               da to podprete. Podprete zato, ker gre za gledališče, ki je sicer res locirano v
               Mariboru, vendar to je slovensko narodno gledališče, gledališče, ki je pomemben
               kulturni poslanec tudi naše kulture izven naših meja in mislim, da je pomembno, da se
               ga na ta način podpre. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Sovič. Gospod Partljič želi razpravljati. Gospod Demšar.</p>
            </sp>
            <sp who="SDZ2:PartljičAnton">

               <speaker>ANTON PARTLJIČ:</speaker>

               <p>Glasoval bom za, čeprav je to eden izmed tistih amandmajev, ki nekako niso vladni.
               Izrabljam to, da se zahvalim Borisu Soviču za njegovo obrazložitev glasu, s čimer je
               meni prikrajšal in s katero se v celoti strinjam. Če bi se v tem primeru Kopač
               zmotil, pa kam drugam pokazal prst, bi bilo tudi vse v redu. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Demšar.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala za besedo. Verjamem, da bo še kdo za mano lahko govoril, ker ne bom posebno
               dolg. Tokrat bi vas povabil na morje, na severni del Pirana, kjer boste mogoče zdajle
               še preživeli pozimi nekaj časa v miru, da vam ne bo padla, ne ta bazilika, cerkev in
               ne tiste hiše, ki so zgoraj na tem bregu zgrajene pred 400, 500 leti. Ker v poletju
               je nevarnost in priporočano tudi tistim, ki radi gredo na tisto plačo, koder ni treba
               imeti kaj obleke, da tiste opozorite, naj ne hodijo več tja, razen, če boste podprli
               moj predlog, da zagotovimo 40 milijonov za sanacijo tega prostora.</p>
               <p>V nevarnosti je, da se tam zrušijo ti, res pravi kulturni objekti. In jaz ne vem ali
               bo Piran imel še svojo podobo, če bo ta bazilika tudi padla na severno stran. Kdor se
               kaj razume na geologijo, bo vedel, da je ta svet iz fliša in se kruši. Tu je prepadna
               stena in resnična je nevarnost, da se bo to uničilo in potem bomo rekli: <q>"Sedaj se pa
               ne da nič več pomagati."</q></p>
               <p>Torej tisti, ki imamo radi slovensko obalo, nimamo je veliko, poskrbimo zanjo, da bo
               kolikor toliko varna. Kaj pomeni teh štirideset milijonov? Pomeni vsaj ureditev ene normalne poti, utrditev na
               katero bi potem lahko navzgor skrbeli za to prepadno, ponekod trideset tudi do
               petdeset visoko prepadno steno. Zato vas vabim, da na ta način oneomogočimo, da bi v
               kakšnih turističnih informacijah pisalo: <q>"Turisti so bili pokopani pod stenami, ki
               jih nismo predhodno sanirali."</q></p>
               <p>Zato preden bomo glasovali, jaz verjamem, da bomo o teh stvareh glasovali naslednji
               teden, vas povabim, oglejte si to steno, naredite nekaj turističnega prometa v
               Piranu, pa se boste sami prepričali, da je to res nujno potrebno. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Razpravljati želi še gospod Juri.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Z zelo majhnim, pa vendarle s kančkom upanja, se podajam v obrazložitev mojega
               amandmaja v sklopu, navdanih v gradivu. Gre za to seveda, da se nekako omogoči po
               dogovorjenih dinamikah in sklepih, nadaljevanje prenove pokrajinskega arhiva Koper,
               ki se tako kot tista cesta, o kateri sem včeraj govoril, vleče že osem let, seveda
               razdeljen v tri faze. Prvi dve sta končani. Gre za tretjo fazo. Bili so dogovori, da
               bo to uvrščeno v letošnji proračun, pa žal je iz tega proračuna ta program izpadel.
               Gre za borih trideset milijonov SIT, ostalih trideset zagotavlja mestna občina Koper.
               Seveda, ki bi omogočili, da se adaptacijo konča, ker je to nujno že v letošnjem letu,
               sicer bo škode, ki nastaja zaradi zastoja del, se povečala in bo morda v naslednjem
               letu to nadaljevanje te prenove in saniranje tudi škode, ki v tem času nastaja,
               zaradi zamakanja vode in drugo, toliko več stala. Zato vas prosim, da razmislite in
               ta mali amandma podprite.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala.</p>
               <p>Želi še kdo razpravljati? Sicer bi predlagala, da zaključimo to splošno razpravo in v
               kolikor že poznamo tematiko, bi prešli tudi na glasovanje, da ne bi v torek še enkrat
               o tem razpravljali. Lahko to naredimo? <stage>(Da.)</stage> Glasujemo o osmih amandmajih.</p>
               <p>Na glasovanje dajem prvi amandma, predlagatelj je Vlada Republike Slovenije.
               Ugotovimo sklepčnost! <stage>(58 prisotnih.)</stage></p>
               <p>Kdo je za predlagani amandma? <stage>(40 poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma, predlagatelj je gospod Juri. Ugotovimo sklepčnost!
               <stage>(58 prisotnih.)</stage></p>
               <p>Kdo je za predlagani amandma? <stage>(19 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem tretji amandma, predlagatelj je skupina poslancev s
               prvopodpisanim gospodom Sovičem. Obrazložitev glasu, gospod Mežan.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Glasoval bom za ta amandma, zato, ker je to majhen korak za kadrovsko
               službo vlade oziroma za nove zaposlitve upravnih organov, pa velik korak za
               mariborsko gledališče. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Ugotovimo sklepčnost! Aha, še gospod Kopač želi obrazložiti svoj glas.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala. Glasoval bom proti temu amandmaju, ker sredstva, glede na obrazložitev, za kaj
               naj bi bila namenjena, sploh niso pravilno locirana in jih ne bo moč koristiti.
               Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ugotovimo sklepčnost! Glasujemo o tretjem amandmaju. <stage>(58 prisotnih.)</stage></p>
               <p>Kdo je za predlagani amandma? <stage>(23 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem četrti amandma, predlagatelj je gospod Geza Džuban. Ugotovimo
               sklepčnost! Še malo strpnosti, prosim! Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem peti amandma poslanske skupine Slovenskih krščanskih demokratov.
               Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem šesti amandma, predlagatelj je gospod Jože Lenič. Ugotovimo
               sklepčnost! <stage>(55 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da amandma ni izglasovan.</p>
               <p>Na glasovanje dajem sedmi amandma. Predlagatelj je gospod Demšar. Ugotavljamo
               sklepčnost! <stage>(54 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma ni izglasovan.</p>
               <p>In še zadnji amandma pod to računsko predpostavko. Predlagatelj je gospod Benjamin
               Henigman. Ugotavljamo sklepčnost! <stage>(57 prisotnih.)</stage></p>
               <p>Kdo je za predlagani amandma? <stage>(17 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da amandma ni izglasovan.</p>
               <p>S tem prekinjam točko dnevnega reda. Ostalo nam je še 42 amandmajev, obenem bi pa
               prosila kolege poslance in poslanke, če pospravijo mize, kajti v ponedeljek zaseda tu
               Otroški parlament. Mi pa nadaljujejo sejo državnega zbora v torek, ob 14.00 uri.
               Delamo do 20.00 ure zvečer. Hvala lepa in prijeten vikend želim vsem. <stage type="time">(SEJA JE
                  BILA PREKINJENA 28. NOVEMBRA 1997 OB 14.06 URI.)</stage>
               </p>
            </sp>
         </div>
      </body>
   </text>
</TEI>