<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-10-1998-07-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|BB0DC89B8064569DC12566510046A29F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=BB0DC89B8064569DC12566510046A29F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-10-1998-07-27.DZ" n="10">
               <name>Redna</name>
               <date when="1998-07-27"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-10-1998-07-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">NADALJEVANJE 10. SEJE</stage>
            <stage type="date">(27. julij 1998)</stage>
            <stage type="chairman"> Sejo je vodil Andrej Gerenčer, podpredsednik zbora.</stage>
            <stage type="time"> Seja se je pričela ob 14.10 uri.</stage>


            <sp xml:id="SDZ2-Redna-10-1998-07-27.sp1">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci, gospe in gospodje! Pričenjam nadaljevanje 10.
               seje državnega zbora Republike Slovenije. Obveščen sem, da so zadržani in se današnje
               seje ne morejo udeležiti naslednje poslanke in poslanci: Janez Kramberger, Josip
               Bajc, Lojze Peterle, Samo Bevk, Rudolf Moge, dr. Helena Hren-Vencelj, Pavel Rupar,
               Jožef Zimšek za pričetek seje, Herman Tomažič, Jožef Košir, Anton Delak, Peter
               Hrastelj do 15.00 ure, Jakob Presečnik do 15.00 ure, Ciril Pucko za pričetek seje,
               Jožef Špindler do 15.00 ure, mag. Franc Žnidaršič, Ivan Božič od 16.00 ure dalje.
               Prosim, da ugotovimo navzočnost v dvorani. Ugotovimo prisotnost! <stage>(50 prisotnih.)</stage> Zbor
               je sklepčen in lahko odloča.</p>
               <p>Na sejo sem vabil predstavnike vlade Republike Slovenije ter jih prav lepo
               pozdravljam. Z dopisom z dne 24.7.1998 ste bili obveščeni, da bo zbor današnje
               nadaljevanje 10. seje državnega zbora pričel s prekinjeno obravnavo 2. točke dnevnega
               reda, in sicer nam je v okviru vprašanj in pobud poslank in poslancev preostala še
               razprava o odgovoru vlade Republike Slovenije na poslansko vprašanje poslanske
               skupine Združene liste socialnih demokratov v zvezi z izjavami generalnega tožilca
               gospoda Antona Drobniča o prazniku dneva upora proti okupatorju.</p>
               <p>Zbor pa bo v nadaljevanju današnjega zasedanja prešel na obravnavo naslednjih točk
               dnevnega reda: prekinjene 3. točk, to je predloga zakona o zagotovitvi namenskih
               sredstev za graditev avtocest, določenih v nacionalnem programu izgradnje avtocest v
               Republiki Slovenije. Potem 5. točke - zakon o denacionalizaciji, se opravičujem, to
               vam je izpadlo v obvestilu in potem dalje, kot je bilo dano obvestilo.</p>
               <p>Prehajamo na prekinjeno <title>2. TOČKO DNEVNEGA REDA - RAZPRAVA O ODGOVORU VLADE NA
                  POSLANSKO VPRAŠANJE POSLANSKE SKUPINE ZDRUŽENE LISTE SOCIALNIH DEMOKRATOV V ZVEZI
                  Z IZJAVAMI GENERALNEGA TOŽILCA GOSPODA ANTONA DROBNIČA O PRAZNIKU DNEVA UPORA
                  PROTI OKUPATORJU.</title> Dajem besedo predstavniku predlagatelja zahteve. Prosim,
               gospod Miran Potrč.</p>
            </sp>
            <sp xml:id="SDZ2-Redna-10-1998-07-27.sp2">

               <speaker>MIRAN POTRČ:</speaker>

               <p>Hvala lepa. Spoštovane poslanke in poslanci! Generalni državni tožilec gospod Anton
               Drobnič je v časopisu Primorske novice v prilogi Sobota dne 25. aprila 1998 o
               državnem prazniku Republike Slovenije 27. aprilu, dnevu upora proti okupatorju, med
               drugim izjavil: "Dan upora je v resnici dan komunistične zarote, ki je Slovencem
               povzročila neizmerne žrtve in novo okupacijo, je dan velike prevare, je dan
               slovenskega razdora in praznik narodnega žalovanja."</p>
               <p>V zvezi s temi izjavami so poslanci Združene liste socialnih demokratov najprej pisno
               7. maja 1998, nato pa ustno na seji državnega zbora dne 19. maja 1998 vprašali vlado.
               Prvič...</p>
            </sp>
            <sp xml:id="SDZ2-Redna-10-1998-07-27.sp3">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani!</p>
            </sp>
            <sp xml:id="SDZ2-Redna-10-1998-07-27.sp4">

               <speaker>MIRAN POTRČ:</speaker>

               <p>Prvič. Ali Vlada Republike Slovenije ocenjuje, da generalni državni tožilec kot
               državni funkcionar - ne glede na to, za koga gre - lahko daje svoje osebne ocene o
               pomenu in vlogi z zakonom določenega državnega praznika?</p>
               <p>In drugič. Ali vlada ocenjuje, da lahko generalni državni tožilec gospod Anton
               Drobnič glede na svoje izjave o 27. aprilu, dnevu upora proti okupatorju, še naprej
               nepristransko in strokovno opravlja svoje delo?</p>
               <p>Vlada Republike Slovenije je na poslansko vprašanje odgovorila 26. junija 1998. Vlada
               meni, da so izjave gospoda Antona Drobniča take vrste, teže in narave, da ne sodijo v
               današnje čase, saj so zaradi njih lahko prizadetih številni Slovenci, ki dan upora
               proti okupatorju praznujejo ne le kot državni, ampak tudi kot svoj praznik. Da
               zgodovinskih dejstev, kdo je bil agresor, kdo je zmagovalec in kdo poraženec v 2.
               svetovni vojni, pač ne gre prezreti; da so omenjene izjave gospoda Drobniča v celoti
               neprimerne in da se mora gospod Drobnič zavedati, da opravlja zelo pomembno funkcijo
               generalnega državnega tožilca ter da mora zato še bolj paziti na korektnost svojega
               izražanja.</p>
               <p>Poslanci Združene liste socialnih demokratov s takim odgovorom vlade nismo v celoti
               zadovoljni.</p>
               <p>Prvič. Poslanci Združene liste socialnih demokratov smo prepričani, da ne more biti
               dvoma o tem, da so visoki državni funkcionarji - kar generalni državni tožilec brez
               dvoma je - dolžni spoštovani ustavo in zakone; da so dolžni varovati ugled države in
               svoje funkcije; da morajo delovati v korist večine državljank in državljanov in da se
               morajo vzdrževati ravnanj, ki imajo za posledico prizadetost, nerazpoloženje ali
               nestrinjanje državljanov, pa tudi ravnanj, ki med njih vnašajo razdor ali celo
               sovraštvo.</p>
               <p>To velja posebej za ustavne sodnike, sodnike in tožilce, za katere že ustava določa,
               da ne smejo biti člani organov političnih strank. Taka prepoved v ustavi ni zapisana
               slučajno. Za ustavne sodnike, sodnike in tožilce že ustava zahteva, da svojih
               političnih nazorov in opredelitev ne bodo aktivno poudarjali in uveljavljali v
               javnosti, da ne bi zaradi tega nastajal dvom v njihovo nepristranost.</p>
               <p>Vlada je v svojem odgovoru takemu stališču poslancev Združene liste socialnih
               demokratov sicer načelno pritrdila. Zapisala je, da se mora državni tožilec zavedati
               pomembnosti svoje funkcije in paziti na korektnost svojega izražanja. Vendar poslanci
               Združene liste socialnih demokratov menimo, da bi morala biti stališča vlade bolj
               jasna in nedvoumna.</p>
               <p>Vlada bi morala jasno povedati, da je gospod Drobnič kot generalni državni tožilec
               grobo žalil državni praznik. Morala bi jasno povedati, da je polemiziranje z vlogo in
               pomenom 27. aprila, dneva upora priti okupatorju, v naših razmerah izrazito politično
               dejanje. In morala bi jasno povedati, da 136. člen ustave Republike Slovenije ne
               dovoljuje političnega angažiranja državnih tožilcev. Vse to bi moralo postati jasno,
               da se ne bi še drugi pravosodni funkcionarji zaželeli delovati tako kot gospod
               Drobnič: da bi namreč želeli aktivno politično delovati in v javnosti izražati svoja
               politična stališča. Stališča, katerih vsebina je celo neposredno povezana z njihovim
               delom, hkrati pa zatrjevati, da njihovo izrazito politično angažiranje ne vpliva na
               nepristranskost njihovega delovanja, ker tako mislijo le osebno, službeno pa delajo
               drugače.</p>
               <p>Da ne bo nesporazuma in da nam ne bo zlonamerno kdo pripisoval stališč, ki jih nismo
               rekli, želimo poudariti: vsakdo ima enako pravico do lastnih stališč, do njihovega
               javnega izražanja in do političnega delovanja. Vsakdo - ne glede na svojo politično
               pripadnost in politično prepričanje - lahko, če izpolnjuje pogoje, kandidira za vsako
               funkcijo. Tudi v tem je svoboden. Toda; oboje pač ni združljivo niti po ustavi, še
               manj glede na evropske norme. Kdor želi aktivno delovati v stranki, pač ne more biti
               državni tožilec, sodnik ali ustavni sodnik. In kdor se odloči za to visoko državno
               funkcijo in pravosodno oblast, pač v javnosti ne sme delovati politično. Prepričani
               smo, da bi to morala jasno povedati tudi vlada.</p>
               <p>Drugič. Poslanci Združene liste socialnih demokratov smo prepričani, da gre v izjavah
               gospoda Antona Drobniča celo za mnogo več kot zgolj za politično mnenje in politično
               prepričanje. 27. april, dan upora proti okupatorju, je edini državni praznik, ki nas
               spominja na narodnoosvobodilni boj zoper okupatorja v drugi svetovni vojni. Za
               Združeno listo socialnih demokratov so narodnoosvobodilni boj, zavezništvo slovenskih
               partizanov z antihitlerjevsko koalicijo in zmaga nad okupatorjem temelji slovenske
               državnosti. Omalovaževanje teh dejstev je zanikanje antifašističnega izročila, ki je
               podlaga vse demokratične Evrope. Dan upora razglasiti za dan komunistične zarote, ki
               je povzročila neizmerne žrtve in mora biti zato praznik narodnega žalovanja, je
               skrajna žalitev ne le vseh borcev partizanov, vseh aktivistov Osvobodilne fronte in
               žrtev vojnega nasilja, temveč tudi velike večine svobodomiselnih Slovencev, ki so
               nasilje okupatorjev doživljali kot grožnjo ne le za lastno življenje, temveč tudi za
               narodni obstoj. Take izjave žele torej kolaboracijo kot nečastno in protinarodno
               dejanje ne le rehabilitirati, temveč celo povzdigniti nad narodnoosvobodilno borbo in
               odpor proti okupatorju.</p>
               <p>Na take ocene poslanci Združene liste socialnih demokratov ne moremo pristati. Če bi
               namreč sprejeli logiko pozitivnega vrednotenja kolaboracije, bi tudi v prihodnje
               pristali na kriterij, da izdajstvo lastnega naroda ni moralno nevredno dejanje. To pa
               bi bila kaj slaba usmeritev mladim generacijam.</p>
               <p>Poslanci Združene liste socialnih demokratov zato menimo, da ocena vlade o tem, da so
               take izjave le neprimerne, niso sorazmerna njihovemu pomenu in posledicam. Vlada bi
               jih morala oceniti jasneje in v vsem njihovem pomenu.</p>
               <p>Tretjič, Vlada sploh ni odgovorila na drugi del našega vprašanja: ali lahko gospod
               Anton Drobnič - glede na take izjave - še naprej nepristransko in strokovno opravlja
               svoje delo. Prav to vprašanje pa je bistveno in vlada se mu ne bi smela izogniti.
               Brez odgovora na to vprašanje namreč slovenska vlada in tudi slovenska država
               posredno soglašata s tem, da lahko najodgovornejše državne funkcije opravljajo
               ljudje, ki javno omalovažujejo narodnoosvobodilni boj in javno povzdigujejo
               kolaboracijo.</p>
               <p>Poslanci Združene liste socialnih demokratov spoštujemo osebna doživetja in predstave
               o polpretekli zgodovini. Združena lista socialnih demokratov se je že davno
               odpovedala boljševističnim elementom delovanja svoje predhodnice, izrazila
               nestrinjanje z ukinitvijo političnega pluralizma in obsodila povojne poboje in druge
               zlorabe oblasti. Smo za sožitje in enakopravnost vseh državljank in državljanov. Smo
               tudi za pomiritev med ljudmi, ki so bili v času 2. svetovne vojne na nasprotnih
               straneh. Nikogar ne obsojamo. Vsakdo, ne glede na svojo pripadnost in ideološko
               prepričanje, lahko glede na svoje sposobnosti po demokratični poti kandidira za vsako
               funkcijo. Toda te funkcije ne sme zlorabljati za razdor med ljudmi, za skrajno
               enostransko ocenjevanje polpretekle zgodovine, za poveličevanje svojih političnih
               ravnanj in razvrednotenje ravnanj drugih.</p>
               <p>Gospod Anton Drobnič pa tako ravna. Tako ravna - zavestno. Tako ravna že dalj časa in
               svoja stališča samo zaostruje. Ravna tako, ker želi domobranstvo povzdigniti v
               enakovredno dejanje partizanskemu uporu. Ravna tako, ker želi zavestno preizkušati,
               kje so meje tolerance. Ravna tako, ker ne želi sožitja različno mislečih, temveč
               onečaščenje in razžalitev vseh, ki svoje prepričanje in delovanje vežejo na
               domoljubne, antifašistične in svobodomiselne tradicije narodnoosvobodilne borbe. In
               te državljanke in državljani gospodu Antonu Drobniču več ne zaupajo. Prepričani so,
               da je s svojim žaljivim ravnanjem in žaljivimi izjavami prekoračil prag, ko so še
               mogli verjeti v njegovo nepristranskost. Prepričani so, da tak človek ne more uživati
               zaupanja za opravljanje tako pomembne funkcije, kot je funkcija generalnega državnega
               tožilstva Republike Slovenije. Da zaradi svoje radikalne enostranskosti ne more
               nepristransko in strokovno neodvisno opravljati svojega dela.</p>
               <p>Generalni državni tožilec gospod Drobnič s svojim političnim delovanjem torej ni le
               razžalil dela Slovencev in polariziral njihove poglede, temveč je upravičeno utrdili
               tudi dvom o nepristranskosti opravljanja svoje funkcije generalnega državnega
               tožilca. Za vlado in državo taka dejstva ne morejo biti nepomembna. Vlada bi po
               prepričanju poslancev Združene liste socialnih demokratov ta dejstva morala ugotoviti
               in oceniti, ne glede na to, koliko časa bo še trajal mandat generalnega državnega
               tožilca. Odgovoru o tem najpomembnejšem vprašanju pa se je vlada sprenevedavo
               izognila. In še posebej zato z odgovorom vlade tudi ne moremo biti zadovoljni. Še
               več! Glede na izjemno pomembno vlogo, ki jo ima vlada pri kadrovanju in zaradi
               izmikanja o tako pomembnih vprašanjih ji ne moremo zaupati. Zaradi kadrovske
               kombinatorike je pripravljena zanemariti vsa načela. To pa niso več dobra izhodišča
               za pošteno vodenje države. Vlada bi morala, če že ni želela vložiti predloga za
               razrešitev, vsaj jasno povedati, da zaradi takega ravnanja gospod Anton Drobnič ne
               more uživati zaupanja za opravljanje najodgovornejše državnotožilske funkcije in mu
               svetovati, da se funkciji generalnega državnega tožilca odpove.</p>
               <p>Ker tega ni storila, ga k temu, da se odpove funkciji generalnega državnega tožilca,
               pozivamo poslanci Združene liste socialnih demokratov. Vam spoštovane poslanke in
               poslanci dajemo s tem priložnost, da se nam pridružite. Hvala lepa.</p>
            </sp>
            <sp xml:id="SDZ2-Redna-10-1998-07-27.sp5">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod Potrč. Besedo dajem predstavniku vlade. Očitno ga ni. Dajem besedo
               predstavnikom poslanskih skupin. Po 29. členu našega poslovnika je to lahko največ 5
               minut. Prvi se je prijavil gospod Jelinčič.</p>
            </sp>
            <sp xml:id="SDZ2-Redna-10-1998-07-27.sp6">

               <speaker>MIRAN POTRČ:</speaker>

               <p>Oprostite, samo nekaj bi vprašal. Pri poslanskih vprašanjih in pobudah nasploh mora
               biti vlada prisotna. Če gre za razpravo po 29. členu, drugem odstavku, najbrž posebej
               mora biti prisotna. Moram reči, da res ne razumem, da ni nikogar od ministrov ali pa
               ministrov, ki bi bili pripravljeni odgovarjati, tukaj. Prosil bi, da predstavnik
               vlade, kdorkoli je, pride sem pred mikrofon in pove: ne želimo nič reči - ker se mu
               kasneje pač prilika ne bo dala in bo tako ostalo - ali pa, da predstavnik vlade pove,
               da se opravičujejo, ker pravega ministra še ni in prosijo, da se nekaj naredi. Tako
               kot se zdaj dela, je pa res skrajna ignoranca. Hvala.</p>
            </sp>
            <sp xml:id="SDZ2-Redna-10-1998-07-27.sp7">

               <speaker>PODPREDSEDNIK ANDREJ GERENČER:</speaker>

               <p>Bomo povprašali vlado in bomo za 5 minut prekinili sejo. Za 5 minut prekinjam sejo.
               Nadaljujemo ob 14.35 uri.</p>
               <p><stage>(Seja je bila prekinjena ob 14.29 uri in se je nadaljevala ob 14.35 uri.)</stage></p>
            </sp>
            <sp xml:id="SDZ2-Redna-10-1998-07-27.sp8">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci, nadaljujemo z delom državnega zbora. Minister za
               pravosodje gospod Marušič je prišel. V njegovem imenu se opravičujem državnem zboru,
               ker je računal, da se seja začne ob 14.30 uri, kot je to bila navada ob delavnikih.
               Ugotovimo prisotnost! <stage>(43 prisotnih.)</stage> Več nas je v dvorani. Lepo prosim! Ugotovimo
               prisotnost! <stage>(47 prisotnih.)</stage> Zbor je sklepčen in lahko odloča. Dajem besedo
               predstavniku vlade, ministru za pravosodje, gospodu Marušiču.</p>
            </sp>
            <sp xml:id="SDZ2-Redna-10-1998-07-27.sp9">

               <speaker>TOMAŽ MARUŠIČ:</speaker>

               <p>Gospod podpredsednik, hvala lepa. Ni moja navada, da zamujam, verjemite mi, da sem
               bil v opravičljivi zmoti. Ponavadi začenjamo ob pol treh, danes sem pač zamudil in se
               vam vsem, spoštovane poslanke in poslanci, opravičujem. No, vlada je dala pismen
               odgovor na obe vprašanji, in sicer na vprašanje poslanske skupine Združene liste
               socialnih demokratov, ki zahteva pojasnilo v zvezi z zapisom in oceno državnega
               praznika, dneva upora, 27. aprila, objavljeno v Primorskih novicah 25. aprila 1998,
               naj vlada poda svojo oceno o tem zapisu oziroma o tem intervjuju generalnega
               državnega tožilca gospoda Antona Drobniča. Poleg tega vlada tudi odgovarja na zahtevo
               oziroma na predlog državnega poslanca gospoda Zmaga Jelinčiča, naj vlada predlaga
               razrešitev generalnega državnega tožilca. Oba odgovora ste prejeli pismo in se nahaja
               tudi v vašem gradivu za današnji dan.</p>
               <p>Kot rečeno, vlada je v svojem odgovoru na vprašanje, na zahtevo poslanske skupine
               Združene liste najprej ugotovila, da ima generalni državni tožilec gospod Drobnič,
               tako kot vsak državljan Republike Slovenije, skladno z določbo 39. člena ustave
               Republike Slovenije zagotovljeno svobodo izražanja, misli, govora in javnega nastopa,
               svobodo tiska in drugih oblik javnega obveščanja in izražanja. So pa skladno s
               tretjim odstavkom 15. člena ustave Republike Slovenije človekove pravice in temeljne
               svoboščine omejene s pravicami drugih. Vlada Republike Slovenije prav na podlagi teh
               dveh dejstev in ustavnih določb meni, da so izjave gospoda Drobniča v časopisu
               Primorske novice take vrste, teže in narave, da ne sodijo v današnje čase, saj so
               zaradi njih lahko prizadeti številni Slovenci, ki dan upora zopet okupatorja
               praznujejo ne le kot državni praznik, ampak kot tudi svoj lastni praznik.
               Zgodovinskih dejstev ob tem dogodku in splošno znanih dejstev glede tega, kdo je bil
               agresor, kdo je bil zmagovalec in kdo poraženec v 2. svetovni vojni ter kolikšne
               žrtve na eni in na drugi strani so ob tem utrpeli Slovenci, pač ne gre prezreti.</p>
               <p>Poleg tega pa se mora gospoda Anton Drobnič zavedati, da opravlja zelo pomembno
               funkcijo generalnega državnega tožilca in mora zato še toliko bolj paziti na
               korektnost svojega izražanja. Zato vlada Republike Slovenije ocenjuje, da so te
               izjave gospoda Drobniča v celoti neprimerne, ne glede na to, kje in kako so bile
               izrečene in ne prispevajo k ugledu slovenskega tožilstva oziroma pravosodja nasploh.
               Omenjene izjave so nedvomno povzročile medijsko pozornost, komentarje in razprave in
               ne koristijo spravi med Slovenci ter so v nasprotju z načelom utrjevanja neodvisnosti
               tretje veje oblasti.</p>
               <p>Toliko glede odgovora na vprašanje in pobudo poslanske skupine Združene liste
               socialnih demokratov.</p>
               <p>Sedaj pa odgovor na pobudo državnega poslanca gospoda Zmaga Jelinčiča za razrešitev
               državnega tožilca. S tem v zvezi pa je vlada Republike Slovenije ocenila, da bi se s
               predlogom za razrešitev gospoda Drobniča razprave v slovenskem političnem prostoru le
               še zaostrile, zato tega predloga ne bo podala. Pri tem je vlada Republike Slovenije
               upoštevala dejstvo, da bo gospodu Antonu Drobniču jeseni tega leta iztekel osemletni
               mandat ter da postopek razrešitve do takrat verjetno sploh ne bi bil dokončan. Sicer
               pa je že v teku razpisni postopek za prosto mesto generalnega državnega tožilca, ki
               se bo zaključil v prihodnjem mesecu, v avgustu. Hvala lepa.</p>
            </sp>
            <sp xml:id="SDZ2-Redna-10-1998-07-27.sp10">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod minister. Dajem besedo posameznikom poslanskih skupin po vrstnem
               redu. Najprej gospod Jelinčič, potem gospod Hvalica in gospod Potrč. Razprava je
               omejena na pet minut.</p>
            </sp>
            <sp xml:id="SDZ2-Redna-10-1998-07-27.sp11">

               <speaker>ZMAGO JELINČIČ:</speaker>

               <p>Hvala lepa. Odgovor vlade tako mojo pobudo kot na vprašanje Združene liste je
               popolnoma nekompetenten in zavajajoč, saj v odgovoru na mojo pobudo pravi, da bi
               razprave v zvezi z gospodom Drobničem v političnem prostoru zadevo le še zaostrile in
               zato tega predloga ne bo podala. Nedvomno dejstvo je, da je vlada že s tem, ko je
               govorila, da lahko razreši Drobniča, zavajala slovenski parlament, kajti na predlog
               KVIAZ-a - upam, da bo državni zbor o tej razpravljal, glasoval in gospodu Drobniču
               odvzel mandat. Kajti nedvomno je, da gospod Drobnič namerno povzroča razdor v
               slovenskem narodu s svojimi izjavami, ki nikakor niso v skladu s protifašistično
               naravnanostjo Republike Slovenije in cele demokratične Evrope.</p>
               <p>Ob nastopu funkcije je gospod Drobnič pred predsednikom državnega zbora izrekel
               prisego, da bo varoval pravni red Republike Slovenije in svoje delo opravljal po
               ustavi in zakonih. Nedvomno tega ne počne, kajti s svojim delom dela vse kaj drugega
               in če pogledamo in če se vprašamo in poskušamo odgovoriti na vprašanje Združene
               liste, ali Drobnič izvaja svoje delo politično nepristransko in strokovno, lahko
               mirno odgovorimo, da ne. Njegovo delo je nekako politično obarvano do te mere, da
               lahko rečemo, da je gospod Drobnič danes nadaljeval tisto delo, ki ga je zastavil
               njegov nekdanji komandant in gospodar Hitler, ko je prišel na oblast leta 1933 in
               ustanovil posebne skupine tožilcev in sodnikov, ki so preganjali nasprotnike nacizma
               - jude in komuniste in druge antinaciste. Te organe so imenovali "sondergerichte" in
               danes je gospod Drobnič zopet ustanovil takoimenovane "sondergerichte" v neskladju z
               vsemi zakoni Republike Slovenije, v neskladju z ustavo Republike Slovenije in te
               posebne tožilske skupine, ki naj bi preganjale najhujši organizirani kriminal in
               mafijske združbe, se niso spustile v razglabljanje o zagotovo največjem
               politično-finančnem škandalu v Republiki Sloveniji - o poročilu o reviziji
               računovodskih izkazov mestne občine Ljubljana oziroma njenih pravnih prednikov za
               leta 1991, 1992, 1993, 1994 in 1995, ko je bilo vsako leto v "špilu", kot se temu
               reče, 100 milijard slovenskih tolarjev - ampak je gospod Drobnič svoje
               "sondergerichte" spustil na poslanca, ki naj bi izjavljal določene zadeve in kar mu
               še ni dokazano in kar mu tudi ne bo dokazano, ker tega ni izrekel. Po drugi strani pa
               vlada sama pravi, da je gospodu Drobniču zagotovljena svoboda izražanja, misli,
               govora in javnega nastopanja. Sprašujem se, komu potem je zagotovljena in komu ni
               zagotovljena.</p>
               <p>In še nekaj - ko je gospod Drobnič dajal 25. aprila 1998 svojo izjavo o partizanih,
               je s tem umazal državni praznik 27. april, dan upora proti okupatorju, ki je kot tak
               razglašen z zakonom. Torej, namesto da bi varoval zakon, ga krši in s tem tudi svojo
               dano prisego. Takšna njegova izjava pa je sprožila val ogorčenja pri slovenskem
               narodu, še zlasti pri borcih NOB pa tudi v tujini pri vseh antifašističnih silah;
               predvsem pa pri borcih, ki so v svojem osvobodilnem boju tudi njemu omogočili, da je
               v miru končal pravno fakulteto in dobil sedanjo funkcijo, ki jo zlorablja navkljub
               temu, da je bil pripadnik nacifašistične vojske, ki je izdajala in pobijala lastni
               narod.</p>
               <p>S tem je gospod Drobnič ravnal v nasprotju s 63. členom slovenske ustave, ki tudi
               prepoveduje spodbujanje k neenakopravnosti ter razpihovanja sovraštva in nestrpnosti.
               Konec koncev je tudi kaznivo dejanje po 300. členu KZ Republike Slovenije, kar pomeni
               spodbujanje narodnostnega, rasnega, verskega sovraštva, razdora in nestrpnosti.
               Menim, da je skrajni čas, ker vlada tega ne bo storila, da gospoda Drobniča razreši
               državni zbor, na predlog KVIAZ-a pa, čeprav en dan pred iztekom njegovega mandata.
               Tako bi državni zbor in cela Republika Slovenija obdržala pred svetovno demokratično
               javnostjo čist obraz. Hvala.</p>
            </sp>
            <sp xml:id="SDZ2-Redna-10-1998-07-27.sp12">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Hvalica izvolite, imate besedo. Poslanska skupina Socialdemokratske
               stranke Slovenije.</p>
            </sp>
            <sp xml:id="SDZ2-Redna-10-1998-07-27.sp13">

               <speaker>IVO HVALICA:</speaker>

               <p>Hvala lepa, gospod predsedujoči. Napad je najboljša obramba. In kdo napada? Kdo
               napada? Tisti, ki bi pobijali golazen in tisti, ki bi, citiram: "Prišli z nabito
               pištolo in komunistično zastavo". Ti napadajo.</p>
               <p>Ali je mogoče kakšen protest zaradi tega? Ne! Govorimo o dejstvih. Ne bom se spuščal
               v vsebino Drobničeve izjave, čeprav moram priznati, da je bila tudi zelo spretno
               zlorabljena. On je govoril v preteklem času, kako so oni takrat mislili, da naj bi to
               in to bili partizani. Sam se v to ne spuščam. Tudi se mi zdi sama izjava, ker ne
               poznam celotnega teksta, ampak iztrgana iz tistega konteksta se mi zdi: tako
               vprašljiva, neprimerna - mogoče. Ampak, jaz sem velikokrat že dal razne izjave za
               časopise in ko sem tisto prebral potem v časopisu, nisem vedel, ali sem jaz to rekel
               ali so to kje drugje pobrali. Skratka, jaz se tu v to vsebino ne spuščam.</p>
               <p>Torej najprej bom o tistih, ki bodo prišli s pištolo - in smo resno v strahu - in s
               komunistično zastavo. Pogajali ste se o spravi in deklaraciji, tu v parlamentu s figo
               v žepu. In vi imate najmanj, najmanj moralne pravice, da sedaj to zadevo postavljate
               na dnevni red. O potencialnem pobijalcu, golazni ne bi govoril. To je njegov način.
               Tu se veliko govori o Osvobodilni fronti in vsem tem.</p>
               <p>Včeraj je bil v kraški vasici Avber obujen spomin na velikega slovenskega človeka -
               čeprav bo prenekateri tu od vas prvič slišal za to ime. Govorim o Virgilu Ščeku,
               duhovniku in poslancu v prvih letih fašizma. Bil je v rimskem parlamentu od 1921. do
               1923. leta, izvoljen je bil v Gorici, dobil je 36.000 glasov - to bi bili glavni
               podatki. Bil je velik antifašist, velik antifašist. No, zanimivo je tudi to, da sem
               bil edini od poslancev včeraj tam, pa vendar je to bil slovenski poslanec v rimskem
               parlamentu in 50-letnica njegove smrti. Tudi to nekaj pove, tudi katerih drugih
               eminenc iz javnega političnega življenja Slovenije nisem zaznal, nisem videl, pač pa
               jih je bilo veliko iz zamejstva, iz Trsta in Gorice. Tam sem slišal tudi citat iz
               knjige, ki jo je napisal Virgilo Ščeko, kaj je on rekel o Osvobodilni fronti.
               Najprej, da se razumemo, za Osvobodilno fronto je agitiral in je rekel, da je to
               edina alternativa. Potem se je pa popravil in pravil: "Osvobodilna fronta je voz, na
               katerega naj stopijo vsi Slovenci. Zavedati se je pa treba, da je voznik tega voza
               komunist, ki ima v rokah vajeti in bič." Hvala lepa.</p>
            </sp>
            <sp xml:id="SDZ2-Redna-10-1998-07-27.sp14">

               <speaker>PODPREDSEDNIK ANDREJ GERENČER:</speaker>

               <p>Hvala. V imenu poslanske skupine Združene liste socialnih demokratov bo govoril
               gospod Potrč.</p>
            </sp>
            <sp xml:id="SDZ2-Redna-10-1998-07-27.sp15">

               <speaker>MIRAN POTRČ:</speaker>

               <p>Hvala lepa. Želel sem proceduralno ugovarjati najprej iz dveh razlogov.</p>
               <p>Prvič, sprejemam opravičilo gospoda ministra, res pa je, da gospod minister zaradi
               tega, ker pač ni bil prisoten, ni mogel slišati pomislekov na vsebino odgovora vlade.
               Zaradi tega bi mu svetoval, da si te pomisleke le prebere, predvsem glede na dejstvo,
               da je moje trdno prepričanje, da sklicevanje samo na tretji odstavek 15. člena ustave
               ne bo zadoščalo. Vlada bo morala biti zelo jasna in decidirana - tudi preventivno, ne
               glede na to, kaj si konkretno misli ali ne glede postopka v zvezi z gospodom
               Drobničem, ali bo za naprej v Sloveniji res nastajala praksa, v kateri bodo sodniki,
               tožilci, ustavni sodniki, ki po ustavi ne morejo biti člani vodstev političnih strank
               in po mojem prepričanju ne morejo biti člani vodstev, zato naj bi bili v javnosti
               politično angažirani - ne da ne smejo imeti svojega osebnega političnega prepričanja,
               tega še vedno imajo - ali se bo vlada angažirala, da z jasnimi stališči ona in ta
               državni zbor prepreči tako politizacijo stroke v naslednjem obdobju, kot je bila v
               tem primeru. Prepričani smo namreč, če bo ostajalo samo: malo bi, malo ne bi - tako
               kot vlada dela - da bo potem škoda za slovensko demokracijo, pa tudi za vstop v
               Evropo.</p>
               <p>In drugo, imel sem proceduralni ugovor zoper izjavo gospoda Hvalice v imenu poslanske
               skupine Socialdemokratske stranke. Menim namreč, da bi ga moral prekiniti v
               izvajanjih že predsedujoči. Ni govoril o predmetu, ampak govori je o meni oziroma o
               Združeni listi, ki je sprožila razpravo. To vsebinsko ne sodi. Poleg tega pa je to
               razpravo zlorabil, kar ni storil prvič, za popolno polresnico, ki je mnogo hujša od
               neresnice. Povedal je prvi del razprave enega od članov konference Združene liste, ni
               povedal pa drugega dela. To je naprej ugovor - takoj na licu mesta - predsedujočega,
               našega predsednika gospoda Pahorja na tako izjavo in kasneje še dveh udeležencev
               razprave, ki so opozarjali, da se konferenca od takega načina ograjuje. Polresnice,
               gospod Hvalica, ki jih trosite na široko, so hujše od neresnice, ampak to smo na
               žalost od vas navajeni. Hvala.</p>
            </sp>
            <sp xml:id="SDZ2-Redna-10-1998-07-27.sp16">

               <speaker>PODPREDSEDNIK ANDREJ GERENČER:</speaker>

               <p>Ni proceduralne razprave. Gospod Potrč je protestiral. V imenu poslanske skupine
               Združene liste, gospod Potrč. Prosim? Ne! V imenu poslanske skupine LDS - Maksimiljan
               Lavrinc.</p>
            </sp>
            <sp xml:id="SDZ2-Redna-10-1998-07-27.sp17">

               <speaker>MAKSIMILJAN LAVRINC:</speaker>

               <p>Hvala za besedo. V naši poslanski skupini enotno menimo, da bi generalnega državnega
               tožilca morali razrešiti.</p>
               <p>Pilatovsko pozivanje enkrat vlade, da ne poda predlog za njegovo razrešitev, in
               drugič samega generalnega tožilca, naj odstopi, ne morejo pripeljati do rešitve
               konkretne zadeve. Zato ni mogoče najti temelja niti v predpisih, še manj v politični
               volji vlade in najmanj v moralni odgovornosti samega gospoda Drobniča. Ta je s svojo
               nesposobnostjo za urejanje tožilstva, še bolj pa s svojimi pristranskimi in izrazito
               političnimi izjavami v preteklosti dokazal, da na to mesto nikakor ne sodi. Zavedamo
               pa se, da v tem državnem zboru ni - in je tudi v preteklosti ni bilo - dovolj
               politične volje, da bi ga lahko razrešili.</p>
               <p>Štiri leta po uveljavitvi novega zakona o državnem tožilstvu še vedno nimamo pravil,
               ki bi urejala delovanja tožilstva. Že več let ni bilo sprejeto nobeno poročilo
               tožilstva. Še več! Nekatera so bila celo zavrnjena. Personalno politiko v tožilstvu
               vodi, tako kot si jo je nekoč z neko izjavo na tožilski zabavi začrtal, sam. In sicer
               poenostavljeno se glasi naslednje: "Kdor je z nami, bo za to nagrajen." Tako je
               vsakič, ko je bilo to potrebno, ignoriral odločitve personalne komisije ali pa je kar
               med razpisi samimi menjal pravila za njeno odločanje. Ko se je iztekal mandat
               prejšnji vladi, v zadnjih nekaj mesecih njenega mandata sploh ni predlagal imenovanja
               novih tožilcev, češ da zanj ta vlada ni več legitimna. Ustava in zakoni, ki določajo
               mandat vladi, so mu, menda, malo mar. Požvižga se nanje - bi lahko rekli. Podoben
               odnos do veljavne zakonodaje je pokazal tudi v postopkih, v katerih je želel
               rehabilitirati svoje domobranske kolege in druge prijatelje iz vrst narodnih
               izdajalcev.</p>
               <p>Vse to je pripeljalo do začetka postopka za njegovo razrešitev že v letu 1996. Ta ni
               bil nikoli zaključen. Zadnje leto pa je njegova nesramnost že prešla rob dovoljenega
               oziroma zakonitega, zato bi bila, po našem mnenju, primerna edino razrešitev. V
               mislih imam izjavo, ki je bila že obravnavana, to je izjavo v Primorskih novicah, dne
               25.4.1998. S takim ravnanjem je generalni državni tožilec izkazal, da ni primeren za
               opravljanje vodstvene funkcije, kar govorita 41. in 42. člen zakona o državnem
               tožilstvu. Ob tem je treba poudariti, da se je navedene zakonske določbe - torej, da
               se povezujejo z določbo 136. člena ustave, ki določa, da funkcija državnega tožilca
               ni združljiva z dejavnostmi, za katere to določa zakon, pa tudi, da funkcija ni
               združljiva s funkcijami v organih političnih strank. Nesporno je gospod Drobnič član
               vodstva Nove zaveze, to je organizacije bivših domobrancev, ki sicer ni registrirana
               kot politična stranka, pač pa dejansko deluje v tej smeri, na kar kažejo prav vsa
               njena ravnanja ali izjave, ki jih dajejo njeni funkcionarji. Nesporno je, da v pravu
               ni pomemben formalni naziv nekoga, da bi prek takega naziva presojali njegov pravni
               status, pač pa je pomembna vsebina dela institucije, po tej vsebini opredeljujemo
               njen pravni položaj. Zato je jasno, da je funkcija gospoda Drobniča nezdružljiva s
               funkcijo v politični organizaciji oziroma kar je najmanj, da njegovi nastopi niso v
               skladu z zahtevami, ki jih opredeljuje zakon za državne tožilce.</p>
               <p>Državni tožilec je organ pregona kaznivih dejanj ter zanj veljajo smiselno enaka
               pravila kakor za sodnike, ki morajo zagotavljati neodvisnost in nepristranost, zato
               da jim državljani lahko zaupajo. Državni tožilec se teh pravil ne drži, saj je z
               izjavo, ki prikazuje borbo zoper okupatorja kot komunistično zaroto, ki je Slovencem
               povzročila neizmerne žrtve in novo okupacijo, 27. april pa naj bi bil po njegovem dan
               velike prevare, dan slovenskega razdora in praznik narodnega žalovanja - s takšno
               izjavo je namreč kršil tudi ustavna določila. In sicer - če sem bolj konkreten -
               preambula ustave govori, da je bila Slovenija država tudi že v pretekli državi, kar
               pomeni, da smo uresničili v novi državi stoletni oziroma dolgoletni
               narodnoosvobodilni boj, torej tudi boj med 1941 in 1945. letom.</p>
               <p>Zato ker nekateri menijo, da razrešitev tik pred iztekom mandata ne bi bila primerna
               in da bi bilo bolje počakati, da se Slovenija znebi takšnega tožilca po naravni poti
               in ker je volja takšna, kakršna je, ugotavljamo, da do razrešitve tega problema ne bo
               prišlo. Ugotavljamo pa tudi, da bolj ko mu gre mandat h koncu, bolj se trudi dokazati
               svojo politično pristranskost in nestrokovnost. Zadnja takšna njegova izjava je že
               kar smešna, saj sam presoja, kdaj mu mandat preneha in zagotavljam vam, da ni
               potrebno veliko pravnega znanja, da človek ugotovi, kdaj se izteče osemletni mandat.
            </p>
            </sp>
            <sp xml:id="SDZ2-Redna-10-1998-07-27.sp18">

               <speaker>PODPREDSEDNIK ANDREJ GERENČER:</speaker>

               <p>Hvala lepa. V imenu poslanske skupine DeSUS gospod Zoran Lešnik.</p>
            </sp>
            <sp xml:id="SDZ2-Redna-10-1998-07-27.sp19">

               <speaker>ZORAN LEŠNIK:</speaker>

               <p>Gospod podpredsednik, kolegice in kolegi! Naša stanka je takoj potem, ko je bila
               objavljena - še prej pa seveda izrečena - izjava gospoda Drobniča, le-to izjavo
               obsodila ter pozneje na 4. kongresu po temeljiti razpravi sprejela posebno stališče,
               ki obsoja izjavo človeka, ki še vedno opravlja eno najbolj odgovornih funkcij v naši
               državi - funkcijo generalnega državnega tožilca. V stranki in poslanski skupini
               Demokratične stranke upokojencev Slovenije menimo, da takšno javno nastopanje in
               izjavljanje ni samo neodgovorno dejanje, ampak vzbuja nestrpnost, ki si je 53 let po
               drugi vojni vsi dobro misleči ljudje ne želimo več. Še zlasti pa obsojamo tako izjavo
               zato, ker jo je povedal človek, ki je nosil obleko bele garde in orožje, ki so mu ga
               izročili tisti, ki so imeli osnovno nalogo uničiti slovenski narod; dali za to, da bi
               uresničili cilj tudi z bratomorno morijo.</p>
               <p>V poslanski skupini smo prepričani, da bližujoči se iztek mandata generalnega
               državnega tožilca ne more biti odpustek za greh in neodgovorno izjavo. Tudi mi
               predlagamo takojšnjo razrešitev gospoda Drobniča s funkcije generalnega državnega
               tožilca. Hvala.</p>
            </sp>
            <sp xml:id="SDZ2-Redna-10-1998-07-27.sp20">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo še katera poslanska skupina? <stage>(Ne želi.)</stage> Ker nimam nobenega
               pismenega predloga sklepov, zaključujem 2. točko dnevnega reda.</p>
               <p>Prehajamo na <title>3. TOČKO DNEVNEGA REDA</title> , ki smo jo prekinili v petek, to je
                  <title>PREDLOG ZAKONA O ZAGOTOVITVI NAMENSKIH SREDSTEV ZA GRADITEV CEST, DOLOČENIH V
                  NACIONALNEM PROGRAMU IZGRADNJE AVTOCEST V REPUBLIKI SLOVENIJI.</title>
               </p>
               <p>Končali smo razpravo o amandmaju k 4. členu. Opraviti moramo še glasovanje o tem
               amandmaju.</p>
               <p>Prehajamo na odločanje o amandmaju k 4. členu. Ugotovimo prisotnost! <stage>(45 prisotnih.)</stage>
               Bomo ponovili še enkrat glasovanje o sklepčnosti. Ugotovimo prisotnost! <stage>(33
               prisotnih.)</stage> Kolegice in kolegi poslanci, 10 minut odmora in lepo prosim, malo
               strpnosti in malo več sodelovanja pri tem delu današnjega zasedanja. Nadaljujemo ob
               15.15 uri.</p>
               <p><stage>(Seja je bila prekinjena ob 15.06 uri in se je nadaljevala ob 15.18 uri.)</stage></p>
            </sp>
            <sp xml:id="SDZ2-Redna-10-1998-07-27.sp21">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci, nadaljujejo z delom državnega zbora. Ugotavljamo
               prisotnost! <stage>(47 prisotnih.)</stage> Zbor je sklepčen in lahko odloča.</p>
               <p>Prehajamo na odločanje o amandmaju k 4. členu. Obrazložitev glasu, gospod
               Hvalica.</p>
            </sp>
            <sp xml:id="SDZ2-Redna-10-1998-07-27.sp22">

               <speaker>IVO HVALICA:</speaker>

               <p>Hvala lepa. Spoštovani kolegi! Glasoval bom za ta amandma k 4. členu zato, ker je
               boljši kot nič. Ni pa to tisto, kar smo mi tu hoteli, kar smo mi tu želeli. Mislim,
               da se tudi avtor tega zaveda. Mi med tem časom nismo dobili popolnoma nobene dodatne
               informacije, kar je nekaj nepojmljivega. Zadeva se še naprej tlači pod vodo in jaz ne
               vem, zakaj. Pod motno vodo.</p>
               <p>Tu piše nek državljan: Zahtevajte kot poslanec za en sam odsek ceste!" In sedaj to
               tudi zahtevam; projektantski proračun nekega že izvršenega odseka, ponudbeni proračun
               izvajalca, ki je izvajal ta odsek, in obračunsko situacijo za ta odsek. Izberite si,
               gospoda pri Darsu, en odsek ceste in mi dajte te tri dokumente. To morate imeti kot
               investitorji in to ni problem. Kdaj mi boste to dali, boste povedali.</p>
               <p>Torej, kakorkoli ne oporekam dobri nameri tu, ali je to odbor ali gospod Kopač. To je
               en korak naprej. Samo to niso čiste formulacije. Poglejte, kaj piše v drugem odstavku
               amandmaja za ta 4. člen. ... "s sredstvi na posebni podpartiji žiro računa..." Od
               trenutka, ko ima nekdo podpartijo, je to že tako, kot je. Torej: "s temi sredstvi
               žiro računa Republike Slovenije opravlja ministrstvo, pristojno za finance. Iz te
               podpartije se sredstva nakazujejo na račun Darsa d.d. na podlagi pisnega zahtevka
               Dars d.d. in po odredbi pooblaščene osebe ministrstva, pristojnega za promet v skladu
               s pravili, ki veljajo za izplačila iz proračuna."</p>
               <p>Rekel bi, da je to neko dodatno sito, ki je pa bolj kot sito rešeto. To je rešeto. To
               niso transparentne poti, to niso čiste forme. Jasno, da je to napredek vis-a-vis
               tistega, kar sedaj obstaja. Kar sedaj obstaja na relaciji Dars - ministrstvo za
               finance, Dars - ministrstvo za promet in zveze ter ministrstvo za promet in zveze -
               ministrstvo za finance. Samo to ni to. Te dni med vikendom sem malo pogledal po tem,
               kaj so mediji pravzaprav o tem pisali. Prav zanimive stvari so to. Na vsak način,
               minister za finance ne misli enako kot minister Bergauer. To je prva stvar. Potem
               tudi državni sekretar ne misli enako kot minister Bergauer. Potem je tretja stvar,
               tudi gospod Brodnik ne misli enako, kot misli minister Bergauer. Potem se zgodi tudi,
               da na nacionalni televiziji priredijo šov, ampak brez poslancev. Bog varuj, da bi kdo
               tam postavljal neprijetna vprašanja, to ni higienično. Ob tem, da je že pred tem
               predstavnik DDC-ja rekel, da se ne bo pogovarjal z opozicijskim poslancem - javno
               itd.</p>
               <p>Torej, jaz bi rekel naslednje. Mandat tega državnega zbora in te vlade v najboljšem
               primeru poteče konec leta 2000. Tu pa govorimo o stvareh, ki bodo segale prek tega
               mandata. Ali ste o tem razmišljali, kolegi iz pozicije? Govorimo o letu 2007. Bomo
               videli, kako bo, če se boste slučajno znašli na drugi strani. Jaz sem sicer
               prepričan. Ampak, kako boste potem gledali na te stvari? Ali razmišljate o tem? Ta
               zadeva ni transparentna. Torej to ni rešitev, to ni rešitev, mi moramo priti do
               čistejše tehnologije porabe tega denarja. To, kar nam nudite, to ni transparentno.
               Hvala lepa.</p>
            </sp>
            <sp xml:id="SDZ2-Redna-10-1998-07-27.sp23">

               <speaker>PODPREDSEDNIK ANDREJ GERENČER:</speaker>

               <p>Hvala. Lahko preidemo na glasovanje? Ugotovimo prisotnost! Še gospod Kopač,
               obrazložitev glasu.</p>
            </sp>
            <sp xml:id="SDZ2-Redna-10-1998-07-27.sp24">

               <speaker>MAG. JANEZ KOPAČ:</speaker>

               <p>Hvala za besedo. Glasoval bom za ta amandma odbora in posebej bi rad povedal, da je
               to edini amandma, ki je bil sploh vložen v zvezi z vso to problematiko, o kateri je
               bilo toliko govora v parlamentu.</p>
               <p>Tudi sam bi podprl kakšen morda drugačen amandma na to isto temo, če bi ga le kdo
               vložil. Ampak spisal ga pač ni nihče. Sicer pa bi rad rekel, da so pravila, ki
               veljajo za izplačila iz državnega proračuna, podzakonski akti in jih pač ni moč
               pisati v člen zato, ker se pač tudi spreminjajo. Vsako leto se sprejme zakon o
               izvrševanju proračuna in za njim se potem prilagodijo tudi podzakonski akti itn.. Ne
               bi imelo smisla natančno citirati podzakonskih aktov, ki se jih mora držati
               transakcija iz podpartije žiro računa proračuna na Dars. Ker pa je bilo veliko govora
               tudi ne samo o finančnem nadzoru, ampak tudi o obračunskem nadzoru, o vsebinski
               kontroli, ne toliko o finančni, naj povem, da ta člen oziroma ta amandma omogoča tudi
               tovrsten nadzor in da ga omogoča skozi ministrstvo za promet in zveze, ki je
               strokovno usposobljeno to delati. Ministrstvo za finance, ki je bilo do zdaj v
               funkciji kvazi nadzornika, pa to seveda ni bilo sposobno početi in na to je opozorilo
               tudi računsko sodišče. Tako da menim, da besedilo tega člena odgovarja na kritike in
               pomisleke v zvezi s porabo sredstev Darsa, morda bi bila še kakšna druga dikcija še
               boljša, ampak napisal je ni nihče in zato o čem drugem ni moč govoriti. Zato bom
               seveda podprl ta amandma. Hvala.</p>
            </sp>
            <sp xml:id="SDZ2-Redna-10-1998-07-27.sp25">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Prehajamo na odločanje. Ugotavljamo sklepčnost! <stage>(58 prisotnih.)</stage></p>
               <p>Kdo je za predlagani amandma? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Smo pri amandmaju k 6. členu. Vložil ga je odbor za finance in monetarno politiko.
               Želi kdo o njem razpravljati? <stage>(Ne.)</stage> Zaključujem razpravo. Prosim, gospod
               Anderlič.</p>
            </sp>
            <sp xml:id="SDZ2-Redna-10-1998-07-27.sp26">

               <speaker>ANTON ANDERLIČ:</speaker>

               <p>Glede na to, da smo k temu amandmaju dobili dve mnenji vlade, prosim predstavnika
               vlade, da nesporno, jasno pove, kaj pomeni ta amandma z vidika vlade in zagotavljanja
               sredstev za avtocestni program v višini 28 milijard 300 milijonov SIT, kot je državni
               zbor s proračunom za leto 1998 določil, da bo iz takoimenovanega bencinskega tolarja
               ali sicer zagotovil v proračun 28,3 milijarde, da pa je vlada ravno temu sledila v
               prvem mnenju in izjavila - imate pisno - da bi se s tako dikcijo utegnilo zgoditi
               tudi, da ta denar ne bi bil zagotovljen v tej višini. Sam pa menim, da je glede na
               dinamiko izgradnje avtocestnega omrežja in vseh stvari, ki smo jih že tukaj slišali,
               v letošnjem letu ta višina opredeljena na osnovi plana razvoja in vzdrževanja
               avtocest v letu 1998, kot piše tukaj noter, kakor tudi v skladu s finančnim tokom, ki
               je predviden.</p>
               <p>Sam tega amandmaja ne bom podprl, ker menim, da je potrebno ta denar zagotoviti in
               vse tisto, kar gre tudi na račun zakasnitev in neizvedbe, se lahko v drugi polovici
               leta popravi; če pa ne bo denarja za to, ga pač ne bo. Vem pa tudi, vsaj iz poročil
               ministra za finance, da bodo sredstva manjša pri vplačilu v proračun in da na račun
               tega konta sam ne želim, da bi zmanjševali sredstva, zato sem rekel, da bom glasoval
               proti amandmaju, poleg tega pa želim, da predstavnik vlade pojasni, zakaj sta dve
               mnenji k tem členom. Hvala.</p>
            </sp>
            <sp xml:id="SDZ2-Redna-10-1998-07-27.sp27">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Gospod minister Bergauer.</p>
            </sp>
            <sp xml:id="SDZ2-Redna-10-1998-07-27.sp28">

               <speaker>MAG. ANTON BERGAUER:</speaker>

               <p>Hvala, gospod predsedujoči. Cenjene poslanke, cenjeni poslanci! V amandmaju na 6.
               člen, ki je bil pretekli četrtek prvič na vladi, je bilo predvideno, da besede "do"
               ni, ampak da se uporabi tako kot imamo v proračunu, 28,3 milijarde slovenskih
               tolarjev. Sedaj v četrtek je bil na pobudo ministra za finance dopolnjen, da ta "do"
               ostane. Zdaj, tukaj sta seveda potem dva predloga oziroma ta drugi predlog je bil na
               vladi v četrtek potrjen in tudi posredovan v parlament. Smatram, da ta beseda "do" je
               lahko problem, če pride do tega, da ne bi v letošnjem letu uporabili vseh 28,3
               milijarde sredstev, in če se potem uporabi enak mehanizem kot je v samem proračunu,
               potem bi lahko ta sredstva ostala v proračunu, jih ne bi mogli tako kot do sedaj
               uporabiti v naslednjem letu. Ampak na mojo striktno vprašanje na vladi, če bo temu
               tako, je bilo rečeno, da ne. Da ta sredstva ravno tako kot zakon predvideva, ostanejo
               naprej seveda v ministrstvu ozirom Darsu, bodo pa se potrudili, da ta sredstva ne
               bodo ostala, ampak da bodo gospodarno tudi v letošnjem letu - 28,3 milijarde, kot je
               to dovoljeno - tudi potrošena. Hvala lepa.</p>
            </sp>
            <sp xml:id="SDZ2-Redna-10-1998-07-27.sp29">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Kopač.</p>
            </sp>
            <sp xml:id="SDZ2-Redna-10-1998-07-27.sp30">

               <speaker>MAG. JANEZ KOPAČ:</speaker>

               <p>Hvala za besedo. Mislim, da je v drugi obravnavi ali pa v členu, kakršen izhaja iz
               zakona po drugi obravnavi v zvezi s to številko ena nerodnost. Težko je namreč
               načrtovati nekaj do tolarja natančno. Poleg tega se je zgodila zakasnitev za
               obravnavo tega zakona. Po mojem osebnem mnenju 28 milijard 300 milijonov tolarjev do
               konca leta brez neracionalnosti ne bo moč v celoti potrošiti. Sredstva, izločena po
               tem zakonu, se zbirajo na posebni podpartiji žiro računa, zato niso izgubljena
               sredstva, in mislim, da nima smisla ne imeti besedice "do", kajti če bo poraba v
               skladu z letnim načrtom, tako kot pač pravi zdaj ta zakon na podlagi 4. člena,
               ravnokar sprejetega, sledila in skratka na podlagi ustrezne dokumentacije, potem bo
               poraba 28 milijard 300. To se izmišljujem. 28 milijard 200, bo pač 28 milijard 200, v
               tem ni nobene tragedije. Besedica "do" omogoča to prilagoditev. Nič ne jemlje
               avtomatično, samo omogoča, da v primeru, da enostavno tega ne bo moč po racionalni
               poti potrošiti, se ta sredstva na podlagi sklepa vlade, nikakor ne drugače,
               prerazporedijo na koncu leta. Omogoča, ni pa nujno.</p>
               <p>Opozarjam pa, da ta člen ne vsebuje samo besedice "do", ki je zdaj sporna za gospoda
               Anderliča, ampak vsebuje tudi druge popravke. In v primeru, da ta amandma ni sprejet,
               bo prišlo do medsebojne neusklajenosti. Zato menim, res je, da sta v tem amandmaju
               vključena pravno-tehnična sprememba in še ta besedica "do", ki je vsebinskega
               značaja. Vendar je amandma potreben.</p>
               <p>Kot smo slišali, vlada podpira ta amandma oziroma mu ne nasprotuje in to je bilo
               posebej sprejeto na prejšnji seji vlade v četrtek in nam tudi ta dan sporočeno v
               parlament. Še enkrat bi rad poudaril. Amandma se mi zdi pomemben zaradi tega, ker nič
               ne jemlje, omogoča pa fleksibilno prilagoditev v primeru, da teh sredstev po
               racionalni poti ne bo moč potrošiti. Zato predlagam v imenu odbora, da ga podprete.
               Hvala lepa.</p>
            </sp>
            <sp xml:id="SDZ2-Redna-10-1998-07-27.sp31">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Anderlič.</p>
            </sp>
            <sp xml:id="SDZ2-Redna-10-1998-07-27.sp32">

               <speaker>ANTON ANDERLIČ:</speaker>

               <p>Meni je žal, da tukaj s kolegom polemiziram, ampak ne gre za kakšno veliko razpoko,
               da se ne bi kdo veselil. Ne, z odborom polemiziram, ne s Kopačem. Lahko, da ni
               okusno, povedal bom pa to, da smo ravnokar sprejeli k 4. členu amandma, kjer govori o
               racionalni in programirani rabi.</p>
               <p>Jaz dobro vem in vem še tudi kaj drugega, da je mogoče, če bo ta beseda "do" notri,
               da bo lahko vlada na osnovi sklepa, prerazporedila za druge namene ta sredstva. Jaz
               želim, da se program v letošnjem letu realizira, ne zaradi tega, ker bo proračun imel
               premalo priliva in bo preprosto Gaspari oziroma minister za finance prišel na vlado
               in bo rekel, tam lahko vzamemo in prerazporedimo za druge namene. Če je to namen,
               potem naj državni zbor to odloči. Mi smo se enkrat v letošnjem letu že odločili. V
               proračunu smo zagotovili 28,3 milijarde in tukaj je gospod Kopač bil nejasen oziroma
               neprecizen. Jasno je, da če ne bodo na osnovi črpanja sredstev, tako kot je v 4.
               členu sedaj spremenjeno predvideno, da bo na koncu leta ta postavka ostala neizčrpana
               in se bo lahko preusmerila na druge postavke.</p>
               <p>Jaz seveda govorim o programu in o načinu črpanja, ki je z zakonom predpisan.
               Verjemite mi, da gre izključno za to, da ne bi v nekem trenutku - kajti govori se
               celo to, če je državni zbor sprejel pred enim mesecem zakon o poroštvu za pariški
               kredit, za šolski prostor, bo treba določen denar nekje vzeti v proračunu in to je
               tako imenovani avtocestni program.</p>
               <p>Jaz seveda za te stvari nisem, ker ne sprejemam diskusije ali avtoceste ali šolski
               prostor. Ampak menim, da je za oba programa, ki jih je državni zbor potrdil, potrebno
               in mogoče zagotoviti sredstva, tako kot je planirano in zato pravim, da v proračunu,
               tako kot je opredeljeno in tako kot je s programi opredeljeno, je mogoče v okviru
               predpisanega postopka koristiti ta sredstva. Če pa ne bodo izkoriščena, se pa na
               koncu leta tako kot pri vseh drugih uporabnikih, lahko preusmerijo drugam. Hvala.</p>
            </sp>
            <sp xml:id="SDZ2-Redna-10-1998-07-27.sp33">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Špiletič.</p>
            </sp>
            <sp xml:id="SDZ2-Redna-10-1998-07-27.sp34">

               <speaker>BOGOMIR ŠPILETIČ:</speaker>

               <p>Hvala za besedo. Poglejte, ta razprava tukaj med gospodom Kopačem in gospodom
               Anderličem dokazuje, da pri odločanju o tem avtocestnem programu v resnici nimamo
               strokovnih podlag, da bi lahko odločali. Poglejte, oba sta uporabljala besedo: če
               sredstva ne bodo porabljena, se bo nekaj zgodilo, če programi ne bodo takšni, da bi
               lahko ta sredstva izčrpali.</p>
               <p>Oprostite, gospodje, na podlagi česa pa načrtujete porabo za izgradnjo avtocest v
               višini 28 milijard in 300 milijonov tolarjev. Ali je to načrtovanje na pamet? Ali
               nimate, za božjo voljo, že izdelanih strokovnih podlag? Toliko programov je v teku,
               nismo plačali, to bomo še v letošnjem letu naredili in to stane po teh cenah, ki jih
               imamo pred seboj oziroma so nam znane, toliko in toliko. Zdaj pa resnično prosim,
               gospodje iz vlade, jaz pa terjam odgovor: kaj je bilo doslej že izvršenega in bo
               treba iz teh 28 milijard plačati in kaj je še tisto, kar boste do konca leta lahko
               zgradili. Prosim za realno oceno in koliko sredstev potrebujete. Mislim pa, da na
               tako neslane razprave o tako velikih številkah, resnično, poslanci ne smemo dopustiti
               oziroma ne moremo odločati na pamet, ko vendar gre tudi za to, ali bo Slovenija imela
               ne vem kakšen proračunski primanjkljaj ali manjši oziroma v trenutku, ko je nastala
               kar globoka suša v proračunu Republike Slovenije. Prosim za odgovore pred
               glasovanjem.</p>
            </sp>
            <sp xml:id="SDZ2-Redna-10-1998-07-27.sp35">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Kopač.</p>
            </sp>
            <sp xml:id="SDZ2-Redna-10-1998-07-27.sp36">

               <speaker>MAG. JANEZ KOPAČ:</speaker>

               <p>Hvala za besedo. Bom čisto kratek. Ne bom se spuščal v planiranje teh sredstev, ker
               za to nisem niti približno usposobljen. Vem pa, da je pozno sprejemanje tega zakona
               povzročilo zamik nekaterih del. Ampak se nisem želel toliko spuščati v to.</p>
               <p>Rad bi rekel samo to, pri tehniki prerazporejanja sredstev znotraj proračuna je zares
               možno iz vsake postavke prerazporediti sredstva na drugo postavko po proceduri, ki jo
               predvideva zakon o izvrševanju proračuna, razen pri tej, pri tej pa ne, kot je rekel
               gospod Anderlič, da ja, sicer. Pri tej se sredstva zbirajo na posebni podpartiji. To
               je edini tolar, ki ima tudi svoj vir, zato enostavno ta prerazporeditev ne gre. In če
               je pisalo 28 milijard 300, pa tudi če ne bo porabljenih toliko, recimo, da bo
               uporabljenih, se izmišljam, ne vem, 26 milijard ali pa 27, ni moč prerazporediti teh
               sredstev, zato ker za njih ne veljajo pravila iz zakona o izvrševanju proračuna,
               ampak veljajo pravila iz tega zakona, ki ga ta hip obravnavamo. To je pač ta poseben
               status tega Darsa in tega avtocestnega tolarja, ki sicer vedno povzroča neke težave
               pri običajnem funkcioniranju proračuna, ampak tako pač je.</p>
               <p>Zato mislim, da je tukaj potrebna ta izjema oziroma ta besedica "do", da se potem
               lahko uporabijo pravila iz zakona o izvrševanju proračuna, če bo tako treba, ampak to
               je šele na koncu decembra. To ni prej in nič ni v naprej odvzeto, samo če bi slučajno
               ostajalo, se omogoča prerazporeditev. Hvala lepa.</p>
            </sp>
            <sp xml:id="SDZ2-Redna-10-1998-07-27.sp37">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Špiletič.</p>
            </sp>
            <sp xml:id="SDZ2-Redna-10-1998-07-27.sp38">

               <speaker>BOGOMIR ŠPILETIČ:</speaker>

               <p>No, repliciram gospodu Kopaču. Namreč, dvakrat je izza te govornice omenil, da je bil
               zakon prepozno sprejet. Seveda je bil zakon prepozno sprejet, zato ker ga je vlada
               prepozno pripravila. Bil sem na kolegiju, kjer je bil ta zakon uvrščen na dnevni red
               10. redne seje zasedanja tega državnega zbora, ko zakon v državnem zboru uradno še ni
               bil vložen. Vendar, vlada ga je pripravila za tretje branje oziroma ga je
               obravnavala. Tako da resnično državni zbor ni tisti, ki je tukaj kriv za to, da je
               prišlo do tako pozne obravnave.</p>
               <p>Kar se pa tiče možnosti ugotavljanja viška teh sredstev na koncu leta in prenos v
               naslednje leto, bi pa rekel naslednje. Res je, da se nič ne bo izgubilo oziroma, da
               imajo ta sredstva svoj avtonomen vir, vendar je pa zelo pomembno, ali že septembra
               meseca ugotovimo, da 5 milijard ne bo mogoče izkoristiti za namene, zaradi katerega
               so ta sredstva zbrana, pa je mogoče že istega meseca 5 milijard nameniti za nekaj,
               pokrivanje nekih drugih namenov namesto zadolževanja, seveda je pa treba hkrati že v
               naprej ob načrtovanju proračuna za naslednje leto predvideti, da bo 5 milijard
               sredstev bo moral proračun zbrati več za te namene.</p>
               <p>Tako da še enkrat vztrajam pri svojem, načrtovati sredstva moramo realno, na podlagi
               realnih podlag, ne pa na pamet. To, kar tu danes slišimo in tako veliko število
               če-jev, je dokaz, da se sredstva načrtujejo bolj na pamet in bolj po načinu milijarda
               pri enem kilometru navzgor ali navzdol je tako in tako vseeno, zato še enkrat jaz
               prosim, da vlada oziroma predstavniki vlade podajo jasen odgovor na to, koliko
               sredstev je že doslej porabljenih, koliko je programov, ki jih je mogoče uresničiti
               do konca tega leta in koliko sredstev potrebujejo, koliko pa je morebiti že sedaj
               presežka oziroma ne bo mogoče porabiti letos, bo pa potrebno v proračunu zagotoviti
               drugo leto.</p>
            </sp>
            <sp xml:id="SDZ2-Redna-10-1998-07-27.sp39">

               <speaker>PODPREDSEDNIK ANDREJ GERENČER:</speaker>

               <p>Hvala. Torej gre za poslanski zakon, vlada ni bila predlagatelj. Gospod Janc želi
               besedo kot predlagatelj.</p>
            </sp>
            <sp xml:id="SDZ2-Redna-10-1998-07-27.sp40">

               <speaker>BRANKO JANC:</speaker>

               <p>Hvala za besedo, gospod podpredsednik. Tu je gospod Kopač torej navedel trditev, da
               je pozno sprejemanje tega zakona povzročilo zamik nekaterih del. Odgovorno trdim, da
               je ta zakon pravočasno v proceduri in da sprejem tega zakona ni povzročilo zamika
               nobenih del na avtocestnem programu.</p>
               <p>Drugič, mogoče v obrazložitev. Ta zakon je bil vložen v proceduro leta 1994 in je
               najmanj eno leto pred dokončnim prenehanjem zakona o bencinskem tolarju, ki ga je
               sprejel državni zbor leta 1993 in je v tem trenutku še v veljavi in samo podaljšuje,
               v osnovnem konceptu zakona samo podaljšuje veljavnost zakona od leta 2000 do leta
               2007. Toliko. Hvala.</p>
            </sp>
            <sp xml:id="SDZ2-Redna-10-1998-07-27.sp41">

               <speaker>PODPREDSEDNIK ANDREJ GERENČER:</speaker>

               <p>Hvala. Predstavniki vlade. Gospod minister magister Bergauer.</p>
            </sp>
            <sp xml:id="SDZ2-Redna-10-1998-07-27.sp42">

               <speaker>MAG. ANTON BERGAUER:</speaker>

               <p>Hvala lepa. Po zahtevanih podatkih, ki so bili sedaj zahtevani, je v finančnem planu
               predvideno, to je tudi bilo prikazano v državnem zboru, je predvidenih 58 milijard
               sredstev pa 361 milijonov. Bencinskega tolarja je 28,3 milijarde, kar pomeni 48,
               dobrih 48% sredstev. Plan bo sigurno realiziran prek 90%, kar pomeni, da bodo ta
               sredstva bencinskega tolarja sigurno porabljena. V letošnjem letu je planiranih za
               1,6 13,4 milijarde priliva bencinskega tolarja, realizacija prenosa je že bila 12,5,
               dočim sama realizacija plačanih plačil iz tega naslova je pa v tem obdobju 1,6 tudi v
               tem okviru, tako da so ti podatki - kakršen je priliv, takšna je tudi poraba. Hvala
               lepa.</p>
            </sp>
            <sp xml:id="SDZ2-Redna-10-1998-07-27.sp43">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Zaključujem razpravo in prehajamo na odločanje. Ugotavljamo
               prisotnost! <stage>(50 prisotnih.)</stage></p>
               <p>Kdo je za predlagani amandma? <stage>(9 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni sprejet.</p>
               <p>Na podlagi tretjega odstavka 198. člena poslovnika sprašujem sekretariat za
               zakonodajo in pravne zadeve, če je zaradi sprejetih amandmajev porušena medsebojna
               skladnost določb zakona? Prosim gospa Ogrinčeva.</p>
            </sp>
            <sp xml:id="SDZ2-Redna-10-1998-07-27.sp44">

               <speaker>HELENA OGRINC:</speaker>

               <p>Hvala za besedo. Glede na to, da ni bil podprl amandma matičnega delovnega telesa k
               6. členu, s katerim se spreminja predlagano besedilo v zakonu in se nanaša na
               sklicevanje na drugi odstavek 3. člena, namreč v osnovnem besedilu imamo namenskost
               sredstev, opredeljeno s prvim odstavkom 1. člena. 1. člen ima v predlaganem besedilu
               samo en odstavek, torej celotno besedilo 1. člena ima celovito besedilo brez
               odstavkov. Tako da je zgolj z nomotehničnega vidika sedanje besedilo 6. člena
               neustrezno in bi ga bilo potrebno nujno popraviti, tako kot je bilo predlagano v
               predlogu amandmaja matičnega delovnega telesa. Namreč se sklicevanje glasi na drugi
               odstavek 3. člena. Kajti v 3. členu v drugem odstavku so jasno opredeljeni nameni, za
               katere bi se lahko sredstva, zbrana po tem predlogu zakona, namenila. Medtem ko je 1.
               člen, tako kot je sedaj zapisan, pa zgolj predstavitev zakona, ne pa natančne
               namenskosti porabe s tem zakonom zbranih sredstev.</p>
               <p>Tako, da tukaj menim, da bi bilo nujno sprejeti uskladitveni amandma že zgolj s teh
               nomotehničnih razlogov. Hvala lepa.</p>
            </sp>
            <sp xml:id="SDZ2-Redna-10-1998-07-27.sp45">

               <speaker>PODPREDSEDNIK ANDREJ GERENČER:</speaker>

               <p>Hvala. Ker je zakon medsebojno neusklajen, prekinjam to točko dnevnega reda za
               pripravo uskladitvenih amandmajev.</p>
               <p>Prehajamo na <title>5. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O DENACIONALIZACIJI.</title> Zbor je obravnavo te točke pričel na 9. seji
               zbora in pred glasovanjem o predlogu zakona v celoti sklenil, da bo glasovanje
               opravil po predložitvi celotnega besedila predloga zakona, ki naj ga pripravi in
               zboru predloži sekretariat za zakonodajo in pravne zadeve. Celovito besedilo predloga
               zakona ste prejeli s sklicem te seje. Ali želi besedo predstavnik sekretariata za
               zakonodajo in pravne zadeve? Želi besedo predstavnik sekretariata? <stage>(Ne.)</stage> V besedilu
               sekretariata so navedena določena opozorila. Če ni razprave, prehajamo na glasovanje
               o celoti zakona. Ugotavljamo sklepčnost! Obrazložitev glasu, gospod Potrč.</p>
            </sp>
            <sp xml:id="SDZ2-Redna-10-1998-07-27.sp46">

               <speaker>MIRAN POTRČ:</speaker>

               <p>Hvala. Vem, da je v teh poletnih mesecih in v razpoloženju, v kakršnem smo zakon
               sprejemali, pravzaprav brez potrebe ali brez pravega smisla govoriti o njegovi
               vsebini, vendar se kljub temu čutim dolžan do sebe in do poslancev združene liste, da
               povem nekaj mnenj o zakonu.</p>
               <p>Zakon, o katerem bomo glasovali, po našem prepričanju, ne more biti nikomur v čast.
               Tudi z njim bo denacionalizacija ostala najbolj protislovno dejanje slovenske
               oblasti. Ostala bo dejanje, ki je najbolj razdelilo Slovence, ostala bo dejanje, ko
               je lastna država 10.000 državljanom, ki niso ničesar zagrešili, povzročila nove
               krivice, ostala bo dejanje, ki je pripomoglo k vedno večjemu propadanju, prej vzorno
               vzdrževanje gozdov, ostala bo dejanje, zaradi katerega je bilo brez potrebe ukinjenih
               na tisoče delovnih mest, vprašanje pa je, če bo kakšno ustanovljeno in ostala bo
               izrazit političen projekt, ki bo predvsem nekaj sto posameznikom, praviloma živečim v
               tujini, podaril ogromno premoženje, državo in davkoplačevalce pa stal mnoge
               milijarde.</p>
               <p>Združena lista socialnih demokratov je edina stranka, ki že od časa priprave in
               sprejemanja zakona opozarja na njegove nesprejemljive rešitve in škodljive posledice.
               Vsi njeni pomembnejši predlogi pa so bili doslej na žalost zavrnjeni. Toda poleg nje
               bistvene spremembe zakona zahtevajo tudi državljanke in državljani. In če ne bi
               ustavno sodišče prepovedalo referenduma, ki smo ga v združeni listi predlagali, bi
               tudi politične stranke morale pristati na bolj pravično denacionalizacijo. Tako pa
               imamo predlog, ki nikogar ne zadovoljuje.</p>
               <p>Denacionalizacijski upravičenci in rimskokatoliška cerkev v celoti nasprotujejo
               predlaganim spremembam in napovedujejo nove ustavne spore. Zavezanci za
               denacionalizacijo v stanovanjih in v poslovnih prostorih menijo, da so minimalne
               pravice, ki jih zakon daje, bistveno premalo, da bi se popravile njihove krivice.
               Rimskokatoliška cerkev še naprej ostaja, tudi na podlagi odločitve ustavnega sodišča,
               privilegirani denacionalizacijski upravičenec. Zemljo in gozdove bodo še naprej v
               največji meri - po količini ne po številu - dobivali lastniki, ki žive v tujini.
               Zadnji takšen primer je skorajšnja vrnitev premoženja oziroma 3.000 ha zemlje in
               gozdov potomcem grofa Borna, ki je sicer zaenkrat politično ustavljena zadnji dan
               roka, vendar pa je to tipičen primer, kako ravnamo.</p>
               <p>Revizije nezakonitih odločb bodo morda opravljene za vzorec. Kmetijska podjetja bodo
               ostala še brez tiste zemlje, ki so jo imela sedaj v enoletnem najemu.</p>
               <p>In končno - za državo bo denacionalizacija še dražja, saj bo morala poleg vračila v
               naravi dodatno plačevati še odškodnine za manjšo vrednost vrnjenih nepremičnin, nad
               približno 5 tisoč dolarjev po posamezni vrnitvi. Vse to je žalostno, zaskrbljujoče.
               Toda to je pač vse, kar zaradi varovanja svojih političnih interesov premore sedanja
               koalicija. Kljub taki oceni bom glasoval za spremembe in dopolnitve tega zakona. Saj
               je še tako nepomemben popravek boljši od sedanje nesprejemljive vsebine.</p>
               <p>Za zakon bom glasoval zato, ker sem prepričan, da se razprava o nespremenjenem zakonu
               o denacionalizaciji s tem še ne bo zaključila. In da bodo še vedno žive razprave, kaj
               je v njem dobro in kaj slabo. Za zakon bom končno glasoval tudi zato, ker še vedno
               upam, da bo dozorel čas, ko bodo nove krivice in škoda za državo, ki jih povzroča tak
               zakon o denacionalizaciji, popravljene. Hvala lepa.</p>
            </sp>
            <sp xml:id="SDZ2-Redna-10-1998-07-27.sp47">

               <speaker>PODPREDSEDNIK ANDREJ GERENČER:</speaker>

               <p>Hvala. Obrazložitev glasu, gospod Jelinčič.</p>
            </sp>
            <sp xml:id="SDZ2-Redna-10-1998-07-27.sp48">

               <speaker>ZMAGO JELINČIČ:</speaker>

               <p>Hvala lepa za besedo. Z današnjim zakonom bo Slovenija zopet potisnjena še malo bolj
               nazaj v svoji zgodovini. Izgleda, da je nekaterim dosti do tega, da v Sloveniji ne bi
               bili svobodni, da ne bi bilo več svobodomiselnih, odprtih ljudi, ampak bi nekateri
               radi zopet pripeljali Slovence nazaj tja, kjer so že bili: v naročje hlapčevstva,
               bajtarstva, kajžarstva, skratka v tiste čase, ko smo Slovenci lahko samo upali, da
               bomo nekoč svobodni in bogati. Žal je vladajoči koaliciji več do tega, da ostane na
               vladi in da še naprej deli Slovencem drobtine s svoje mize, ki jo ima bogato
               obloženo, in na katero, za enkrat še, tuji bogataši polagajo hrano, s katero se
               koalicija hrani.</p>
               <p>Mislim, da dolgo več ne bo tako. Kajti, ko bodo tujci, rimskokatoliška cerkev in
               predvsem tisti, tudi ki so sodelovali z okupatorjem, na goljufiv način zopet prišli
               do posestev, do nepremičnin, do gozdov, do polj, do hiš, da bodo kmalu pozabili na
               tiste, ki so jim kimali, in ki so jim to vse skupaj omogočili, da so dobili nazaj.
               Mislim, da se bo Slovenija lahko s tem zakonom odela v črnino. In navkljub temu, da
               je Slovenska nacionalna stranka, od kar je v parlamentu, v parlamentu smo od samega
               začetka, v skupščini, prejšnji, žal nismo sodelovali, kajti, če bi takrat lahko
               sodelovali, bi vsaj povzročili nesklepčnost in odšli iz dvorane, česar nekatere
               politične stranke, ki se danes tolčejo po prsih, niso storile. Mi bi to storili že
               takrat. In mi se bomo še naprej borili, da bi se zadeva uredila in izboljšala.</p>
               <p>Zato ne bomo podprli tega zakona. Kajti ne pristajamo na delne, parcialne rešitve,
               ali pa na razmišljanja, bolj ko je slabo, bolje je za nas. Sodim, da slovenski narod
               ne zasluži take hude klofute in sodim, da poklanjanje nepremičnin po dolgem in počez,
               zato da bodo nekateri morda čez čas lahko oziroma imeli dovoljenje hlapčevati na tuji
               zemlji, da to slovenskemu narodu ne pritiče. Še enkrat. Za to bomo glasovali
               proti.</p>
            </sp>
            <sp xml:id="SDZ2-Redna-10-1998-07-27.sp49">

               <speaker>PODPREDSEDNIK ANDREJ GERENČER:</speaker>

               <p>Hvala. Obrazložitev glasu, gospod Hvalica. Ne želi. Gospod Rejc.</p>
            </sp>
            <sp xml:id="SDZ2-Redna-10-1998-07-27.sp50">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Mi slovenski krščanski demokrati
               ne bomo podprli sprememb in dopolnitev zakona o denacionalizaciji. Menimo, da se s
               temi dopolnitvami vnaša neenakost pred zakonom in tista črnina, ki je bila omenjena,
               bo predvsem črnina, ko mi vedno sproti neki tako imenovani pravni red podiramo. Sedmo
               leto se že ta zakon izvaja. V vsem spremljanju in izvajanju zakonov ugotavljamo, da
               vlada ni bila usklajena, enotna, da niso upoštevali polno predlogov, tudi državnega
               zbora, ki je obravnaval to problematiko, predvsem, da bi uskladili, kontrolirali,
               poenotili, kadrovsko usposobili in podobno in od tod je tudi bila vseskozi blokada.
               Menimo, da je ta sprememba in dopolnitev tega zakona o denacionalizaciji udar v
               nekakšen naš komaj, lahko rečem, urejen pravni red in menim, da bomo tudi v
               mednarodnem merilu deležni slabih ocen. Vse spremembe, ki so bile oziroma, ki so
               nekako tu nakazane, pa gotovo vodijo tudi v nov ustavni spor in kjer smo že bili
               štirikrat opozorjeni na nepravilnosti, in prav zaradi tega, kar sem že povedal in
               tudi zadnjega, tega zakona ne bomo podprli oziroma teh sprememb in dopolnitev ne bomo
               podprli. Hvala.</p>
            </sp>
            <sp xml:id="SDZ2-Redna-10-1998-07-27.sp51">

               <speaker>PODPREDSEDNIK ANDREJ GERENČER:</speaker>

               <p>Hvala. Gospa Majda Kregelj-Zbačnik. Obrazložitev glasu? <stage>(Ni.)</stage> Obrazložitev glasu, smo
               že pri glasovanju. Prosim, gospod Špiletič.</p>
            </sp>
            <sp xml:id="SDZ2-Redna-10-1998-07-27.sp52">

               <speaker>BOGOMIR ŠPILETIČ:</speaker>

               <p>No, tega zakona ne morem podpreti. Ne morem ga pa podpreti iz več razlogov.</p>
               <p>Prvič - imamo sprejet zakon o denacionalizaciji, ki nedvomno določa roke, v katerih
               lahko upravičenci vložijo zahteve za upravičenja po zakonu o denacionalizaciji. Zakon
               tudi določa jasne roke, do kdaj je dolžna država oziroma delavci v javni upravi te
               roke oziroma te zahtevke rešiti. Moram reči, da javna uprava tega ni upoštevala in
               tako je pravzaprav potem, ko je minilo že 7 let od sprejema zakona, še skoraj
               polovica vlog nerešenih oziroma ni doživelo niti pozitivnega, niti negativnega
               epiloga.</p>
               <p>Drugo, kar je potrebno poudariti, je to, da glavni razlog tega nereševanja zadev je
               po izjavah ministrstva za pravosodje neustrezna politična klima, kar je jasen dokaz,
               da je pravna država padla na izpitu, in da se uradniki oziroma državni uslužbenci
               odločajo na podlagi politične volje večine, ne pa upoštevajo zakonov oziroma jasnih
               določil, ki jih k določenim dejanjem zavezujejo. Sam dejstvo, da 50% vlog še ni
               rešenih, pravzaprav zahteva morebitne spremembe zakona zgolj v smeri, da se bi se
               uvedel poseben upravni postopek, ki bi pospešil reševanje teh vlog, ne pa, da se tako
               korenito posega v možnost pridobitve odvzetega premoženja v skladu s sedaj veljavnimi
               določili zakona o denacionalizaciji. Zato zakona ne bom podprl, podprl ga pa ne bom
               tudi iz razloga, ker so nekatera določila v zakonu po mojem mnenju in mnenju
               poslanske skupine v nasprotju z ustavo Republike Slovenije, zato protiustavnih
               določil oziroma zakona, ki vsebuje določila v nasprotju s slovensko ustavo, ne moremo
               podpreti.</p>
               <p>Bi pa, gospod predsednik, opozoril še na sklep, ki ga je sprejel državni zbor, pa do
               danes še tudi ni bil realiziran, da pred dokončnim glasovanjem vlada pripravi spisek
               vseh oseb, ki jim je bilo vrnjeno premoženje po do sedaj veljavnem zakonu o
               denacionalizaciji in obseg vrnjenega premoženja. Ta sklep državnega zbora ni
               realiziran. To zgolj v opomin.</p>
            </sp>
            <sp xml:id="SDZ2-Redna-10-1998-07-27.sp53">

               <speaker>PODPREDSEDNIK ANDREJ GERENČER:</speaker>

               <p>Hvala. Obrazložitev glasu Majda Zbačnik.</p>
            </sp>
            <sp xml:id="SDZ2-Redna-10-1998-07-27.sp54">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav! Kot sem že zadnjič, bom tudi danes povedala, da bom glasovala proti vsaj
               iz treh ustavno pravnih vidikov predlaganih sprememb. In sicer ker se krši 2. člen
               ustave Republike Slovenije, to se pravi, krši se ustavno načelo, da je Slovenija
               pravna država; krši se 14. člen ustave, to je načelo enakosti pred zakonom; in krši
               se 33. člen ustave Republike Slovenije. Nedopustno je poseganje tudi v pravice do
               zasebne lastnine. Kajti s podelitvijo teh sprememb bomo razveljavili ali spremenili
               kar tretjino zakonskih določil veljavnega zakona o denacionalizaciji. V sedmem letu
               od uveljavitve tega zakona, začel je veljati 7.12.1991, ko so bili vloženi že vsi
               zahtevki za vračilo podržavljenega premoženja, to je najkasneje do 7.12.1993,
               spreminjamo pravni red vračanja.</p>
               <p>Drugič. Ali se sploh zavedamo koliko sporov na sodiščih in pri upravnih organih in
               koliko splošne pravne zmede in stroškov bomo s tem povzročili? S tem kršimo ustavno
               pravico enakosti pred zakonom. To se pravi, 14. člen ustave. Dalje, s sprejemom teh
               sprememb ZDEN-a bomo uvedli oziroma v zakonodajno telo vnesli pravno "nesigurnost"
               med državljane. V pravni državi so temeljne pravice državljanov, pravice,
               <stage>(svojevrstno civilizacijsko izhodišče)</stage> so temelj, na katerem se gradi zaupanje
               volivcev v svoje predstavnike, da bodo ti delovali v skladu s pooblastili z ustavo in
               zakonom.</p>
               <p>Po januarju 1998, ko je ustavno sodišče že razveljavilo še zadnji moratorij, so
               odpadle vse ovire, da bi se pospešeno izvajal zakon, vendar se ne izvaja. Zakaj?
               Sprašujem. Predlagane spremembe celo načrtno vnašajo ustavne kršitve, zakonske
               nejasnosti in pravno zmedo. Ustava prepoveduje retroaktivno poseganje v že
               pridobljene pravice. To se pravi, zakonodajalec ravna protiustavno. Retroaktivnost
               torej ne poseže le v dispozicijo državljana, ampak tudi razvrednoti delo državnih
               organov, ki upravljajo pravo ter njihovim odločbam odvzame temelj in jih spremeni v
               neprave. Lahko bi še naštevala razloge in zato bom glasovala proti. Hvala lepa.</p>
            </sp>
            <sp xml:id="SDZ2-Redna-10-1998-07-27.sp55">

               <speaker>PODPREDSEDNIK ANDREJ GERENČER:</speaker>

               <p>Gospod Demšar, obrazložitev glasu.</p>
            </sp>
            <sp xml:id="SDZ2-Redna-10-1998-07-27.sp56">

               <speaker>VINCENCIJ DEMŠAR:</speaker>

               <p>Hvala za besedo. Lep pozdrav! Zdi se mi, da je s tem zakonom približno tako, kot je
               sedaj tukaj v tej dvorani, ko vsak nekaj svojega razmišlja ali pripoveduje, namesto
               da bi se držali nekega reda. Če je bil sprejet zakon o denacionalizaciji, potem
               menim, da bi morali že takrat, ko se je začel izvajati, ugotoviti, da so napake in da
               takega zakona sploh ne bi izvajali. Ko se je začel izvajati in se je v veliki meri že
               tudi marsikaj vrnilo, sedaj ga spreminjamo - pomeni, da bomo državljane postavili v
               dva različna položaja. Eni bodo dobili, drugi pa ne bodo dobili.</p>
               <p>In ponovil bom samo tisto, da bi v tem državnem parlamentu bilo veliko manj dela in
               veliko dlje bi že bili, če ne bi po nepotrebnem vlekli take predloge zakonov na dan,
               kot je ta zakon o denacionalizaciji. Če imam prav v spominu, smo vsaj četrtič že pri
               tem zakonu. Namesto da bi ga bi bili res nekje dogovorjeno med koalicijskimi
               partnerji ali pa tudi med vsemi strankami se dogovorili, če je res kaj kje narobe.
               Tako se pa to ponavlja in ponavlja in danes smo slišali, da ga nimamo zadnjič v tej
               obravnavi.</p>
               <p>Zato predlagam tistim, ki vodite delo v državnem parlamentu, ne spuščajte take stvari
               po nepotrebnem na seje našega državnega zbora, ko imamo toliko drugih stvari. Gospod
               predsednik, gospod dr. Podobnik. Nam ste dali celo na začetku leta seznam,
               kateri.</p>
            </sp>
            <sp xml:id="SDZ2-Redna-10-1998-07-27.sp57">

               <speaker>PODPREDSEDNIK ANDREJ GERENČER:</speaker>

               <p>Gospod Demšar, obrazložitev glasu.</p>
            </sp>
            <sp xml:id="SDZ2-Redna-10-1998-07-27.sp58">

               <speaker>VINCENCIJ DEMŠAR:</speaker>

               <p>Saj bom samo povedal. Dovolite, da dokončam misel. Ne bo šla na stranpot. Dali ste,
               katere so najbolj pomembne stvari, ki bi jih morali obravnavati v tem državnem
               parlamentu. Posebej približevanje Evropi. Obrazložitev glasu. Ne morem glasovati za
               stvari, s katerim zapravljamo čas, namesto da bi se pripravili za naš vstop v Evropo.
               Ne morem takih stvari podpirati. Mislim, da imam razlog, zakaj te stvari
               pripovedujem. Delamo državo, državljane postavljamo na dva pola. Eni bodo imeli,
               drugi ne bodo imeli. Istočasno pa to vključevanje v Evropo je tako huda zadeva, da
               jaz prosim, da v bodoče bolj na te stvari gledamo. In tudi zato moram glasovati proti
               takemu predlogu, kot je sedaj bil tu postavljen.</p>
               <p>Navsezadnje se mi gre tudi za ugled naše države in tega parlamenta, da kar naprej ta
               zakon o denacionalizaciji mrcvarimo, namesto, da bi delali tiste stvari, ki bi se nam
               pritikale in s čimer bi skrbeli za ugled nas poslancev in tudi te države.</p>
               <p>Zaradi tega, teh razlogov in še drugih za katere boste rekli, da ne spadajo k
               obrazložitvi glasu, sem prisiljen, da bomo glasoval proti. Hvala lepa.</p>
            </sp>
            <sp xml:id="SDZ2-Redna-10-1998-07-27.sp59">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Špiletič. Ste že obrazložil glas. Pred glasovanjem ne moremo, žal. Žal
               ne morem. Želi še kdo obrazložiti svoj glas? <stage>(Ne želi.)</stage> Prehajamo na odločanje.
               Ugotavljamo prisotnost! <stage>(59 prisotnih.)</stage></p>
               <p>Kdo je za predlog zakona v celoti? <stage>(42 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da je predlagani zakon v celoti sprejet.</p>
               <p>V poročilu sekretariata za zakonodaja ste dobili tudi pod točko 2 predlog za
               pooblastilo sekretariatu, da opravi nekatere redakcije v smislu pravno-tehničnega
               posega v besedilo, ki v nobenem oziru ne vpliva na vsebinsko rešitev. Želi v tej
               zvezi kdo razpravljati? <stage>(Ne želi.)</stage> Dajem ta predlog na glasovanje. Ugotovimo
               prisotnost! <stage>(51 prisotnih.)</stage></p>
               <p>Kdo je za takšen sklep? <stage>(38 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>44. TOČKO DNEVNEGA REDA - DRUGA OBRAVNAVA PREDLOGA ZAKONA O DAVKU
                  NA DODANO VREDNOST.</title> Predlog zakona je v obravnavo zboru predložila vlada
               Republike Slovenije. Želi predstavnik vlade besedo? Minister mag. Gaspari.
               Prosim.</p>
            </sp>
            <sp xml:id="SDZ2-Redna-10-1998-07-27.sp60">

               <speaker>MAG. MITJA GASPARI:</speaker>

               <p>Gospod podpredsednik, spoštovane poslanke in poslanci! Vlada je na osnovi razprave v
               prvem branju zakona o davku na dodano vrednost in pa zakona o trošarinah pripravila
               ustrezne dopolnitve, spremembe in dograditve obeh zakonov za drugo branje pred
               državnim zborom. Pomembni elementi tega zakona in pa njegove vsebine so bili ponovno
               proučeni in vlada je v principu zavrnila vse tiste predloge, ki po vsebini in pa po
               posledicah spreminjajo osnovne kvalitete tega zakona, če bi želeli sprejeti
               zakonodajo na tem področju, ki bi bila usklajena z Evropsko unijo in njenimi
               standardi. Glede na značilnosti zakona bi poudaril predvsem naslednje pomembnejše
               zadeve, ki so za sprejemanje tega zakona v naslednjih dveh zakonskih fazah pomembni.
               Prvič, ali predlagatelji vseh do sedaj vloženih in tudi včeraj in danes vloženih
               amandmajev dejansko razumejo posledice, ki jih s spremembami, ki jih predlagajo,
               povzročajo.</p>
            </sp>
            <sp xml:id="SDZ2-Redna-10-1998-07-27.sp61">

               <speaker>PODPREDSEDNIK ANDREJ GERENČER:</speaker>

               <p>Gospod minister, se opravičujem, dovolite, da umirim malo dvorano. Kolegice in kolegi
               poslanci, lepo prosim, gre za pomemben zakon, ki bo tako ali drugače nas v življenju
               spremljal. Lepo prosim, usedite se, pa poslušajte razpravo ministra, pa ne motiti
               seje. Prosim.</p>
            </sp>
            <sp xml:id="SDZ2-Redna-10-1998-07-27.sp62">

               <speaker>MAG. MITJA GASPARI:</speaker>

               <p>Glede na to, kar sem rekel, je seveda večina sprememb, ki so vložene, takšne narave,
               da povzročajo, ali generalno znižanje stvarne efektivne stopnje obdavčitve po tem
               davku na stopnjo, ki ne zagotavlja več niti zamenjave do sedaj obstoječih virov skozi
               prometni davek in posebne prometne davke, kaj šele druge elemente, s katerimi naj bi
               ta zakon fiskalno omogočil določene reforme.</p>
               <p>Na drugem mestu so predlogi, ki zahtevajo bistveno širitev oziroma poglobitev izjem,
               brezda bi se predlagatelji zavedali, v kaj se spuščajo s takimi predlogi izjem. Mnogi
               predlagatelji očitno v celoti ne razumejo vsebine zakona, predvsem pa ne razumejo
               razlike med prometnim davkom in pa davkom na dodano vrednost, ki sta po logiki, po
               vsebini različna davčna oziroma fiskalna instrumenta. Prometni davek je davek na
               končno potrošnjo. Torej samo v eni fazi ekonomskega ciklusa, ko končni potrošniki z
               nakupom blaga plačajo tudi tovrstni potrošni davek, medtem ko je davek na dodano
               vrednost vsefazni davek. To pomeni, da se plačuje v vseh fazah ekonomskega ciklusa,
               pri čemer je pa bistveno, na kar se pozablja pri večini vloženih amandmajev na ta
               zakon, da seveda ta zakon pozna tudi povračilo stroškov, ki so nastali s plačilom
               take dajatve v posamezni fazi ekonomskega ciklusa.</p>
               <p>Vsi tisti, ki govorijo, da se jim bo davek zaradi spremembe stopnje, recimo, iz 10 na
               19 povečal za 9 procentnih točk oziroma, če hočete, za 9%, enostavno ne razumejo
               logike zakona in napačno ali celo zavajajo javnost s svojimi preračuni oziroma
               izračuni o posledicah uveljavitve take zakonodaje. Mnogi zavezanci, ki bodo plačevali
               19%-no stopnjo davka na dodano vrednost, bodo efektivno plačali enako ali pa
               malenkost višjo stopnjo, kot so jo plačevali do sedaj predvsem zaradi razloga, ki sem
               ga omenil, to pa je povračil, ki jih dobivajo v fazi prodaje svojega blaga, ko lahko
               iz tega naslova refundirajo, kot se temu reče v zakonu, oziroma povrnejo tisti del
               stroškov plačila tega davka, ki so ga plačali na vhodne elemente svoje dejavnosti, to
               se pravi na nakupen material in pa druge elemente lastne dejavnosti. To je prva
               stvar.</p>
               <p>Tukaj mislim, da mnogi, ki silijo v to, da bi se stopnja znižala, ali da bi se
               določene dejavnosti in proizvodi izločili iz obdavčitve, dejansko delajo slabo uslugo
               tistim, ki bi jih radi izločili. To predvsem velja na področju obrti, kmetijstva in
               še česa, kjer seveda izločanje iz obdavčitve ali pa bistveno znižana obdavčitev še ne
               pomeni, da bodo efektivno plačevali manj. Lahko se jim bo celo zgodilo, in to se
               seveda ne da ugotoviti z logičnim sklepanjem ampak kvečjemu s preračunavanjem, ki
               upošteva najmanj tako drobno klasifikacijo v sektorju, kot smo jo poskušali uporabiti
               v ministrstvu za finance, to je pa 32 sektorjev, da nekateri sektorji zaradi take
               vedno večje drobitve stopenj, vedno večjega števila izjem povzročajo negativne učinke
               za tiste, ki jim želijo pozitivnih končnih efektov. To je prvo in tukaj si upam
               trditi, da večina poslancev, ki je te stvari poskušala vlagati, tega vedenja pri
               vlaganju teh amandmajev ni imela ali pa so bili zavedeni s strani tistih parcialnih
               interesov, zopet, ki so menili, da na podlagi tega, da je nekaj nominalno <stage>(sicer
               formalno nižje)</stage> še ne pomeni, da je efektivno v ekonomski obremenitvi dejansko nižje.
               Ampak če bi se pri tem vztrajalo, bi to praksa v življenju kruto dokazala, ker konec
               koncev izkušnje iz drugih držav Evropske skupnosti oziroma Unije verjetno za naše
               razmere niso dovolj velik kazalec.</p>
               <p>Druga stvar, ki je povzročala veliko število vloženih amandmajev, je bila skrb za
               socialne posledice tega zakona. Zopet napačno razumljeno, da je zakon o davku na
               dodano vrednost zakon, ki naj ureja socialne razlike oziroma te socialne razlike
               zmanjšuje. Tega noben zakon o davku na dodano vrednost v Evropi ne počne. Še tiste
               izjeme, ki se jih tako radi spominjamo v Sloveniji ob tej razpravi, seveda niso
               izjeme, ki bi nastale pred letom ali dvemi, so v teh evropskih državah nastale pred
               20. ali 25. leti in imajo svoj rok izteka. Torej bodo morale biti v roku približno
               enega leta ukinjene. Tipičen primer take olajšave, ki bo morala biti ukinjena, je
               tista olajšava za knjige, ki je 0% v Veliki Britaniji in na Irskem. Socialne
               konsekvence zakona je to samo v tistem delu, kjer socialne konsekvence res lahko
               nastopijo. In to lahko nastopijo samo v tistem delu, kjer gre za socialno najbolj
               ogrožene sloje prebivalstva, so rešena na drug način in je tudi vlada obrazložila, na
               kakšen način rešuje te probleme, skozi zakonodajo in ukrepe, ki niso vezani na davek
               na dodano vrednost. Gre za zakon o dohodnini, zakon o starševstvu in nekateri
               elementi obdavčitve, ki so vezani na družinsko politiko. To se z davkom, kot sem
               rekel, davkom na dodano vrednost ne rešuje in se tudi ne more rešiti, čeprav zgleda
               fiktivno, navidezno, da se z nižjo stopnjo, tak problem na ta način rešuje.</p>
               <p>Druga stvar, imamo trošarine, ki so v vseh evropskih državah uvedene iz preprostega
               razloga kot korektiv davka na dodano vrednost, za tiste sloje prebivalstva, ki imajo
               boljši ekonomski položaj, in trošarine se običajno uvajajo za tiste proizvode, kjer
               se tak izravnalni efekt s socialnimi posledicami lahko tudi doseže. To so naftni
               derivati zaradi avtomobilov, to so cigarete in pijača. To so klasični elementi,
               proizvodi, ki jih evropske države ali tiste države, ki so uvedle davek na dodano
               vrednost, upoštevajo. Hkrati seveda mnoge evropske države upoštevajo tudi obdavčitev
               kot akcize. Se pravi trošarino avtomobilov, kar je v Sloveniji očitno ta trenutek še
               pregrešna misel, čeprav bo, upajmo, v kratkem postala to tema razgovora, ki ne bo več
               vplivala na statusni sindrom v Republiki Sloveniji.</p>
               <p>Na ta način je večina argumentov, ki so bili navedeni ob vloženih amandmajih, jaz jih
               ta trenutek ne bi vsakega posebej ali večino njih omenjal, ker bo to ob razpravi, ob
               zakonu možno storiti za vsak amandma posebej. Predvsem mislim, da so tudi nazadnje
               vloženi amandmaji, ki mislim, da so bili vloženi včeraj, kažejo na izrazito nizko
               stopnjo razumevanja tega vprašanja in v bistvu kontra produktivnost, ki jo izražajo
               skozi to, kar je bilo vloženo. Kot je recimo tako imenovana povprečna stopnja za
               kmetijstvo, ki naj bi se dvignila na 5. Tisti, ki to zahtevajo, ne vedo, kaj pomeni
               stopnja 4, ker očitno niso preračunali. Potem razne olajšave za kmetijsko
               mehanizacijo in podobno. Vse kaže na to, da se v pripravi teh predlogov ni
               konsultiralo tiste, ki bi lahko v tem primeru ustrezno dali argumentirane in ne
               politične komentarje oziroma argumente.</p>
               <p>Glede stopenj, preverljivo, empirično je in če se empiriji ne verjame, potem ostane
               samo še faktor, da nečemu verjamemo, da se s stopnjami, ki bi bile nižje kot 19 in 8,
               ne pokrijejo več tisti stroški ali izdatki, ki jih pokriva ta davek kot zamenjava
               davkov na promet oziroma prometnega davka in pa posebnim prometnim davkom in izpadu
               carin. Če seveda večina v državnem zboru tega ne želi razumeti, potem se bo to dalo
               razumeti v praksi. Dokazov ne bo treba dolgo iskati, našli se bodo v nekaj mesecih po
               uvedbi tega davka, ko bo morala država v relativno krizni situaciji sprejemati
               dodatne ukrepe, da bi onemogočila fiskalno krizo v državi. Pri tem bi rad poudaril,
               da je že ob tej stopnji popolnoma jasno in glasno treba povedati, da je nemogoče
               financirati drugi steber pokojninske reforme ob taki obdavčitvi, to upam, da je zdaj
               že vsem jasno, tisti, ki so bili proti drugemu stebru, so s tem dosegli svoj učinek,
               tisti, ki so bili za, so izgubili svoj vir.</p>
               <p>Drugič, nemogoče je ukiniti davek na plače, kjer je znesek, ki bi ga potrebovali za
               ukinitev tega davka, in ki bi ga bilo treba refinansirati iz drugih virov, umanjkal s
               tem, ko se je odločilo za stopnje, ki so nižje od 22 in 9. Glede na to, kako bi se
               zakon lahko v praksi izvajal, je evidentno v praksi in teoriji, ne samo evropskih
               držav, ampak tudi ekonomski teoriji, da je ena stopnja učinkovitejša in
               administrativno bistveno manj zapletena, kar pomeni, da zmanjšuje stroške, fiskalne
               stroške pobiranja takega davka. O tem dajejo svoje dokaze seveda tiste države, ki so
               takšno rešitev tudi upoštevale v praksi in teh je kar nekaj v Evropski uniji,
               predvsem pa so to tiste, ki so nekoliko ekonomsko očitno naprednejše oziroma jim v
               zadnjem času ekonomski kazalci kažejo boljše kot tistim, ki so v mnogočem ta davek
               razdrobile v preveč stopenj in pa s tem seveda povzročile relativno veliko
               netransparentnost v svojih fiskalnih bilancah in pa tudi seveda v javnih financah v
               celoti.</p>
               <p>Mi smatramo kot vlada, da je število izjem oziroma bolje rečeno število tistih
               proizvodov oziroma dejavnosti, ki so postavljene v znižano stopnjo v skladu z
               direktivo Evropske unije, in to v celoti, kar pomeni, da je Slovenija v tem delu
               zavzela širšo definicijo kot nekatere druge države v tranziciji, ki so uvajale davek
               na dodano vrednost v 90-ih letih, če pogledate primerjavo drugih vzhodnoevropskih
               oziroma srednjeevropskih držav, so njihove izjeme manj številčne, kot so te, ki so
               navedene v zakonu o davku na dodano vrednost v Republiki Sloveniji. Da so oprostitve
               tiste, in smatramo, da dovolj široko definirane, ki zastopajo ali pa omogočajo
               uresničevanje javnega interesa in sicer javnega interesa do končnega potrošnika, in
               da bo zaradi narave tega zakona, ki ne omogoča vključitev v davek na dodano vrednost
               tistih storitev, pri katerih je dodano vrednost težko ali nemogoče ugotoviti, to so
               pa finančne storitve in igre na srečo.</p>
               <p>Ob tretji obravnavi tega zakona v državnem zboru vlada oziroma ministrstvo za finance
               pripravlja ustrezne rešitve za obdavčitev finančnih storitev in pa iger na srečo, ki
               bodo izpadle iz obdavčitve po zdajšnjem sistemu prometnega davka, ko bo seveda končan
               in ko bo veljal v naslednjem letu zakon o davku na dodano vrednost oziroma trošarin.
               To se pravi, da naj bi se davčna stopnja pri teh storitvah znižala, bodo parlamentu
               predlagane ustrezne druge rešitve, o katerih lahko že v tej drugi razpravi povemo
               nekaj več, zato da boste tudi poslanci informirani, čeprav je vlada že pred
               vložitvijo v drugo branje o tem tudi obvestila državni zbor.</p>
               <p>Glede socialnih korektivov, ki se zdijo pomembni in verjetno tudi so pomembni pri
               uvajanju tega davka, bi rad navedel naslednje - na področju družinske politike bo
               vlada predlagala spremembo sistema davčnih olajšav in otroških dodatkov, kar je v
               proceduri priprave oziroma v večjem delu že pripravljeno. O tem govorijo tudi
               obrazložitve vlade na določene amandmaje, ki zahtevajo drugačne rešitve na tem
               področju. Davčna olajšava za vzdrževanega otroka in nov otroški dodatek bosta tvorila
               učinkovit sistem podpore družinam. Oba ukrepa skupaj bosta pomenila predvsem
               olajšanje bremen v zvezi s preživljanjem otrok v dohodkovno šibkih družinah pa
               družinah z večjim številom otrok in v enostarševskih družinah. Namreč, spremembo
               sistema, ki je zdaj izrazito slab in tisti, ki so predlagali univerzalni otroški
               dodatek pred leti, zdaj lahko vidijo posledice te napake, ki je bila storjena s tako
               zakonsko rešitvijo. Ta trenutek, če pogledate številke in ugotavljate posledice,
               boste ugotovili, da imajo bistveno večje koristi od te rešitve premožnejše družine v
               Sloveniji, in to ne samo v povprečju, ampak progresivno od tistih, ki jim verjetno, v
               principu, naj bi bil tak zakon namenjen. Torej socialno šibkejšim družinam, če
               menimo, da pride do povečanja natalitete v ekonomsko šibkejših družinah težje kot v
               ekonomsko močnejših. Predpostavljam, da je tudi to del družinske politike, vsaj zdelo
               bi se tako.</p>
               <p>V teh primerih bodo povečani stroški za otroke zaradi DDV v celoti nadomeščeni, in to
               so spremembe zakona o dohodnini, ki je v ministrstvu za finance pripravljen. Bil je
               celo tudi v vladni proceduri že sprejet. S povečanjem družinskega dohodka se bo
               postopoma zmanjševalo tudi nadomeščanje povečanih stroškov; v družinah z višjimi
               dohodki bodo posledice DDV odpravljene le prek plačne politike. Vlada se tudi zaveda
               dejstva, da bodo z uvedbo DDV odpravljeni nekateri socialni vidiki dosedanjega
               prometnega davka. Eden od teh, ki deluje v sklopu ukrepov družinske politike, je tudi
               znižana tarifna stopnja pri nakupu avtomobilov, kadar gre za večje družine. Vlada
               ocenjuje, da je zaradi narave DDV omenjeno posredno družinsko dajatev ustrezneje
               nadomestiti z drugo družinsko dajatvijo, ki je doslej ni bilo. Gre za enkratni
               denarni prejemek, ki bi ga bile deležne vse družine s tremi ali več mladoletnimi
               otroki in se bo izplačeval enkrat na leto brez dohodkovnega cenzusa. Njegova vrednost
               bo določena v višini, ki bo v 3 letih približno ekvivalentna dosedanji olajšavi pri
               prometnem davku za nakup avtomobila v povprečni vrednosti avtomobila srednjega
               razreda.</p>
               <p>Vlada tudi ocenjuje, da bo predlagan ukrep bistveno bolj pravično porazdelil
               ugodnosti države kot dosedanje znižanje prometnega davka, ki več olajšav nudi
               bogatejšim kot revnejšim družinam, kar je tako in tako značilnost tistih ukrepov v
               davčni politiki, ki poskušajo s stopnjami obdavčitve nadomeščati tisto, kar bi moralo
               biti rešeno s targentiranimi socialnimi transferji oziroma subvencijami. Seveda je
               drugi ukrep težji, strokovno nekoliko bolj zahteven, hkrati pa bistveno bolj
               pravičen, ker se ve, komu gre denar in za kaj.</p>
               <p>Pri davčnih olajšavah, kot je ta trenutek recimo otroški dodatek ali pa olajšave v
               okviru dohodnine, ki se odbijajo od davčne osnove - če si boste pogledali bolj
               natančno, boste ugotovili, da je seveda krivulja ugodnosti iz tega naslova, če že ne
               eksponencialna, pa vsaj bistveno rastoča. Na drugi strani, če se zagotovi davčni
               kredit, kar je tudi predlog novega, sprememb zakona o davku o dohodnini in pa to, kar
               predlagamo glede družin z več otroki, je to seveda targetirana olajšava, ki pove
               točno po ekonomskem cenzusu, v katero skupino zavezancev bo ta davčna olajšava tudi
               dejansko na koncu prišla. To se seveda pri olajšavi, ki sem jo prej omenil, skozi
               odbitno postavko pri dohodnini seveda ne more doseči in se tudi ne doseže v
               praksi.</p>
               <p>Kar sem navedel, so osnovni razlogi, zakaj vlada ni podprla večine amandmajev, ki so
               bili vloženi v proceduri priprave zakona za drugo obravnavo. V vladi menimo, da je
               zakon, kot je bil predložen s strani vlade in v tistih dopolnilih, ki jih je vlada
               sprejela, kvalitetna osnova za sprejemanje v drugem branju, in da bi seveda bistveno
               spreminjanje tega zakona v tem primeru pripeljalo do bistveno manj transparentne
               rešitve, do bistveno slabšega končnega rezultata in pri zelo izrazitih spremembah
               tega zakona do izgube tistega namena, ki ga zakon, kot je davek na dodano vrednost,
               ima, če se ga želi uvesti. V takem primeru je pač boljše, če bo večina poslancev
               državnega zbora ugotovila, da so jim blizu take vrste olajšav in pa izjem, potem je
               boljše ostati pri sedanjem sistemu davka na promet z vsemi tistimi slabostmi, ki jih
               ta davek ima sicer, pa vendarle deluje. Druga stvar pa je, kako bomo potem to
               argumentirali Evropski uniji, ki nas celo, bom rekel, prisiljuje, čeprav je to dosti
               nerazumna poteza, da bi morali ta zakon pod obvezno sprejeti že v roku, mislim da
               letošnjega leta in ga uveljaviti v naslednjem letu. Če bi seveda tudi Evropska unija
               na nekaterih drugih področjih bila tako korektna oziroma tako izrecna, potem se
               verjetno ne bi dogajali ukrepi, kot so se zgodili na področju bencina v sosednji
               Italiji, ki so v izrazitem nasprotju s pravili Evropske unije, ko gre za enotni trg
               in ko dovoljuje v isti državi v več regijah različno ceno blaga, ki je za vse te
               regije in potrošnike isto blago. Ampak, to je nekaj, kar je pač, kar kaže tudi na to,
               da je treba biti s priporočili Evropske unije od časa do časa previden in ugotoviti
               tisto, kar je seveda državi neposredno v korist. V tem primeru davka na dodano
               vrednost pa bi bilo kvarjenje tega zakona kontraproduktivno, ne samo za davčne
               zavezance, ampak za celotno slovensko gospodarstvo. Hvala lepa.</p>
            </sp>
            <sp xml:id="SDZ2-Redna-10-1998-07-27.sp63">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod minister. Predlog zakona je obravnaval tudi odbor za finance in
               monetarno politiko kot matično delovno telo. Prosim poročevalca, da predstavi mnenje
               odbora o predlogu zakona. Magister Kopač.</p>
            </sp>
            <sp xml:id="SDZ2-Redna-10-1998-07-27.sp64">

               <speaker>MAG. JANEZ KOPAČ:</speaker>

               <p>Hvala za besedo. Bom kratek. Odbor je obravnaval predlog zakona, mislim da trikrat
               ali štirikrat in se je soočil predvsem z vrsto amandmajev, ki so jih vlagali
               posamezni poslanci, poslanske skupine, delovna telesa v parlamentu itd. Brez
               ponavljanja razprave ministra za finance lahko rečem, da se, vsaj sklepi odbora
               potrjujejo, da se je odbor - z večino seveda, bilo je kar nekaj glasov proti -
               strinjal v celoti z vladnim predlogom, ki pa je predvsem in samo v sledenju in to v
               zelo natančnem sledenju okvirom evropske direktive o davku na dodano vrednost. Ko je
               govora o nižjih stopnjah oziroma o nižji stopnji in predlogih, kaj naj vse tam notri
               bo, je ta okvir protokol HA direktive Evropske unije. Vlada je v svojem predlogu
               zakona predlagala vse možne izjeme, ki so lahko obdavčene z nižjo stopnjo, razen ene,
               in tisto eno je dodal še odbor s svojim amandmajem in tista ena so storitve javne
               higiene. Gre za odvoz smeti, čiščenje ulic itn. Vse drugo, kar gre prek tega, kot so
               recimo različni predlogi za domačo in umetno obrt, za knjige, za različne vrste
               obleke in tako naprej. Vse to seveda sega prek protokola HA direktive Evropske unije
               v zvezi z davkom na dodano vrednost, in vse te predloge je odbor zavrnil.</p>
               <p>Torej rdeča nit odločanja odbora je bila, tako kot vladi pri pripravi predloga
               zakona, tudi nam pri obravnavi predloga zakona, direktiva Evropske unije v zvezi z
               davkom na dodano vrednost. Mislim, da je tokrat prvič, da se bo ta parlament srečal z
               različnimi interesnimi skupinami doma vis-a-vis zahtevam oziroma "acquis" Evropske
               unije. In verjetno se bo tokrat prvič pokazalo, koliko - na zelo konkretnem primeru -
               koliko je ta država željna in sposobna upoštevati pravo Evropske unije.</p>
               <p>Glede na vsebino amandmajev odbora za gospodarstvo, komisije za vprašanje invalidov,
               poslanske skupine združene liste, poslanske skupine socialdemokratov, poslanske
               skupine Slovenske ljudske stranke in drugih lahko rečem, da ta parlament - bomo
               videli, kakšno bo glasovanje - ampak vsaj glede na predloge amandmajev ni voljan
               upoštevati direktive Evropske unije. Ko govorim v imenu odbora, lahko rečem, da je
               odbor zdržal v teh okvirih in da podpira predlog zakona. Seveda skupaj z amandmaji
               odbora.</p>
               <p>Ko govorimo o stvareh, ki niso neposredno povezane z direktivo Evropske unije, to pa
               so različna tehnična vprašanja, jih lahko urejamo tako ali drugače. Naj omenim morda
               najpomembnejši amandma odbora, ki se tiče poračunavanja obveznosti med davčnim
               zavezancem in državo v obliki pobota, česar v vladnem predlogu ni, ampak je v vladnem
               predlogu samo predviden likvidnostni transfer z ene strani na drugo in z druge na
               prvo. Odbor predlaga tudi možen pobot. Odbor predlaga krajše roke za poračunavanja
               obveznosti države do davčnih zavezancev. Odbor predlaga obračun zamudnih obresti v
               primeru prekoračitve tega roka s strani države, kar do sedaj ni bila praksa, niti pri
               prometnem davku, ki ga ta zakon nadomešča. Predlagamo pa še vrsto drugih tehničnih
               detajlev, s katerimi ne bi obremenjeval poslancev, saj so razvidni iz poročila odbora
               in pregleda vloženih amandmajev. Toliko na kratko. Hvala lepa.</p>
            </sp>
            <sp xml:id="SDZ2-Redna-10-1998-07-27.sp65">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Kopač. Želi besedo predstavnik sekretariata za zakonodajo in pravne
               zadeve? <stage>(Ne želi.)</stage> Prehajamo na obravnavo in odločanje o posameznih členih predloga
               zakona.</p>
               <p>Zboru predlagam, da skladno z drugo alineo 189. člena poslovnika razpravlja in
               glasuje o vseh tistih členih skupaj, h katerim niso bili vloženi amandmaji. Želi s
               tem v zvezi kdo besedo? <stage>(Ne želi.)</stage> Prehajamo na odločanje. Ugotavljamo prisotnost!
               <stage>(43 prisotnih.)</stage> Ponavljamo glasovanje o prisotnost! Vodje poslanskih skupin!
               Ugotavljamo prisotnost! <stage>(36 prisotnih.)</stage></p>
               <p>Zbor nadaljuje 16.55 uri. Vodje poslanskih skupin prosim, da zagotovijo prisotnost
               poslancev.</p>
               <p><stage>(Seja je bila prekinjena ob 16.42 uri in se je nadaljevala ob 16.54 uri.)</stage></p>
            </sp>
            <sp xml:id="SDZ2-Redna-10-1998-07-27.sp66">

               <speaker>PODPREDSEDNIK ANDREJ GERENČER:</speaker>

               <p>Nadaljujemo delo državnega zbora. Ugotavljamo prisotnost! <stage>(48 prisotnih.)</stage> Zbor je
               sklepčen in lahko odloča.</p>
               <p>Smo pri predlogu, da zboru predlagamo, da v skladu z alineo 189. člena poslovnika
               razpravlja in glasuje o vseh členih skupaj, h katerim niso vloženi amandmaji.
               Ugotavljamo prisotnost! <stage>(51 prisotnih.)</stage></p>
               <p>Kdo je za predlagani sklep? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo členov in amandmajev k 4. členu. Imamo amandma odbora za
               finance in monetarno politiko, vlada ga podpira. Želi kdo razpravljati o njem? <stage>(Ne
               želi.)</stage> Zaključujem razpravo in prehajamo na odločanje. Ugotavljamo prisotnost! <stage>(45
               prisotnih.)</stage> Ugotavljamo prisotnost! <stage>(54 prisotnih.)</stage></p>
               <p>Kdo je za amandma? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen 4. Ugotavljamo prisotnost! <stage>(50 prisotnih.)</stage></p>
               <p>Kdo je za 4. člen? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 4. člen sprejet.</p>
               <p>Smo pri 5. členu. Amandma odbora za finance in monetarno politiko, vlada ga podpira.
               Želi kdo razpravljati? <stage>(Ne želi.)</stage> Zaključujem razpravo in prehajamo na odločanje.
               Ugotavljamo prisotnost! <stage>(54 prisotnih.)</stage></p>
               <p>Kdo je za amandma? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 5. člen. Ugotavljamo prisotnost! <stage>(52 prisotnih.)</stage></p>
               <p>Kdo je za 5. člen? <stage>(42 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je 5. člen sprejet.</p>
               <p>Smo pri 6. členu in amandmaju, ki ga je vložil odbor za gospodarstvo, vlada mu
               nasprotuje. Matično delovno telo ga ne podpira. In še drugi amandma, poslanska
               skupina Slovenskih krščanskih demokratov, ki mu prav tako vlada in matično delovno
               telo nasprotujeta. Želi kdo razpravljati? <stage>(Ne želi.)</stage> Zaključujem razpravo in
               prehajamo na odločanje. Če bo prvi sprejet, je drugi brezpredmeten. Ugotavljamo
               prisotnost! <stage>(59 prisotnih.)</stage></p>
               <p>Kdo je za prvi amandma? <stage>(19 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 2. Ugotavljamo prisotnost! <stage>(48
               prisotnih.)</stage></p>
               <p>Kdo je za amandma? <stage>(8 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 6. člen. Ugotavljamo prisotnost! <stage>(48 prisotnih.)</stage></p>
               <p>Kdo je za 6. člen? <stage>(36 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je 6. člen sprejet.</p>
               <p>Smo pri 8. členu. Imamo dva amandmaja. Oba je vložil odbor. Vlada ga podpira. Želi
               kdo razpravljati? <stage>(Ne želi.)</stage> Zaključujem razpravo. Prehajamo na odločanje.
               Ugotavljamo sklepčnost! <stage>(52 poslancev.)</stage></p>
               <p>Kdo je za amandma pod številko 1? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod številko 2. Ugotavljamo prisotnost! <stage>(54
               prisotnih.)</stage></p>
               <p>Kdo je za amandma? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 8. člen. Ugotavljamo prisotnost! <stage>(47 prisotnih.)</stage></p>
               <p>Kdo je za 8. člen? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 8. člen sprejet.</p>
               <p>Smo pri 9. členu. Imamo amandma odbora. Vlada ga podpira. Želi kdo razpravljati? <stage>(Ne
               želi.)</stage> Zaključujem razpravo. Prehajamo na odločanje. Ugotavljamo prisotnost! <stage>(53
               prisotnih.)</stage></p>
               <p>Kdo je za amandma? <stage>(29 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 9. člen. Ugotavljamo prisotnost! <stage>(47 prisotnih.)</stage></p>
               <p>Kdo je za 9. člen? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 9. člen sprejet.</p>
               <p>Smo pri 13. členu. Imamo dva amandmaja odbora. Vlada ju podpira. Želi kdo
               razpravljati? <stage>(Ne želi.)</stage> Zaključujem razpravo. Prehajamo na odločanje. Ugotavljamo
               prisotnost! <stage>(46 prisotnih.)</stage></p>
               <p>Kdo je za amandma pod številko 1? <stage>(29 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod številko 2. Ugotavljamo prisotnost! <stage>(43 prisotnih.)</stage>
               Ugotavljamo prisotnost! <stage>(56 prisotnih.)</stage></p>
               <p>Kdo je za amandma pod številko 2? <stage>(30 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma pod številko dva sprejet.</p>
               <p>Na glasovanje dajem 13. člen v celoti. Ugotovimo prisotnost! <stage>(48 prisotnih.)</stage></p>
               <p>Kdo je za 13. člen? <stage>(29 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je 13. člen sprejet.</p>
               <p>Smo pri 14. členu, imamo amandma odbora, vlada ga podpira. Želi kdo razpravljati? <stage>(Ne
               želi.)</stage> Prehajamo na odločanje. Ugotovimo prisotnost! <stage>(49 prisotnih.)</stage></p>
               <p>Kdo je za amandma? <stage>(26 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 14. člen. Ugotovimo prisotnost! <stage>(44 prisotnih.)</stage> Kolegice in
               kolegi, težko bo danes delati, če bomo tako delali. Lepo prosim malo za zbranost.
               Ugotovimo prisotnost! <stage>(57 prisotnih.)</stage></p>
               <p>Kdo je za 14. člen? <stage>(28 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 14. člen sprejet.</p>
               <p>V razpravo dajem 16. člen. Imamo amandma predlagateljev poslanske skupine DeSUS, LDS
               in SLS. Želi kdo razpravljati? <stage>(Ne želi.)</stage> Zaključujem razpravo, prehajamo na
               odločanje. Ugotovimo prisotnost! <stage>(57 prisotnih.)</stage></p>
               <p>Kdo je za amandma? <stage>(30 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 16. člen. Ugotovimo prisotnost! <stage>(46 prisotnih.)</stage></p>
               <p>Kdo je za 16. člen? <stage>(31 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 16. člen sprejet.</p>
               <p>Smo pri 17. členu, imamo amandma odbora. Želi kdo razpravljati? <stage>(Ne želi.)</stage> Prehajamo
               na odločanje. Ugotovimo prisotnost! <stage>(52 prisotnih.)</stage></p>
               <p>Kdo je za amandma? <stage>(32 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 17. člen. Ugotovimo prisotnost! <stage>(50 poslancev.)</stage></p>
               <p>Kdo je za 17. člen? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>K 19. členu imamo amandma poslanske skupine Socialdemokratske stranke Slovenije.
               Vlada mu nasprotuje. Želi kdo razpravljati? Gospod Špiletič.</p>
            </sp>
            <sp xml:id="SDZ2-Redna-10-1998-07-27.sp67">

               <speaker>BOGOMIR ŠPILETIČ:</speaker>

               <p>Hvala za besedo. Poslanska skupina je k omenjenemu členu vložila amandma zaradi tega,
               ker meni, da bi predlagana rešitev močno škodovala oziroma otežila poslovanje
               predvsem majhnih davčnih zavezancev in pa obrtnikov. Namreč, davek na dodano vrednost
               temelji na fakturirani realizaciji v razmerah vsesplošne nelikvidnosti, predvsem pa v
               razmerah, ko veliki sistemi zelo pozno plačujejo svoje obveznosti manjšim
               podizvajalcem. Kar spomnimo se nedavne stavke avtoprevoznikov. V praksi bi to
               pomenilo naslednje, da bi moral davčni zavezanec pravočasno državi plačati davek na
               dodano vrednost, medtem ko bi pa na plačilo s strani svojega podjetja, s katerim
               sodeluje, moral čakati nekaj mesecev. Na ta način bi pravzaprav prišlo do razkoraka,
               da je morala biti davčna obveznost plačana še prej, preden je dobil poravnane svoje
               storitve, in to bi bilo lahko mesec, dva ali pa v praksi tudi tri mesece. Takšne
               razmere pa bi gotovo zelo otežile ali celo zavrle razvoj sektorja malih podjetnikov,
               ki pa si tega v tem trenutku gotovo ne zasluži. Zato smo v poslanski skupini
               predlagali izjemo od splošnega pravila fakturirane realizacije - nekaj podobnega
               lahko najdemo tudi v sosednji Avstriji in tudi v nekaterih drugih državah Evropske
               unije - in sicer, da ti davčni zavezanci, ki ustvarijo letni promet do 20 milijonov
               slovenskih tolarjev, obračunavajo in plačujejo davek na dodano vrednost šele takrat,
               ko so jim bile njihove storitve oziroma blago tudi dejansko plačani.</p>
               <p>Menimo, da takšno dopolnilo predlaganega sistema davka na dodano vrednost
               opravičujejo splošne razmere nelikvidnosti in pa dejanske razmere oziroma možnosti
               razvoja drobnega sektorja in menimo, da ni korektna ugotovitev vlade v svojem mnenju
               k predlaganemu amandmaju, ki sicer pravi, da takšne rešitve v drugih državah sicer
               poznajo, vendar da bi to povzročilo nesorazmerno visoke stroške obračunavanja in
               plačevanja dajatev. Resda bi bili nekoliko višji stroški, vendar oportunitetni
               stroški so tudi, če se zavre razvoj sektorja malega podjetništva in s tem močno okrni
               tudi možnost višjih prilivov v proračun.</p>
            </sp>
            <sp xml:id="SDZ2-Redna-10-1998-07-27.sp68">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Špiletič. Gospa Milojka Kolar, državna sekretarka.</p>
            </sp>
            <sp xml:id="SDZ2-Redna-10-1998-07-27.sp69">

               <speaker>MILOJKA KOLAR:</speaker>

               <p>Hvala za besedo. Odgovorila bom, zakaj vlada nasprotuje predlogu predlaganega
               amandmaja. Sistem davka na dodano vrednost temelji na prejetih in izdanih računih. Se
               pravi, obveznost nastopi tedaj, ko se izda račun in tako na strani vstopnega kot
               izstopnega davka. Se pravi, da ima vsak pravico zaračunati in tudi odšteti vstopni
               davek v obračunskem razdobju takrat, ko je izdal fakturo. Nadalje je v predlogu
               zakona, tam okoli 46. člena, tudi definirano, da tisti manjši zavezanci, ki že danes
               plačujejo akontacije davka od dohodka iz dejavnosti, lahko kvartalno ali polletno
               obračunavajo in tudi plačujejo ta davek. Enako je pri uvozu blaga, ker nastane
               pravica do odbitka vstopnega davka v trenutku izvoza, pri čemer pa pravica do
               oprostitve ni vezana na plačilo izvoženega blaga.</p>
               <p>Metoda izstavljenih oziroma izdanih računov je vsesplošno znana in pogojena metoda
               pri obračunavanju davka na dodano vrednost. Seveda bi pri metodi po plačani
               realizaciji, tako na vstopu kot izstopu, to dodatno povečevalo tako stroške
               administracije, stroške državne uprave, stroške zavezancev, kot tudi večje možnosti
               izogibanja plačil, kar je tudi že ob sedanjem sistemu prometnega davka, ki se plačuje
               po plačanih terjatvah, lahko možno. Kajti zavezanec nekako sam lahko regulira, kdaj
               bo državi plačal svojo dajatev.</p>
               <p>Nadalje je vlada tudi s tako imenovanim "thresholdom" oziroma letnim mejnim zneskom,
               ki ga je iz prvega branja, ko je bil ta "threshold" 2 milijona letnega bruto prometa,
               dvignila na 5 milijonov bruto prometa, s tem znižala število zavezancev od 71 tisoč
               na 51 tisoč. Se pravi, veliko število davčnih zavezancev je izpustila iz obvezne
               sheme oziroma vključitve v davek na dodano vrednost. Tako, da v populaciji teh
               samostojnih podjetnikov posameznikov, ki jih je registriranih od 60 do 65 tisoč, bo v
               tem pragu 5 milijonov samo slaba polovica obvezno v sistemu DDV. Seveda ostali pa vsi
               prostovoljno.</p>
               <p>Torej vsi ti argumenti kažejo na to, da ni potrebe sprejeti predloga amandmaja.
               Hvala.</p>
            </sp>
            <sp xml:id="SDZ2-Redna-10-1998-07-27.sp70">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Če ni več razprave, zaključujem razpravo in prehajamo na odločanje.
               Ugotavljamo prisotnost! <stage>(56 prisotnih.)</stage></p>
               <p>Kdo je za amandma pod številko 1? <stage>(22 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 19. člen. Ugotavljamo prisotnost! <stage>(46 prisotnih.)</stage></p>
               <p>Kdo je za 19. člen? <stage>(35 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je 19. člen sprejet.</p>
               <p>Smo pri 21. členu. Imamo dva amandmaja, oba vlaga odbor. Vlada podpira. Želi kdo
               razpravljati? <stage>(Ne želi.)</stage> Zaključujem razpravo. Ugotavljamo prisotnost? <stage>(50
               prisotnih.)</stage></p>
               <p>Kdo je za amandma pod številko 1? <stage>(30 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma pod številko 1 sprejet.</p>
               <p>Na glasovanje dajem amandma pod številko 2. Ugotavljamo prisotnost! <stage>(42 prisotnih.)</stage>
               Hitro, počasi, tipke ne delajo. Ugotovimo prisotnost! <stage>(51 prisotnih.)</stage></p>
               <p>Kdo je za amandma pod številko 2? <stage>(38 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 21. člen. Ugotovimo prisotnost! <stage>(48 prisotnih.)</stage></p>
               <p>Kdo je za 21. člen? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 21. člen sprejet.</p>
               <p>Smo pri 24. členu, imamo dva amandmaja. Prvi je poslanske skupine slovenskih
               krščanskih demokratov, vlada in matično delovno telo mu nasprotujeta. Drugi pa
               poslanske skupine Združene liste socialdemokratov. Vlada mu prav tako nasprotuje.
               Želi kdo razpravljati? Če je prvi sprejet, je drugi brezpredmeten. Feri Horvat, potem
               Rejc in gospod Zmago Jelinčič.</p>
            </sp>
            <sp xml:id="SDZ2-Redna-10-1998-07-27.sp71">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice, spoštovani kolegi,
               predstavniki vlade! Smo pri enem najpomembnejših, če ne pri najpomembnejšem členu, ki
               določa splošno stopnjo davka na dodano vrednost. Se pravi predlog 19%. Jaz ne bom
               podrobno govoril in utemeljeval predloga amandmaja, ki smo ga dali kot poslanska
               skupina, namreč, da se zniža z 19% na 18%, kajti obrazložitev je zelo podrobno
               opisana v pisni obrazložitvi. Poleg tega ste imeli, kolegice in kolegi, priliko
               prebrati vrsto raznih gradiv, med drugim bi spomnil na gradivo gospodarske zbornice,
               ki ga je tudi, študijo, ki jo je pripravljal profesor Bole in kjer je bilo celo
               predlagano, da bi lahko to splošno stopnjo znižali na 15%. Mislim, da to ni realno in
               je potrebno sprejeti argumente, ki jih je v razpravah v delovnih telesih in tudi
               sicer navajala vlada, da tam niso upoštevane vse tiste predpostavke, ki so sedaj že v
               tem predlogu zakona, in da ne bi bilo realno zahtevati takšnega znižanja, ki bi
               dejansko povzročilo težave v državni blagajni in zahtevalo potem druge vrste davkov.
               To je bila slabša varianta. Zato smo mi bili tudi zelo zmerni v predlogu amandmaja,
               čeprav to ne pomeni, da ne bomo nekaterih morda podprli - amandmaja kolegov
               krščanskih demokratov, kajti z vidika vpliva na inflacijo je seveda ta varianta
               ugodnejša. Če pa ne bo ta amandma podprt, pa seveda bomo podprli in vas vabimo tudi,
               da podprete naš amandma.</p>
               <p>Naš temeljni pomislek k predlaganim stopnjam davka na dodano vrednost - tako splošne,
               kot potem tudi znižane, ker tudi predlagamo potem tudi amandma, kar se same stopnje
               tiče, in pa tudi uvrstitev nekaterih izdelkov in storitev - naša temeljna pripomba je
               ta, da se nam zdi, da vlado vodi, ne samo pretežno, ampak izključno pri tem svojem
               predlogu fiskalni interes. Namreč, da nadomesti prometni davek in še nekatere druge
               izpade v proračunskih prihodkih z davkom na dodano vrednost, medtem ko zanemarja
               ekonomske in pa predvsem socialni vidik, vendar o tem seveda podrobneje pri drugih
               amandmajih.</p>
            </sp>
            <sp xml:id="SDZ2-Redna-10-1998-07-27.sp72">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Rejc, izvolite.</p>
            </sp>
            <sp xml:id="SDZ2-Redna-10-1998-07-27.sp73">

               <speaker>IZIDOR REJC:</speaker>

               <p>Spoštovani gospod podpredsednik! Gospe in gospodje! Mi to stopnjo znižujemo še za eno
               navzdol. Se pravi na 17%. Zastonj je govoriti o naši konkurenčni sposobnosti,
               govoriti o razbremenitvi gospodarstva, govoriti o tem, kako bomo racionalno živeli,
               kako bo racionalna ta država. Če bodo stopnje ostale na istem nivoju in če se bo še
               vse to podražilo, potem bo naša pot v Evropo prav gotovo v velikem zaostanku in
               gotovo ne bomo tega dosegli, kar smo tudi načrtovali.</p>
               <p>Menim, da je ta stopnja dovolj visoka, ne glede na to, da so obrazlagali, da je treba
               povsem - in gotovo imajo po svoje prav, da zagotavljajo poln proračun. Samo ta
               proračun je kot voz, ki gre v blato. Mislim, da se moramo enkrat tega zavedati, da bo
               treba ta voz sedaj potegniti in preiti na določene stopnje porabe, javne porabe na
               43% bruto domačega proizvoda, ne pa 47%, 48% ali 49%. In bomo ta preobrat morali
               enkrat napraviti. Sedaj je priložnost in mislim, da je sedaj potrebno to tudi
               podpreti, ker menim, da je to korak, ki nas pelje iz blata ven. Hvala.</p>
            </sp>
            <sp xml:id="SDZ2-Redna-10-1998-07-27.sp74">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Jelinčič.</p>
            </sp>
            <sp xml:id="SDZ2-Redna-10-1998-07-27.sp75">

               <speaker>ZMAGO JELINČIČ:</speaker>

               <p>Hvala lepa za besedo. Mi bomo podprli oba amandmaja, pa upajmo, da bo uspel tisti, ki
               so ga predložili Slovenski krščanski demokrati.</p>
               <p>Gre za splošno stopnjo davka na dodano vrednost. In sodim, da kar takoj pristajati na
               diktat Evrope in po možnosti pristati na najvišjo možno stopnjo tega davka na dodano
               vrednost, kaže na popolno nesposobnost slovenske vlade, da bi že v samem začetku
               postavila slovenski pogajalski skupini boljša izhodišča za pogajanje v Evropi.
               Nedvomno je, da se bomo morali v Evropi pogajati in po možnosti dvigati ta nivo
               obdavčenja. In če bomo že sami sebi postavili 19% in bomo to potem dvignili na 20%
               ali 21% ali tako, kot imajo Hrvatje, na 22% in so danes v grozljivih gospodarskih
               škripcih, v tem primeru naša vlada, ki kot vemo, se ne zna pogajati, ki se ne upa
               pogajati, ki nima ne argumentov, predvsem pa ne hrabrosti, da bi se z Evropo
               pogajala, ne bo dosegla ničesar.</p>
               <p>Zato podprimo amandma, ki so ga vložili krščanski demokrati, znižajmo to osnovno
               stopnjo na 17% in potem dajmo možnost naši vladi, da pridobi manevrski prostor in da
               če že bodo zvišali za 2% točki, naj dvignejo na 19%, ne pa na 21% ali 22%. Še enkrat,
               mi bomo glasovali za amandma krščanskih demokratov, če pa ta ne bo izglasovan oziroma
               če ne bo potrjen, če ne bo sprejet, bomo pa glasovali za amandma združene liste.</p>
            </sp>
            <sp xml:id="SDZ2-Redna-10-1998-07-27.sp76">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kopač.</p>
            </sp>
            <sp xml:id="SDZ2-Redna-10-1998-07-27.sp77">

               <speaker>MAG. JANEZ KOPAČ:</speaker>

               <p>Hvala za besedo. V tem primeru ne bom razpravljal, ampak bom repliciral. Stopnja je
               pa res ena redkih reči v tem zakonu, ki nima nobene zveze z Evropo. Stopnja 19 in 8
               za tiste izjeme, ki jih dovoljuje protokol HA, to je direktive Evropske unije, je
               določena kot preračun tega, kaj se sedaj zbere s prometnim davkom. To Evrope seveda
               čisto nič ne briga in o višini splošne stopnje se nihče nikoli ne pogaja, to je
               interna stvar vsake države. Ampak ta amandma, recimo slovenskih krščanskih demokratov
               je vreden 120 milijard tolarjev, kar tako, z enim amandmajem, obrazložitev pa je, da
               gre, ne vem, da je proračun neka blatna zadeva in da jo dajmo zdaj z nekim amandmajem
               pa popraviti, ha, ha. 120 milijard tolarjev vsakomur od vas, ki ste že sodelovali v
               proračunskih razpravah, je jasno, kaj pomeni. To pomeni, recimo v letošnjem letu
               nekaj manj, kot je višina transferja v zavod za pokojninsko in invalidsko
               zavarovanje. To pomeni proračun nekaj ministrstev skupaj. Če vzamem recimo proračun
               ministrstva za kulturo je, ne vem, 16 milijard tolarjev. Ta amandma je pa vreden 120
               milijard tolarjev, ta od združene liste pa pol toliko, torej 60 milijard tolarjev. To
               je enostavno po mojem mnenju neodgovorno. Sam sem kritičen do vlade, ki je predlagala
               samo 19% in se s tem zavestno odpovedala drugemu stebru pokojninske reforme in se s
               tem zavestno odpovedala možnim sredstvom za blaženje potencialnih ekonomskih
               problemov, ki jih bodo imele posamezne panoge, podjetja, posamezniki. Temu se je
               vlada sama odpovedala, po moje nesmiselno, zato bi bilo boljše imeli 20 splošno
               stopnjo, ne 22, toliko ne potrebujemo, mi nismo bili v vojni tako kot je bila
               Hrvaška, rabimo pa 19, kar ni nič zelo podpovprečno ali pa nadpovprečno glede na
               Evropsko unijo. Rad bi poudaril, da je to seveda pomemben člen, pomemben amandma in
               da je neodgovorno vlagati amandmaje kar tako, stopnja gor, dol, kot da je to čisto
               vseeno. Ni vseeno.</p>
               <p>In drugo, kar bi rad rekel, to pa je replika na gospoda Ferija Horvata. Sklicevati se
               na študijo Veljka Boleta je nekorektno. Veljko Bole je odboru za finance po teh
               razpravah, ki jih je sprožil predstavnik gospodarske zbornice, pisno razložil, v čem
               se moti gospodarska zbornica, ko govori, da bi bilo prav pravzaprav imeti tudi nižjo
               stopnjo, če bi želeli nadomestiti prometni davek, in ponovno razložil, v čem ali pa,
               kaj je treba vzeti kot predpostavko pri preračunu. In iz tega jasno izhaja, da je 19
               isto, kot je zdaj prometni davek, če govorimo o fiskalnih virih; ne govorimo o
               obremenitvi posameznih proizvodov ali storitev. Zato seveda 19 ni rečeno kar tako na
               pamet, ampak je preračunano in vsako odstopanje od tega potencialno navzgor - tega na
               žalost ni nihče predlagal - pomeni dodatna sredstva glede na sedanji obseg in dodatne
               možnosti za kaj. Odstopanje navzdol pa pomeni seveda poseganje v proračun, ob tem, da
               je večinsko rigiden. Kakor se zdaj kaže, bi to pomenilo, če zelo banalno poenostavim,
               recimo amandma slovenskih krščanskih demokratov, 4% bruto domačega proizvoda
               primanjkljaja letno. Hvala lepa.</p>
            </sp>
            <sp xml:id="SDZ2-Redna-10-1998-07-27.sp78">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Jelinčič, potem pa gospod Sovič.</p>
            </sp>
            <sp xml:id="SDZ2-Redna-10-1998-07-27.sp79">

               <speaker>ZMAGO JELINČIČ:</speaker>

               <p>Za kaj gre pri tem davku in zakaj želi Evropa čim višji davek na dodano vrednost?
               Odstotek, ki ga je potrebno od tega davka na dodano vrednost vplačevati v evropsko
               blagajno, je povsod enak. In večji kot je ta odstotek v določeni državi, več denarja
               se steče v evropsko blagajno. Popolnoma enostavno, pragmatično in logično. In zaradi
               tega, več kot bomo plačevali doma, več bo denarja odteklo v Evropo. Včasih je denar
               tekel v Beograd, danes bo tekel v Bruselj. Bistvene razlike ni, samo s to razliko, da
               se naša vlada danes ne bo znala izpogajati zaradi tega, ker bo pred belim svetom
               pokleknila in bomo hudičevo malo dobili nazaj.</p>
               <p>Ko se govori o primanjkljaju ne vem koliko milijard slovenskih tolarjev, danes sem
               enkrat že omenil zadevo, ki se je nihče ni lotil: razpored in razporejanje finančnih
               sredstev v mestni občini Ljubljana. Kar pet let vsako leto se vrti okrog 100 milijard
               tolarjev, ki v veliki meri izginjajo neznano kam, pa nihče nikomur nič. In če je to
               tako veliko v proračunski blagajni, zakaj se potem gospodje iz vladajoče koalicije ne
               obrnejo tja in ne povprašajo na ustreznih mestih, kaj je s tem. Pa še nekaj bi rekel,
               ko je gospod Kopač rekel, da ne bo potem nobenega denarja za reševanje ekonomskih
               problemov. Za blaženje ekonomskih problemov je rekel. Ekonomskih problemov se ne
               blaži, ekonomske probleme se rešuje, zato rabimo pa drugačno vlado.</p>
            </sp>
            <sp xml:id="SDZ2-Redna-10-1998-07-27.sp80">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Boris Sovič.</p>
            </sp>
            <sp xml:id="SDZ2-Redna-10-1998-07-27.sp81">

               <speaker>BORIS SOVIČ:</speaker>

               <p>Hvala lepa. Jaz bi predlagal, cenjene dame, spoštovani kolegi, da bi najprej mogoče
               razjasnili številke, o katerih govorimo. Zadnjič smo že opazili, da se je eden od
               spoštovanih kolegov pri argumentaciji finančnih posledic enega od zakonov zmotil ne
               za en, ne za deset, ne za sto odstotkov, ampak za faktor 10. In da se ne bi to
               ponavljalo, bi vljudno prosil, če bi nam predstavniki vlade zelo natančno povedali,
               kaj pomeni vrednostno 1% nižja stopnja davka na dodano vrednost. Kaj pomeni razlika
               med 19% in 18% in kaj pomeni razlika med 19% in 17%. Jaz bi vljudno prosil, če bi
               predstavniki ali predstavnice vlade na to najprej odgovorili. Hvala.</p>
            </sp>
            <sp xml:id="SDZ2-Redna-10-1998-07-27.sp82">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Državna sekretarka gospa Kolarjeva.</p>
            </sp>
            <sp xml:id="SDZ2-Redna-10-1998-07-27.sp83">

               <speaker>MILOJKA KOLAR:</speaker>

               <p>Hvala za besedo. Najprej bom razložila oziroma argumentirala, zakaj vlada predlaga
               take stopnje. Kot dobro veste, je prvi predlog, ki je šel iz ministrstva za finance,
               imel celo stopnjo 22 in 9. Izhajalo pa se je iz izhodišča, da se z uvedbo davka na
               dodano vrednost ne nadomesti glede finančnih prihodkov samo prometni davek, posebni
               prometni davek, temveč tudi da se s pomočjo tega davka lahko ukine davek na izplačane
               plače, da se lahko delno z njegovim finančnim efektom nadomesti izpad iz carine in
               predvideno je bilo tudi sofinanciranje drugega stebra pokojninske reforme. Če vse to
               seštejemo, bi potrebovali davek z DDV stopnjami 22 in 9, ki bi prinesel 16,7% bruto
               domačega proizvoda. Od tega se nanaša na prometni davek 13,4%, na drugi steber
               pokojninske reforme 1%, kot sem že omenila, na izpad carine 1,1% bruto domačega
               proizvoda in na davek na izplačane plače približno 1,2% bruto domačega proizvoda. Če
               vse to seštejemo, je 16,7 in potem bi moralo tukaj pisati: splošna stopnja 22 in
               znižana stopnja 9.</p>
               <p>Ker pa temu ni tako in so pogajanja pokazala, da ni volje ali pripravljenosti, da se
               pri teh stopnjah ostane, imate zdaj v predlogu splošno stopnjo 19 in pa znižano
               stopnjo 8. Mimogrede povedano, v primerjavi z Evropo je povprečna splošna stopnja v
               državah EU 19,3 in povprečna splošna stopnja v državah vzhodne in centralne Evrope,
               ki so zadnje uvajale DDV, 20,6; naša pa 19. To se pravi, brez upoštevanja EU so v
               povprečju nižje stopnje. To se pravi, če tole primerjamo, je naša splošna stopnja
               nižja tako od splošne stopnje v državah EU kot vzhodne in centralne Evrope. Vendar pa
               s tem, ko je vlada znižala obe stopnji, ni več prostora za drugo kot za nadomestitev
               finančnih virov prometnega davka in pa posebnega prometnega davka.</p>
               <p>Nadalje na kratko samo nekaj osnovnih povzetkov oziroma elementov razlik v omenjeni
               študiji cenjenega strokovnjaka gospoda Boleta, delani po nekih predpostavkah za
               gospodarsko zbornico in delani po drugih predpostavkah za vlado. Osnovna razlika - na
               kratko, da vas ne bi utrujala z relativno dovolj zahtevnim strokovnim modelom in
               vsemi predpostavkami, ki so različne - je pa ta: Treba je namreč ločiti bruto in pa
               neto donos, kar se tiče finančnega izplena v proračun. Pri prometnem davku, ker je to
               davek v končni potrošnji, se pravi se zaračuna inflacija v končni potrošnji, ni
               razlike med bruto in neto donosom oziroma je ta razlika minimalna, med 0,3 in 0,4
               bruto domačega proizvoda, medtem ko je pa razlika med bruto in neto donosom v sistemu
               DDV bistvena. Kaj pomeni razlika med bruto in neto donosom v sistemu DDV? Razlika je
               ta, da predstavlja neto donos DDV dejansko neto prilive v proračun, ker je namreč
               treba od bruto donosa iz DDV odšteti vse to, kar plača DDV javni sektor in pa vse
               refundacije ali povračila. Tukaj nihče ne omenja niti pozitivnih in dobrih strani, ki
               jih prinaša DDV. Mi moramo DDV uvesti zaradi nas, zaradi nas samih, Slovencev, ne
               zaradi EU. Zakaj? Zaradi tega, ker je DDV nevtralen davek vis-a-vis prometnega davka,
               ker povzroča bistveno manj distorzij in kaskadnosti v sistem. In na koncu, pa ne
               najpomembnejše, bo pomenil zelo bistven vzvod za izvoznike, ker kot veste v sistemu
               DDV izvozniki v celoti dobijo povračilo vsega plačanega davka v območju Slovenije ob
               izvozu in bo to približno pomenilo to, kar oni implicitno plačajo, približno zdaj 4%
               prometnega davka, skozi seveda svoje stroške ob izvozu. Ti mislim, da so tako
               pomembni, če ne naštevam tudi še lažje kontrole, večjega izplena, navzkrižne možne
               kontrole, da račun dobi status dokumenta, da bo seveda s tem zajet tudi dobršen del
               sive ekonomije, kajti dejstvo je, da se nobeni odbitki vstopnega davka ne bodo
               priznavali brez računa itn. Vsi ti pozitivni elementi in pozitivne stvari so potrebne
               in je zaradi nas samih v bistvu potrebno uvesti ta davek na dodano vrednost.</p>
               <p>No, mimogrede, ko je bila omenjena še Evropa. Evropa predpisuje minimalno stopnjo in
               ne dirigira, da bi države sprejemale višjo stopnjo. Potrebe državnega proračuna
               kažejo na to, kakšno stopnjo potrebuje proračun oziroma Slovenija. Dejstvo pa je, da
               če bi se racionalno obnašali, potem bi bili za to, da so rajši stopnje v sistemu DDV
               višje, ker bi s tem imeli možnost zniževanja neposrednih davkov v gospodarstvu in bi
               mu v tem veliko bolj pomagali. To, o čemer se zdaj debatira, dejansko DDV na same
               stroške proizvodnje podjetij nima nobenega vpliva. To je element - tisti, ki se
               spoznate - bilance stanja in dejansko nima v samem stroškovnem elementu proizvodnje
               nobenega vpliva. Drugo pa je problem končne cene, elastičnosti ponudbe, povpraševanja
               itn.</p>
               <p>No, bi zaključila s tem. Veljajo neka pravila razmerij med splošno in pa znižano
               stopnjo. Sistem ne prenese recimo splošne stopnje 13, pa znižane stopnje 5, ker bi
               pri tem prišlo do situacije, da celi gospodarski segmenti dejansko refundirajo prejem
               denarja iz proračuna za 60% več, kot pa ga v proračun prispevajo. To je primer
               proizvodnje hrane. Primer ob takih stopnjah, 23 in 5, bi recimo bilo tudi zdravstvo,
               ker bi dejansko okrog 30% več prejemali denarja iz proračuna kot pa bi ga kot svoje
               obveznosti iz DDV. Tako da veljajo ena razmerja, razmerja od 42% do 45% med nižjo in
               pa splošno stopnjo. To na kratko o vsebini in argumentih, zakaj take stopnje in zakaj
               ni možnosti za dodatna zniževanja. Hvala.</p>
            </sp>
            <sp xml:id="SDZ2-Redna-10-1998-07-27.sp84">

               <speaker>PODPREDSEDNIK ANDREJ GERENČER:</speaker>

               <p>Kaj prinese 1%?</p>
            </sp>
            <sp xml:id="SDZ2-Redna-10-1998-07-27.sp85">

               <speaker>MILOJKA KOLAR:</speaker>

               <p>1% gledano na palec, da vam bo lažje. Znižanje ali povečanje 1% točke DDV prinese
               približno 0,4% do 0,5% dobitka ali izgube finančnega efekta bruto domačega
               proizvoda.</p>
            </sp>
            <sp xml:id="SDZ2-Redna-10-1998-07-27.sp86">

               <speaker>PODPREDSEDNIK ANDREJ GERENČER:</speaker>

               <p>Hvala. Ali lahko gremo na odločanje? Kolegice in kolegi! Želi še kdo razpravljati, da
               malo vidim? Gospod Sovič je prvi, potem je gospod Jelinčič. Prosim.</p>
            </sp>
            <sp xml:id="SDZ2-Redna-10-1998-07-27.sp87">

               <speaker>BORIS SOVIČ:</speaker>

               <p>Prisrčna hvala za pojasnila. Tokrat res ni bila napaka tisoč procentov, ampak nekaj
               10 pa zanesljivo zopet. Človek bi vljudno prosil, če bi razpravljalci, tudi tisti
               spoštovani razpravljalci iz vrste koalicije, vendarle respektirali dejstva. Potem bi
               bila razprava lažja.</p>
               <p>Jaz mislim, da je zelo smiselno, če si za to točko vendarle vzamemo nekaj časa in se
               temeljito pogovorimo. Ta stopnja bo končno določala razmerja v državi v naslednjih
               letih. Vplivala na mnoge panoge. Mi smo sedaj slišali pristop vlade, ki govori o tem,
               da je boljše imeti, poenostavljam, čim višjo stopnjo, ker potem bo lažje vplive na
               posamezne segmente družbe kompenzirati z denarjem iz proračuna. To je seveda možen
               pristop in res je, da ni prvič, da ga zasledimo v predlogih, ki jih v zadnjem času
               dobivamo v parlament.</p>
               <p>Drugi pristop pa bi bil ta, da bi vendarle skozi strukturo samega zakona premislili,
               kakšne so posledice na posameznih področjih. In poskušali minimizirati te posledice,
               kolikor je le možno, ker drugače tudi relativno visoka stopnja ni nič drugega kot še
               eden od načinov prerazporejanja. Vprašanje, ki se vedno zastavlja, je, ali ni bolje
               probleme prej odpraviti kot pokrivati kasneje posledice. Prej je predstavnica vlade
               povedala, da je predlagana stopnja davka na dodano vrednost v Sloveniji nižja od
               povprečja Evropske zveze in celo je rekla, od povprečja držav srednje in vzhodne
               Evrope.</p>
               <p>Če bi gledali povprečje, mogoče res. Vendar že spoštovani kolega Trofenik iz
               koalicijskih vrst bi lahko poučil vlado, da se ne računajo vedno samo aritmetična
               povprečja, včasih se vzamejo tudi utežena. Potem je slika že drugačna. In ko
               primerjamo vzhodne in srednjeevropske države, mislim, da je korektno povedati, da so
               mnoge od teh držav šele ta zakon in davek uvedle. Torej nekatere ga imajo nekaj let,
               nekatere, kot Hrvaška, pa so ga uvedle in pravzaprav že v istem hipu skoraj
               zamrznile. Ni smiselno kar a priori ponavljati vzorcev, ki jih lahko sledimo v teh
               državah. Zlasti, ker opažamo, da so nastale resne, zelo hude posledice na mnogih
               gospodarskih segmentih.</p>
               <p>Kar se pa držav Evropske zveze tiče, pa je treba zelo korektno povedati, da obstajajo
               v Evropski zvezi države, kjer je ta stopnja davka višja od 19, obstajajo pa tudi
               take, kjer je ta nižja. Poglejmo si, katere so to. Najnižja je v Luksemburgu - ta
               Luksemburg je za Slovenijo zanimiv tudi zaradi tega, ker bo velikostno gledano z nami
               bolj primerljiv kot nekatere druge - upam, da se s tem vsi strinjamo - države članice
               Evropske zveze. In v Luksemburgu je ta stopnja 15%. V državah, ki so kar se GDP per
               capita tiče, primerljive s Slovenijo, Španija, Portugalska in Grčija, so te stopnje
               med 16% in 18%. Citiram podatke, ki jih je vlada predstavila v odboru za
               gospodarstvo. V Nemčiji, ki je država, s katero Slovenija veliko sodeluje, je ta
               stopnja 16%. Na Nizozemskem 17,5%. Torej države, če odštejem Nemčijo in Nizozemskem,
               ki imajo primerljivo velikost s Slovenijo, recimo Luksemburg ali pa primerljiv GDP s
               Slovenijo, Španija, Portugalska in Grčija, imajo nižje stopnje davka na dodano
               vrednost, kot jo predlaga v predlogu vlada.</p>
               <p>Jaz mislim, da je smiselno razmisliti tudi pri nas, kakšno stopnjo davka uvesti.
               Amandmaja, ki sta bil vložena, tako s strani poslanske skupine SKD kot poslanske
               skupine ZLSD, sta, mislim, utemeljena v želji, da bi vendarle ta naša stopnja bila
               bolj primerljiva z rangom držav, ki so za Slovenijo primerljive. Nenazadnje, mislim,
               da je zelo smiselno opazovati tudi trend, trend spreminjanja stopenj davka na dodano
               vrednost. V večini držav Evropske zveze, vsaj po mojem vedenju, se je stopnja davka
               poviševala. Torej so uvodoma izbrali nekaj nižjo stopnjo in so jo potem iz vrste
               razlogov <stage>(nazadnje smo to diskusijo spremljali v Zvezni Republiki Nemčiji)</stage> povišali.
               Vendar ta povišanja so bila tudi relativno nizka, skromna. V Nemčiji so za povišanje
               za 1% potrebovali kar nekaj časa in zelo resna pogajanja ne samo znotraj koalicije,
               ampak tudi z opozicijo in šele, ko je bil dosežen socialni sporazum z opozicijskimi
               strankami in s socialnimi partnerji, takrat so se šele odločili za spremembo te
               stopnje. Tudi za Slovenijo mislim, da bi bilo bolj modro, če bi izbrala ugodnejše,
               tudi če hočete, pogajalske pozicije do Evropske zveze. Ni pametno, da že na samem
               začetku pristanemo na najbolj trdih pozicijah, ki bodo kasneje, ko se bo potrebno
               pogajati pri prilagajanju gospodarske politike, od nas pravzaprav zahtevale relativno
               težko situacijo in nam bodo pravzaprav dajale manj manevrskih možnosti. Vse to so
               razlogi, ki narekujejo po mojem mnenju podporo amandmajema. Hvala.</p>
            </sp>
            <sp xml:id="SDZ2-Redna-10-1998-07-27.sp88">

               <speaker>PODPREDSEDNIK ANDREJ GERENČER:</speaker>

               <p>Hvala. Kolegice in kolegi, ker gre za pomembno vprašanje, tudi pomembno odločitev,
               predlagam, da prekinemo to točko dnevnega reda in jo nadaljujemo jutri zjutraj in da
               se vrnemo k 3. točki. Imamo še tri štiri replike, govorov in tega ne bomo končali do
               18. ure. Imamo pa uskladitveni amandma k 3. točki dnevnega reda.</p>
               <p>Prekinjam 44. točko dnevnega reda.</p>
               <p>Vračamo se k <title>3. TOČKI DNEVNEGA REDA.</title> Na mizo ste dobili uskladitveni
               amandma. Želi o njem kdo razpravljati? Se opravičujem, ni razprave. Prehajamo na
               odločanje o uskladitvenem amandmaju. Ugotavljamo prisotnost! <stage>(56 prisotnih.)</stage></p>
               <p>Kdo je za uskladitveni amandma k 6. členu? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Še uskladitveni amandma k naslovu. Ugotavljamo prisotnost! <stage>(58 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da sta oba sprejeta.</p>
               <p>Na glasovanje dajem zakonski predlog v celoti. Ugotovimo prisotnost! <stage>(57
               prisotnih.)</stage></p>
               <p>Kdo je za predlagani zakon v celoti? <stage>(51 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlagani zakon v celoti sprejet.</p>
               <p>Imamo tri dodatne sklepe, in sicer poslanske skupine Socialdemokratske stranke, ki
               pravi: Besedilo predloga dodatnega sklepa se popravi tako, da se glasi: Državni zbor
               predlaga vladi, da do 30.9.98 prouči možnost ukinitve Dars d.d. in prenosa njegovih
               nalog na ministrstvo za promet in zveze oziroma organ v sestavi ministrstva do
               31.12.98 ter o tem obvesti državni zbor in mu predloži vse potrebne predloge za
               ustrezno spremembo zakonskih predpisov.</p>
               <p>Drugi je prav tako dodatni sklep poslanske skupine SDS: Na podlagi razprave v
               državnem zboru, ugotovitve računskega sodišča in posebne komisije za pregled in
               izdelavo ocene investicij pri ministrstvu za promet in zveze državni zbor predlaga
               vladi Republike Slovenije, da zaradi odgovornosti za negospodarno in nenamensko
               trošenje javnih sredstev ter prekoračitve pooblastil razreši predsednika uprave Dars
               gospoda Jožeta Brodnika.</p>
               <p>Tretji je od poslanske skupine Združene liste socialnih demokratov: Poslanska skupina
               Združene liste socialnih demokratov predlaga, da se o predlogu dodatnega sklepa
               poslanske skupine SDS odloča po obravnavi ugotovitev računskega sodišča na sejah
               odbora za nadzor proračuna in drugih javnih financ in odbora za infrastrukturo in
               okolje, ki morata biti opravljeni najkasneje do 15. oktobra 1998.</p>
               <p>Ker so vsi trije sklepi povezani, dajem vse tri v razpravo. Kdo želi besedo? <stage>(Nihče.)</stage>
               Zaključujem razpravo. Najprej bomo glasovali o predlogu dodatnega sklepa poslanske
               skupine Združene liste. Če bo sprejet, ostala sklepa počakata na odločanje v teh dveh
               odborih - sklep v zvezi z razrešitvijo. Ugotavljamo sklepčnost! <stage>(61 prisotnih.)</stage></p>
               <p>Kdo je za sklep poslanske skupine združene liste? <stage>(12 poslancev.)</stage> Je kdo proti? <stage>(35
               poslancev.)</stage></p>
               <p>Ugotavljam, da sklep ni sprejet.</p>
               <p>Na glasovanje dajem sklep poslanske skupine SDS v zvezi z razrešitvijo predsednika
               uprave Darsa Jožeta Brodnika. Ugotavljamo sklepčnost! Obrazložitev glasu, gospod
               Mozetič.</p>
            </sp>
            <sp xml:id="SDZ2-Redna-10-1998-07-27.sp89">

               <speaker>MIROSLAV MOZETIČ:</speaker>

               <p>Mislim, da o tem sklepu sploh ne bi smeli glasovati. Ampak če ste se odločili,
               podpredsednik, da boste dali tak predlog sklepa, ki je po svoji vsebini, tehniki in
               naravi povsem podoben tistemu od Združene liste glede Drobniča - z eno besedo zelo
               blizu stalinističnim principom, na podlagi razprave v državnem zboru - kaj ste pa
               ugotovili v državnem zboru? Računsko sodišče, ne vem, posebna komisija - še nikoli
               nisem slišal za to komisijo. Kje jo pa imate? Ali ste jo vi postavili? Ne vem. Tega
               predloga sploh ne bi smeli dati na glasovanje. Še enkrat ponavljam - to so principi,
               metode, načini, kakršni so bili prej uporabljeni pri državnemu tožilcu, zdaj jih na
               žalost uporablja Socialdemokratska stranka, ampak izgleda, da so določene stvari zelo
               blizu. Glasoval bom proti.</p>
            </sp>
            <sp xml:id="SDZ2-Redna-10-1998-07-27.sp90">

               <speaker>PODPREDSEDNIK ANDREJ GERENČER:</speaker>

               <p>Hvala. Gre za predlog vlade, torej ne da mi razrešujemo. Želi še kdo besedo? Gospod
               Potrč, obrazložitev glasu.</p>
            </sp>
            <sp xml:id="SDZ2-Redna-10-1998-07-27.sp91">

               <speaker>MIRAN POTRČ:</speaker>

               <p>Hvala. Ker vsebinsko, ne pa v načinu izvajanja soglašam v precejšnjem delu s kolegom
               Mozetičem, je poslanska skupina Združene liste predlagala, da bi se vsebinske
               ugotovitve najprej ugotovile v odboru za nadzor proračuna in v matičnem delovnem
               telesu. Vi pač tega niste sprejeli in ste glasovali samo z 12 glasovi za in s 35
               glasovi proti. Jaz se zaradi takšnega načina glasovanja ne štejem zavezanega oziroma
               mislim, da bi bilo nesmotrno glasovati za predlog sklepa, kot je predlagan, ker
               vsebinsko stvari res v državnem zboru nismo ugotavljali. V tistem drugem delu, gospod
               Mozetič, pa predlagam, da si prebereš, ali smo kaj predlagali ali ne, ker mi namreč v
               zvezi z Drobničem nismo predlagali ničesar, in ko boš tisto prebral, verjamem, da boš
               kot kolega prišel v odmoru, pa rekel, da se opravičuješ. Hvala lepa.</p>
            </sp>
            <sp xml:id="SDZ2-Redna-10-1998-07-27.sp92">

               <speaker>PODPREDSEDNIK ANDREJ GERENČER:</speaker>

               <p>Ne moremo replicirati, lepo prosim, kolegi. Gospod Špiletič, obrazložitev glasu.</p>
            </sp>
            <sp xml:id="SDZ2-Redna-10-1998-07-27.sp93">

               <speaker>BOGOMIR ŠPILETIČ:</speaker>

               <p>Moram reči, da je Dars pravzaprav edini proračunski uporabnik, lahko tako rečem,
               vsebinsko, pri katerem je pa nadzorni svet relativno zvezanih rok. Namreč ni mogoče,
               da nadzorni svet izreče nezaupnico predsedniku uprave, temveč o tem odloča le vlada.
               Tudi ta sklep ni noben sklep o razrešitvi, temveč je priporočilo vladi, pa ne na
               podlagi neke preiskovalne komisije, kot je rekel gospod Mozetič, ampak posebne
               komisije za pregled in izdelavo ocene investicij pri ministrstvu za promet in zveze.
               In morda samo še to. Tisti, ki hoče videti v razpravi, lahko veliko vidi, nekateri pa
               sedijo na ušesih. Glasoval bom za.</p>
            </sp>
            <sp xml:id="SDZ2-Redna-10-1998-07-27.sp94">

               <speaker>PODPREDSEDNIK ANDREJ GERENČER:</speaker>

               <p>Prehajamo na odločanje. Ugotovimo prisotnost! Torej slišali ste, da ne prebiram še
               enkrat, predlog vladi, da se razreši predsednik. Ugotovimo prisotnost! <stage>(62
               prisotnih.)</stage></p>
               <p>Kdo je za predlog sklepa? <stage>(12 poslancev.)</stage> Je kdo proti? <stage>(46 poslancev.)</stage></p>
               <p>Ugotavljam, da sklep ni sprejet.</p>
               <p>In še en sklep poslanske skupine SDS, tretji in sicer: "Državni zbor predlaga vladi,
               da do 30.9. prouči možnost za ukinitev Dars d.d. itn." Ugotovimo prisotnost! <stage>(62
               prisotnih.)</stage></p>
               <p>Kdo je za predlagani sklep? <stage>(17 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da predlagani sklep ni sprejet.</p>
               <p>S tem zaključujem to točko dnevnega reda. Dovolite samo obvestilo. Jutri nadaljujemo
               z davkom na dodano vrednost. Če bomo to opravili, upam, da bomo, potem gremo na zakon
               o trošarinah. Popoldan pa imamo že volitve in razpravo o vetu. Zaključujem današnje
               zasedanje, nadaljujemo jutri ob 10.00. Člane odbora za mednarodne odnose opozarjam,
               da je seja ob 18.00 uri. <stage>(Glas iz dvorane.)</stage> Ni bilo nič naročeno, mogoče bo
               predsednik povedal. Ja, infrastruktura je tudi ob 18.00 uri. <title><stage>(SEJA JE BILA
                  PREKINJENA 27. JULIJA 1998 OB 17.52 URI.)</stage></title>
               </p>
            </sp>
         </div>
      </body>
   </text>
</TEI>
