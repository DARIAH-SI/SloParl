<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Izredna-19-1998-01-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6852DDE2C2068FEEC1256594004F3F79</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=6852DDE2C2068FEEC1256594004F3F79</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-19-1998-01-20.DZ" n="19">
               <name>Izredna</name>
               <date when="1998-01-20"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-19-1998-01-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">19. IZREDNA SEJA</stage>
            <stage type="date">(20. januar 1998)</stage>
            <stage type="chairman"> Sejo je vodil Janez Podobnik, predsednik zbora.</stage>
            <stage type="time"> Seja se je pričela ob 14.16 uri.</stage>


            <sp xml:id="SDZ2-Izredna-19-1998-01-20.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam 19.
               izredno sejo Državnega zbora Republike Slovenije, ki sem jo sklical na podlagi prvega
               in drugega odstavka 51. člena in 54. člena poslovnika državnega zbora.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Franc Čebulj - je tukaj, doktor Jože Zagožen tudi, Roberto
               Battelli. Prosim, da ugotovimo prisotnost! <stage>(81 prisotnih.)</stage></p>
               <p>Ugotavljam, da je državni zbor sklepčen in lahko odloča.</p>
               <p>Na sejo sem vabil predsednika Vlade Republike Slovenije, doktor Janeza Drnovška,
               podpredsednika vlade, gospoda Marjana Podobnika ter ostale člane vlade. Pisno se je
               opravičil doktor Marjan Jereb, minister za zdravstvo. Vabil sem tudi predstavnika
               Urada predsednika Republike Slovenije, predstavnike Državnega sveta Republike
               Slovenije, predstavnika Ustavnega sodišča Republike Slovenije, predstavnika
               Računskega sodišča Republike Slovenije, predstavnika varuha človekovih pravic,
               guvernerja Banke Slovenije, doktor Franceta Arharja, generalnega direktorja Zavoda za
               pokojninsko in invalidsko zavarovanje, generalnega direktorja Zavoda za zdravstveno
               zavarovanje Slovenije ter vse lepo pozdravljam.</p>
               <p>Prehajamo na določitev dnevnega reda 19. izredne seje državnega zbora, ki sem jo
               sklical na dogovoru, na podlagi dogovora kolegija predsednika državnega zbora.
               Predlog dnevnega reda ste prejeli s sklicem 19. izredne seje in sicer 14. januarja
               letos. O predlogu dnevnega reda bomo odločali v skladu z drugim odstavkom 64. člena
               poslovnika državnega zbora, to pomeni, da najprej razpravljamo o predlogih za umike
               in o predlogih za razširitve in nato o dnevnem redu v celoti.</p>
               <p>Prehajamo na predloge za umike. Predlogov za umik posamezne točke z dnevnega reda
               nismo prejeli. Želi v zvezi s tem kdo besedo? <stage>(Želi.)</stage> Gospod Janez Janša. Prosim.</p>
            </sp>
            <sp xml:id="SDZ2-Izredna-19-1998-01-20.sp2">

               <speaker>JANEZ JANŠA:</speaker>

               <p>Spoštovani gospod predsednik, kolegice in kolegi! V imenu poslanske skupine
               Socialdemokratske stranke predlagam, da se z dnevnega reda umakne 1. točka, ki se
               glasi: "Predlog predsednika Republike Slovenije za določitev kandidata za sodnika
               Evropskega sodišča za človekove pravice." V obrazložitvi roka za zbiranje predloga
               možnih kandidatov za sodnika Evropskega sodišča za človekove pravice, ki je bil
               določen v pozivu predsednika republike, je bil včerajšnji dan, to je ponedeljek 19.
               januarja, določen kot rok za vložitev kandidatur in današnji dan kot rok, v katerem
               naj bi državni zbor izvolil še enega kandidata na listo treh kandidatov za sodnike
               Evropskega sodišča. Domneva, vsebovana v obrazložitvi tega poziva, da bi tako
               pospešena izvolitev omogočila Sloveniji, da bi o njeni listi bile opravljene volitve
               slovenskega sodnika že na zasedanju parlamentarne skupščine Sveta Evrope v ponedeljek
               26. januarja, je neutemeljena.</p>
               <p>Iz uradne informacije, z dne 17. decembra 1997, ki je bila podana poslancem tega
               državnega zbora, je razvidno, da je bil zadnji rok za predložitev kandidatov, ki bi
               jih lahko volila parlamentarna skupščina na zasedanju 26. januarja, 18. december
               1997.</p>
               <p>Citiram: "Sodnike držav članic, ki do takrat ne bodo predložile svojih kandidatur,
               bo parlamentarna skupščina Sveta Evrope volila na svoji naslednji seji, ki bo 20. do
               24. aprila 1998."</p>
               <p>Procesni razlogi, ki so jasni, znani, pravijo, da ni mogoče, da bi slovenska lista,
               ki bi dospela v Strassburg na jutrišnji dan, se pravi 21. januarja, bila predložena
               na sejo parlamentarne skupščine za 26. januar.</p>
               <p>Razlogi za to so naslednji:</p>
               <p>Prvič. O tej listi je na podlagi neformalne procedure, ki je določena z odločbo
               odbora ministrov Sveta Evrope, z dne 28. maja 1997, potrebno opraviti preučitev
               možnih kandidatur. S to proceduro generalni je sekretar Sveta Evrope, s posebnim
               dopisom z dne 6. oktobra 1997, seznanil tudi slovensko zunanje ministrstvo. Procedura
               določa, da morajo države, ki so pogodbene stranke konvencije, predložiti najprej
               neformalne kopije življenjepisov možnih kandidatov za izvolitev sodnika Evropskega
               sodišča, da mora posebna skupina preučiti te kandidature in o njih neformalno
               izmenjati stališča, še prej predno je lista formalno predložena odboru ministrov, ki
               jo nato šele predlaga parlamentarni skupščini.</p>
               <p>Z vsemi kandidati z liste se opravi pred volitvami v parlamentarni skupščini
               intervjuje, tako imenovane "hearinge", to se opravi pred posebnim podkomitejem
               skupščinskega odbora za pravne zadeve in človekove pravice. Brez teh intervujejev
               brez teh hearingov, volitev in kandidatura ni možna. Hearingi so obligatorni.</p>
               <p>Oba ta dva predpisana postopka iz te procedure je nemogoče opraviti do 26., glede na
               to, kakšne roke imajo ustrezna telesa Sveta Evrope.</p>
               <p>Svet Evrope tudi nikoli ne krši teh procedur, doslej se to nikoli ni zgodilo. Kajti
               v primeru, če bi bile te procedure kršene, bi to pomenilo diskriminacijo kandidatov,
               v tem primeru z naše liste kandidatov, v primeru z vsemi ostalimi, ki so imeli dovolj
               možnosti za predstavitev svojih stališč.</p>
               <p>Zaradi tega bi morali Slovenijo po predložitvi vseh kandidatur, tudi te, ki je
               predložena danes s strani predsednika države, in še pred končno določitvijo liste v
               državnem zboru, kar naj bi storili že danes, poslati življenjepise treh možnih
               kandidatov v Strassburg v neformalno proceduro. Šele po tej opravljeni neformalni
               proceduri, bi se lahko izpeljale volitve v državnem zboru, saj sicer glede na pravno
               obvezo in pravno obvezo, naravno volitev, ta procedura ne bi imela smisla.</p>
               <p>Vse to pomeni, da ni nikakršne potrebe za to, da se volitve še enega kandidata z
               liste, za listo treh sodnikov Evropskega sodišča, opravi danes. Volitve v
               parlamentarni skupščini Sveta Evrope bodo šele aprila in prej je treba opraviti vso
               to neformalno proceduro. Gre za izredno pomembno kandidaturo. Na to kandidaturo se v
               veliki meri veže ugled države, ki jo predlaga, in teh postopkov seveda ni mogoče
               opraviti na vrat na nos, čez noč. Poleg tega mora državni zbor prej, preden odloča o
               listi - vsaj prav bi bilo tako - določiti pravilo o določitvi vrstnega reda treh
               kandidatov na listi, kajti ta vrstni red je zelo pomemben. Pri tem ne bi smeli
               upoštevati tistega, kar je bilo neformalno predlagano, dobljenega števila glasov, ker
               postopki volitev niso bili za vse kandidate opravljeni v enakih pogojih. Drugače je,
               če se voli za listo treh kandidatov kot za listo, na kateri je samo en kandidat, voli
               se pa samo enega.</p>
               <p>Zato, da predlagamo umik te točke z dnevnega reda, je še en razlog, nastal pa je
               danes na seji komisije za volitve in imenovanja, kjer smo o tem odločali. Protest
               devetih poslancev, članov te komisije, smo že vložili pri predsedniku državnega
               zbora. Šlo je za enostavno goljufanje pri štetju glasov. Predsednik komisije za
               volitve in imenovanja, gospod Maks Lavrinc, je dal na glasovanje sklep, da komisija
               ugotavlja, da je bil postopek izpeljan, in da državni zbor opravi volitve. Po
               glasovanju je ugotovil, da je za tak sklep glasovalo devet poslancev in da je bilo
               osem proti. Vsi, ki smo glasovali proti, smo videli, da nas je proti glasovalo devet.
               Predsednik je kljub temu ugotovil, da je proti glasovalo samo osem poslancev, članov
               komisije, in da je sklep sprejet. Predlagal sem ponovitev glasovanja; za to, da se
               glasovanje ponovi, je glasovalo ravno toliko poslancev kot proti, da se postopek
               ponovi, in postopka glasovanja nismo ponavljali, čeprav smo se tam prešteli za mizo
               in je bilo ugotovljeno, da sklep, da je bil postopek izpeljan in da se predlaga
               nadaljnja procedura, ni bil sprejet - devet za, devet proti. To je očitna goljufija
               pri štetju. Vseh devet poslancev, ki smo glasovali proti temu sklepu, je potem tudi
               podpisalo ta protest - stvar je možno dokazati, ne gre za dvome ali pa za sume, gre
               za devet ljudi iz mesa in krvi, ki smo bili prisotni na seji in ki znamo vsi šteti.
               Že zaradi tega - mislim, da se je na tako očiten način to prvič zgodilo v tem
               državnem zboru - je nujno, da se ta komisija še enkrat sestane in da še enkrat
               korektno odloča o tem sklepu. Šele potem je možno to točko uvrstiti na dnevni red.</p>
               <p>Se pravi, poleg vsebinskih razlogov, ki zadevajo proceduro izvolitve sodnikov
               Evropskega sodišča za človekove pravice pred parlamentarno skupščino Sveta Evrope,
               obstajajo tudi povsem, bom rekel, praktični, proceduralni razlogi, ki so nastali
               danes v komisiji za volitve in imenovanja, in ki predstavljajo nekaj, kar se v
               nobenem demokratičnem parlamentu ne bi smelo zgoditi. Najprej narobe prešteješ
               glasove, razglasiš napačen rezultat, potem pa z neodločenim številom glasov blokiraš
               predlog, da se ponovi glasovanje in lahko karkoli brez večine glasov na tak način
               sprejmeš. Če se je pozicija odločila oziroma tukaj ni šlo za vladno pozicijo, šlo je
               za drugačno razporeditev glasov, skratka, če nekdo sprejme odločitev, da se bo zdaj
               tako delalo v tem parlamentu, potem nas nekaterih ne bo zraven.</p>
               <p>Ampak še enkrat ponavljam predlog. Poslanska skupina Socialdemokratske stranke
               predlaga, da se iz teh dveh razlogov 1. točka dnevnega reda umakne in preloži na
               naslednjo sejo. Hvala.</p>
            </sp>
            <sp xml:id="SDZ2-Izredna-19-1998-01-20.sp3">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Janezu Janši, ki je v imenu poslanske skupine Socialdemokratov
               predlagal, da se umakne 1. točka dnevnega reda izredne seje in se jo prestavi na
               naslednjo sejo.</p>
               <p>Preden bom po postopku, kot je določeno s poslovnikom dal besedo predstavnikom
               predlagateljev, poročevalcem matičnega delovnega telesa itd, bi rad povedal
               naslednje, da sem v zvezi s protestom, ki so mi ga posredovali člani komisije za
               volitve, imenovanja in administrativne zadeve, da sem ga takoj posredoval vsem vodjem
               poslanskih skupin v državnem zboru. Glede časovnih rokov, glede same izvolitve
               kandidata za sodnika evropskega sodišča, pa sem danes članom komisije za volitve,
               imenovanja in administrativne zadeve tudi posredoval pojasnilo do nekaterih vprašanj,
               ki mi ga je na moj predlog, na mojo željo posredovala gospa Magdalena Tovornik,
               veleposlanica in stalna predstavnica Republike Slovenije pri Svetu Evrope. Torej to
               gradivo so prejeli predsednik in člani KVIAZ-a.</p>
               <p>Želi besedo predstavnik predlagatelja? <stage>(Ne želi.)</stage> Želi besedo poročevalec matičnega
               delovnega telesa? <stage>(Ne želi.)</stage> Želi besedo predstavnik sekretariata za zakonodajo in
               pravne zadeve? Želi besedo predstavnik vlade? Želijo besedo predstavniki poslanskih
               skupin? <stage>(Ne želijo.)</stage></p>
               <p>Torej, ker ne želijo, ni potrebno, da predlagatelj umika dodatno obrazloži svoj
               predlog in dajem torej na glasovanje predlog, da se umakne 1. točka 19. izredne seje
               državnega zbora. Ugotavljamo prisotnost! <stage>(85 prisotnih.)</stage></p>
               <p>Kdo je za predlog, da se umakne 1. točka iz dnevnega reda 19. izredne seje? Kdo je
               za? <stage>(39 poslancev.)</stage> Kdo je proti? <stage>(41 poslancev.)</stage> Ugotavljam, da predlog za umik 1.
               točke z dnevnega reda ni bil sprejet.</p>
               <p>Ali je še kakšen predlog za umik? Ni predlogov. Potem prehajamo na predloge za
               širitve dnevnega reda. Prejeli smo več predlogov, ki smo jih tudi razmnožili v pisni
               obliki in mislim, da ste jih poslanci prejeli na klop. Poslanska skupina Združene
               liste socialnih demokratov predlaga razširitev dnevnega reda 19. izredne seje s točko
               - mnenje predsednika Republike Slovenije ob razglasitvi zakona o spremembah in
               dopolnitvah zakona o prometnem davku in zakona o spremembah in dopolnitvah zakona o
               prispevkih za socialno varnost. Kot gradivo za obravnavo navedene točke predlagajo,
               da se uporabi pismo predsednika republike Milana Kučana predsedniku državnega zbora z
               dne 15.1.1998, ki so ga tudi poslanci prejeli ter gradivo poslanske skupine Združene
               liste, ki je podana s predlogom za razširitev. Dovolite mi, da o tem predlogu... Želi
               predlagatelj razširitve te točke dnevnega reda besedo? Besedo ima gospod Potrč.</p>
            </sp>
            <sp xml:id="SDZ2-Izredna-19-1998-01-20.sp4">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovane kolegice in kolegi! Poslanska skupina je,
               kot je korektno povedal gospod predsednik, včeraj vložila predlog za razširitev s
               tem, da bi obravnavali mnenje predsednika Republike Slovenije ob razglasitvi zakona o
               spremembah in dopolnitvah zakona o prometnem davku in zakona o spremembah in
               dopolnitvah zakona o prispevkih za socialno varnost. Gradivo ste prejeli na klop.
               Prepričani smo, da so formalni razlogi za vložitev izpolnjeni, ker je gradivo
               poslancem dano in ker so razlogi za razširitev nastopili po sklicu seje, saj je to
               pismo prispelo v državni zbor 15. januarja, sklic seje pa je bil 14. januarja.</p>
               <p>Kar zadeva vsebinske razloge, pa mi dovolite glede na to, da ste prejeli gradivo, da
               jih širše ta moment ne razlagam, navedel bom pa tri razloge, ki nas k temu vodijo.
               Prvo je dejstvo, da je Državni zbor Republike Slovenije pri ponovnem glasovanju o
               obeh zakonih ta dva zakona sprejel kljub opozorilu, da gre za očitno neustavnost ene
               določbe zakona, ki govori o tem, kdaj prične zakon veljati. Iz tega razloga je prišlo
               do zapleta pri objavi in menimo, da je prav, da se na takšno dejstvo opozori, ker ne
               vemo, da bi že kdajkoli kljub jasnemu opozorilu sekretariata večina v državnem zboru
               takšen, očitno neustaven zakon oziroma neustavno določbo zakona izglasovala.</p>
               <p>Drugo. Menimo, da je razlog, da se to obravnava tudi v tem, ker še danes ostaja za
               državljanke in državljane nejasno, kdaj so pravzaprav ti zakonu stopili v veljavo.
               Gre za zakon, ki spreminja stopnjo prometnega davka, navidezno ali pa formalno res od
               5 na 6,5%, vendar je to 30%, da se zastopimo, to ni nekaj drugega, in pomeni seveda
               tudi drugačne prispevke za socialno varnost, zopet pomembna stvar, ki zadeva zelo
               širok krog državljanov in širok krog izvajalcev in še danes je nejasno, ali ta zakon
               že velja ali ne velja.</p>
               <p>Najbrž, glede na ugotovitve našega sekretariata, je nesporno, da ta zakon še ne
               velja. Zaradi tega, ker njegova veljavnost retroaktivna ne more biti, ravno tako je
               sekretariat za finance, ki po našem prepričanju, sicer nima nobenih strokovnih
               usposobljenosti, še manj pa formalnih kriterijev ali pravic, da bi lahko razlagal,
               kdaj zakon velja, rekel, da v primeru nejasne določbe pač on kot odbor za finance
               meni, da bi zakon moral začeti veljati 15 dan po objavi, se pravi tudi še ne more
               veljati, in da bo takšno tolmačenje dano. Jaz mislim, da je to velik problem, da tega
               še danes ne vemo in da so posledice take, da kaže na to opozoriti.</p>
               <p>In tretje. Mi smo, kot poslanska skupina prepričani, da bi morda ne bilo treba
               obravnavati tega vprašanja v državnem zboru, če bi šlo za osamljen primer. Prepričani
               pa smo, da ne gre in da je razlog ali povod za tako odločanje dejstvo, da se ta
               državni zbor spreminja v tovarno, ki po hitrem postopku brez premisleka mora
               sprejemati zakone, ki so slabo pripravljeni, kjer nobena opozorila, da neustrezne
               določbe nimajo več veljave, ampak je edino pomembno, da se zakon sprejme tako, kot je
               bil predlagan in da je tudi to razlog, da o tem premislimo in zato tudi dajemo v
               prilogi oziroma v tem gradivu določene možne sklepe, ki bi jih sprejemali.</p>
               <p>Prosim, da štejemo vse te razloge za toliko tehtne, da je vredno, da državni zbor
               zaradi kvalitete svojega dela, zaradi ugleda tega najvišjega zakonodajnega organa v
               državi, sprejme to na dnevni red in se dogovori, kako bo v bodoče delal, da se take
               in podobne stvari ne bi ponavljale. Hvala lepa.</p>
            </sp>
            <sp xml:id="SDZ2-Izredna-19-1998-01-20.sp5">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu Miranu Potrču.</p>
               <p>Dovolite mi, da na kratko komentiram, če je dovoljena ta beseda. Predlog za
               razširitev dnevnega reda - seveda v smislu poslovniških določb - v predlogu za
               razširitev se navaja, da je v skladu s 64. členom poslovnika državnega zbora, ker je
               bilo pismo predsednika republike poslano 15. januarja, to je po sklicu 19. izredne
               seje državnega zbora. Iz dopisa in predlaganih sklepov tudi izhaja, da je potrebno na
               zboru razpravljati o nekaterih pomanjkljivostih delovanja državnega zbora, ki se
               nanašajo na različna vprašanja, tako poslovniška, informacijska in tudi ustavno
               pravna. Sam ne nasprotujem predlogu, da bi se na seji državnega zbora razpravljalo o
               delovanju državnega zbora. Menim pa, da je v tem primeru predlog naziva točke, glede
               na problematiko, o kateri naj bi se razpravljalo, in o sklepih, o katerih naj bi
               odločal državni zbor, da je preozek.</p>
               <p>Prav tako bi rad opozoril, da se v skladu s poslovniškimi določbami in razlagami
               poslovniške komisije o mnenju predsednika republike na državnem zboru ne razpravlja
               in ne sprejema sklepov. Lahko pa se sklene, da bo vprašanje, predstavljeno v mnenju
               predsednika, obravnaval v okviru posebne točke dnevnega reda ter sprejel sklep o tem,
               kdo naj pripravi gradivo in kdaj bo obravnavano. Prav v smislu te zadnje misli tudi
               ocenjujem, da je predlog s strani poslanske skupine Združene liste podan. Sam pa ne
               želim komentirati predlogov sklepov, ki so dani kot predlogi glede teh sklepov.</p>
               <p>Sprašujem predstavnika sekretariata za zakonodajo in pravne zadeve, ali želi besedo
               pri tem predlogu? <stage>(Ne želi.)</stage> Želijo besedo predstavniki poslanskih skupin? <stage>(Ne
               želijo.)</stage> Predlagatelj ne bo dodatno obrazložil - ali želi predlagatelj dodatno
               obrazložiti svoj predlog? <stage>(Ne želi.)</stage></p>
               <p>Preden dajem na glasovanje predlog o tej točki, bi vsekakor povedal še naslednje, v
               smislu prej rečene ocene te predlagane dodatne točke dnevnega reda. Njen naslov bi se
               moral glasiti v naslednjem: ne "Mnenje predsednika Republike Slovenije", pač pa
               "Obravnava vprašanja ustavnosti, ki izhaja iz mnenja predsednika republike ob
               razglasitvi zakonov..." in potem se našteje oba zakona.</p>
               <p>Predlagatelji soglašajo s tako spremembo točke, če bo sprejeta na dnevni red.
               Ugotovimo prisotnost! <stage>(84 prisotnih.)</stage></p>
               <p>Kdo je za to, da se 19. izredna seja razširi s točko dnevnega reda, kot jo je
               predlagal gospod Miran Potrč? <stage>(36 poslancev.)</stage> Je kdo proti? <stage>(44 poslancev.)</stage></p>
               <p>Ugotavljam, da predlog za razširitev dnevnega reda s to točko ni bil sprejet.</p>
               <p>Poslanska skupina Združene liste predlaga državnemu zboru, da se razširi dnevni red
               19. izredne seje z dvema novima točkama: s predlogom zakona o spremembi in dopolnitvi
               zakona o davku na izplačane plače, hitri postopek, in s predlogom zakona o spremembah
               in dopolnitvah zakona o posebnem prometnem davku od posebnih iger na srečo, hitri
               postopek. Tudi ta predlog ste v pisni obliki prejeli vse poslanke in poslanci.</p>
               <p>Na kolegiju predsednika državnega zbora, ki je bil v torek, 13. januarja,
               predstavnik vlade pri tem vprašanju ni predlagal, da bi se uvrstila navedena zakona
               na dnevni red te izredne seje. Vlada je tudi kot predlagateljica obeh zakonov 12.
               januarja obvestila državni zbor, da umika predloga za obravnavo obeh zakonov po
               hitrem postopku, in zboru predlaga, da zakona obravnava po rednem postopku.</p>
               <p>Na seji kolegija je gospod Miran Potrč omenil, da, če vlada ne bo predlagala teh
               dveh zakonov na dnevni red oziroma če ne bo ponovno razmislila o svoji odločitvi, da
               spremeni status zakonov, torej iz rednega postopka nazaj v hitri, da bo o tem
               razmislil sam oziroma da bo to storila poslanska skupina, ki ji gospod Potrč pripada.
               Tekom celotne razprave smo potem na kolegiju govorili o drugih možnih dodatnih točkah
               dnevnega reda in zato sam teh dveh zakonov nisem uvrstil na 19. izredno sejo. Kot je
               pa v obrazložitvi zapisano, poslanska skupina Združene liste meni, da so zato nastali
               razlogi, torej, da pač, ker nisem uvrstil teh dveh zakonov na 19. izredno sejo kljub
               temu, da je bilo na seji kolegija to predlagano. Tukaj bi rad opozoril na zelo
               občutljivo vprašanje interpretacije četrtega odstavka 64. člena poslovnika državnega
               zbora, namreč kdaj nastanejo razlogi za širitev dnevnega reda - po sklicu redne ali
               izredne seje. Rad bi povedal še to, da je bila podobna situacija, ne pa povsem enaka
               kot ta, na zadnji izredni seji, ko je državni zbor razširil dnevni red z eno od točk
               ob dejstvu, da je ugotovil, da določen zakon ni bil na dnevnem redu. O tej temi sicer
               takrat kolegij ni razpravljal. V zvezi s predlogom poslanske skupine Združene liste,
               da naj državni zbor navedena predloga zakona obravnava po hitrem postopku, pa je
               potrebno ugotoviti, da vrsto postopka obravnava zakona v državnem zboru do odločitve
               na seji zbora lahko predlaga oziroma spreminja le predlagatelj zakona. V tem primeru
               je to Vlada Republike Slovenije. To pomeni, da sta oba zakona v državnem zboru
               vložena v prvo obravnavo.</p>
               <p>Iz teh svojih besed bi povzel naslednje, da niso nastali razlogi po sklicu izredne
               seje in v tem primeru predlogov za širitev dnevnega reda ne bom dal na glasovanje.
               Ali predlagatelj ali kdorkoli ugovarja moji odločitvi? Gospod Potrč.</p>
            </sp>
            <sp xml:id="SDZ2-Izredna-19-1998-01-20.sp6">

               <speaker>MIRAN POTRČ:</speaker>

               <p>Hvala lepa, gospod predsednik. Glede na glasovanje ob prejšnjem predlogu ne
               ugovarjam in ne predlagam v kakšnem posebnem pričakovanju, da bo koalicija razumela,
               da bi bilo koristno, če kdaj upošteva, da je dogovarjanje o skupnih problemih v tem
               državnem zboru pametno, ne pa, da je pametno, da je samo teža roke in število rok
               tista, ki odloča o vsebinskih vprašanjih, vendar kljub temu najkrajše, gospod
               predsednik, naslednje.</p>
               <p>Kar zadeva korektnost vložitve postopka v zvezi s 64. členom, ste vi prav opozoril,
               da so argumenti, ki jih mi uporabljamo, bili na 18. izredni seji uporabljeni in
               zadostni, da je lahko prišlo do glasovanja. Šlo je za predlog, prvopodpisanega
               gospoda Anderliča o podaljšanju tako imenovanega moratorija o zakonu o
               denacionalizaciji, argumenti so bili uporabljeni popolnoma enaki, vam zadostni in
               tega vprašanja niste postavili.</p>
               <p>Menil bi, da je prav, da kot predsednik državnega zbora uporabljate enake argumente
               in enak način ne glede na to, ali predlog zakona da koalicijski poslanec ali
               opozicijski, in predlagal bi, da to na glasovanje daste. Kar zadeva vprašanje hitrega
               postopka soglašam, da glede tega je vprašanje odprto. Rad bi pa opozoril na
               naslednje.</p>
               <p>Naš interes v poslanski skupini je, da se ta dva zakona uvrstita na dnevni red, če
               je treba tudi po rednem postopku. Povedal bom zakaj. Iz razloga, ker smo bili še
               decembra meseca prepričani, da jih je vlada v postopek vložila z resnim namenom.
               Obrazložila je namreč, da zakon o davku na izplačane plače vlaga zato, da bi se
               znižali oziroma razbremenili stroški dela v delovno intenzivnih panogah brez, da bi
               kakorkoli rekla, da bo ta zakon sprejet samo, če bodo sprejeti tudi drugi vladni
               zakoni. Jaz sem prepričan, da je razbremenitev stroškov dela politika vlade tudi še
               naprej. In zato ne morem sprejemati dejstva, da je kasneje ugotovila, zdaj pa to več
               ne predlagamo zaradi tega, ker nam državni zbor vsega drugega pravočasno ni sprejel.</p>
               <p>Če torej to ne bo prišlo na dnevni red, bo vlada v najkrajšem času ugotovila, da naj
               tega zakona državni zbor sploh ne sprejme. Potem gospodje iz vlade in gospe in
               gospodje iz koalicije bodite korajžni in povejte državljanom, da tega zakona pač ne
               bo, ker ga vlada in koalicija umika iz paketa varčevalnih ukrepov, ker razbremenitev
               gospodarstva ni več potrebna. Enako velja kar zadeva zakon o spremembah in
               dopolnitvah zakona o posebnem prometnem davku od iger na srečo, po katerih bi občine,
               v katerih obstojajo podjetja, ki opravljajo posebne igre na srečo, dobile 48%
               posebnega prometnega davka, po 2% pa dve fundaciji. Enako je vlada, brez da bi to
               vezala s čemerkolim drugim rekla, decembra naj se to po hitrem postopku sprejme, zdaj
               ugotavlja pa, da ne.</p>
               <p>Menim zato, da so razlogi, da se ta dva zakona uvrstita na dnevni red, absolutno
               utemeljeni, sprejel bom pa na znanje, da boste razpravljali in odločali ali pa
               razmišljali o tem, ali je možno odločati o njih po hitrem postopku ali samo po rednem
               postopku, toda tudi redni postopek je zaželjen, da bi čimprej vedeli, ali bomo o teh
               zakonih v državnem zbor sploh še odločali ali pa ste se gospodje iz vlade in
               koalicije premislili in drobtinic ali pa bombončkov v paketu varčevalnih ukrepov več
               ne ponujate. Hvala lepa.</p>
            </sp>
            <sp xml:id="SDZ2-Izredna-19-1998-01-20.sp7">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Potrču.</p>
               <p>Njegovo razpravo lahko v skladu s poslovniško določbo razumemo, da je proceduralno
               protestiral ob moji razlagi poslovnika, zato dajem na glasovanje svojo razlago,
               izkoriščam poslovniško možnost. Torej moja razlaga je naslednja: da na podlagi 4.
               odstavka 64. člena poslovnika državnega zbora niso nastali razlogi po sklicu seje, ki
               bi utemeljevali to širitev. Če bo moja razlaga sprejeta, pomeni, da ne bomo
               razpravljali o širitvi, če pa ne bo, pa o njej bomo razpravljali. Ugotavljamo
               prisotnost! <stage>(80 prisotnih.)</stage></p>
               <p>Kdo je za razlago poslovniških določb, kot sem jo pravkar tolmačil? <stage>(46 poslancev.)</stage>
               Je kdo proti? <stage>(24 poslancev.)</stage></p>
               <p>Ugotavljam, da je državni zbor potrdil mojo razlago poslovnika o tem primeru. To
               pomeni, da predlogov za širitev v obliki, kot so bili predlagani, ne bodo šli v
               razpravo.</p>
               <p>Je še kakšen predlog za širitev dnevnega reda? Gospod Špiletič prosim.</p>
            </sp>
            <sp xml:id="SDZ2-Izredna-19-1998-01-20.sp8">

               <speaker>BOGOMIR ŠPILETIČ:</speaker>

               <p>Hvala lepa za besedo. Spoštovane poslanke, spoštovani poslanci!</p>
               <p>V poslanski skupini SDS predlagamo, da se dnevni red razširi še z dvema zakonoma, ki
               naj bi jih državni zbor obravnaval po hitrem postopku in sicer:</p>
               <p>Prvič. Z zakonom o prenehanju veljavnosti zakonov o spremembah in dopolnitvah zakona
               o prispevkih za socialno varnosti.</p>
               <p>Drugič. Z zakonom o spremembah in dopolnitvah zakona o prometnem davku.</p>
               <p>Državni zbor je na svoji 18. izredni seji ponovno odločal o zakonu o spremembah in
               dopolnitvah zakona o prispevkih za socialno varnost in o zakonu o spremembah in
               dopolnitvah zakonov o prometnem davku, na katera je državni svet izglasoval veto.</p>
               <p>Zakona je kljub temu, da sta vsebovala določbo, da začneta veljati 1. januarja 1998,
               kar je en teden pred sprejetjem in 16 dni pred objavo v uradnem listu, pred objavo v
               uradnem listu. Takšni določbi pa sta v očitnem nasprotju z ustavo, ki določa, da
               lahko zakoni začnejo veljati šele po objavi in ne morejo veljati za nazaj. Ukinitev
               teh dveh zakonov je po naši oceni najenostavnejši način za izhod iz sedaj nevzdržne
               situacije, ki je nastala zaradi sprejema teh zakonov, ki vsebujejo protiustavne
               določbe.</p>
               <p>Tako, da je edini namen zakona zagotoviti oziroma predlaganih zakonov, zagotoviti
               možnost, da se čimprej odpravi sedanje nezakonito, protiustavno stanje in se
               sprejmejo zakoni, ki bodo v skladu z ustavo.</p>
               <p>K našemu ravnanju oziroma predlaganju obeh omenjenih zakonov nas je nekako
               vzpodbudilo tudi pismo predsednika države, ki je vse poslance nekako vrgel v isti koš
               in nas opozoril, da smo dolžni v vsakem trenutku spoštovati ustavo in se tega
               zavedati pri odločanju. Vendar pa menim, da nismo vsi poslanci v tem državnem zboru
               enako krivi za stanje oziroma sprejem protiustavnih zakonov, o katerih ravno kar
               govorim. Zato smo to naše stališče oziroma smo na to opozorili tudi predsednika
               države, ker pa vsebuje tudi nekatere dodatne obrazložitve in mnenja do teh zakonov,
               bom to pismo prebral, kot dodatno obrazložitev k predlogu za razširitev dnevnega reda
               s predlaganima dvema zakonoma.</p>
               <p>Zapisali smo naslednje:</p>
               <p>"V poslanski skupini Socialdemokratske stranke Slovenije smo prejeli vaše pismo, v
               katerem se zavzemate za dosledno spoštovanje Ustave Republike Slovenije in
               preprečevanje dejanj, ki bi vodila v brezpravje. Glede na dejstvo, da ste poslance v
               preteklosti že pozivali, da naj sprejmejo protiustavno odločitev, kot na primer
               pridružitveni sporazum z Evropsko zvezo, je vaš tokratni poziv, pozitivna sprememba.</p>
               <p>Prav tako je pozitivna sprememba vašega stališča iz časa predvolilne kampanje, ko
               ste izjavili, da ne bi razglasili očitno protiustavnega zakona.</p>
               <p>Edini organ, ki je pristojen za odločanje o skladnosti zakona z ustavo, je Ustavno
               sodišče. O tem ne more in ne sme odločati vlada, predsednik republike, še manj pa
               delovno telo državnega organa, kot se je to zgodilo v tem primeru. Torej ste se
               odločili pravilno in kljub očitni neustavnosti razglasili zakon o spremembah in
               dopolnitvah zakona o prometnem davku in o spremembah in dopolnitvah zakona o
               prispevkih za socialno varnost, saj vam tako narekuje ustava. Upamo, da omenjena
               stališča napovedujejo enak ravnanje tudi v primerih, ki bodo v nasprotju z vašim
               osebnim prepričanjem. Želimo pa vas opozoriti, da prenašanje krivde za sprejem
               zakonov na vse poslance ni korektno. Poslanci Socialdemokratske stranke smo vedno
               nasprotovali sprejemu zakonov, ki niso v skladu z ustavo. Tako smo storili tudi v
               konkretnem primeru in na to opozorili vlado ter poslance vladajoče koalicije. Sprejem
               obeh zakonov očitno kaže na nedopustno delovanje vladajoče koalicije, ki je za
               zadovoljevanje ozkih strankarskih potreb pripravljena do konca poteptati že krepko
               načeta pravna načela in temeljne demokratične vrednote."</p>
               <p>Tako vsebina pisma kot tudi moje predhodne navedbe in tudi sicer ugotovitve že ob
               samem sprejemanju teh zakonov so po naši oceni dovolj velik razlog, da podprete
               razširitev predlaganega dnevnega reda z omenjenima dvema predlogoma, in tako
               zagotovite pot za odpravo protiustavnega stanja in za sprejem novih zakonov, ki bodo
               v skladu z ustavo in ki jih bo mogoče tudi nedvoumno izvajati v praksi. Hvala lepa.
           </p>
            </sp>
            <sp xml:id="SDZ2-Izredna-19-1998-01-20.sp9">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Špiletiču. Predlagali ste dve novi točki. Gospod Špiletič
               predlaga, da se 19. izredna seja državnega zbora razširi z dvema novima točkama:
               prvo, predog zakona o prenehanju veljavnosti zakona o spremembah in dopolnitvah
               zakona o prometnem davku, in druga, predlog zakona o prenehanju veljavnosti zakona o
               spremembah in dopolnitvah zakona o prispevkih za socialno varnost. V smislu prejšnje
               ocene glede prvega predloga s strani gospoda Potrča, lahko ugotovim naslednje, da za
               oba predloga velja, da so razlogi nastali po sklicu izredne seje; lahko ugotovim, da
               ima predlog tudi vsebino. Gradivo je priloženo.</p>
               <p>V tem smislu obstaja možnost, da se državni zbor opredeli do obeh predlogov za
               širitev dnevnega reda. Zato gremo po postopku, kot je določeno v poslovniku.
               Predlagatelj je že obrazložil. Želi besedo predstavnik sekretariata? <stage>(Ne želi.)</stage> Želi
               besedo predstavnik vlade? <stage>(Ne želi.)</stage> Želijo besedo predstavniki poslanskih skupin?
               Gospod Potrč, v imenu poslanske skupine Združene liste.</p>
            </sp>
            <sp xml:id="SDZ2-Izredna-19-1998-01-20.sp10">

               <speaker>MIRAN POTRČ:</speaker>

               <p>Hvala lepa. V poslanski skupini Združene liste predlog podpiramo. Ne trdimo, da je
               edini mogoč, ne trdimo, da bi takšna morala biti tudi končna odločitev, samo prav bi
               bilo, da ta državni zbor sanira stanje, kakršno danes v državi obstoja. In ta možnost
               je bila podana deloma z našim predlogom, ki ni bil sprejet, deloma je podana s
               predlogom, ki so ga dali kolegice in kolegi iz poslanske skupine Socialdemokratske
               stranke. Nemogoče je, da ta državni zbor s svojo vladajočo koalicijo in večino in
               nemogoče je, da vlada ne čuti odgovornosti za to, da sanira očitno neustavno stanje.
               Gospe in gospodje, včeraj je predsednik državnega zbora, upam, da sem ga razumel
               prav, na Odmevih povedal: "Zakoni veljajo." Če zakoni veljajo in to izrazi predsednik
               državnega zbora, to pomeni, da je, mislim od 9. januarja, ko so bili objavljeni,
               rečeno pa je bilo, da veljajo od 1.1., potrebno od 1.1. naprej plačevati 6,5%-ni
               poseben prometni davek in prispevke na socialno varnost, kakor jih določa zakon,
               čeprav vemo vsi, da bi pomenila uporaba zakona, preden je bil objavljen, kar je
               očitno neustavna norma.</p>
               <p>Ob tem vsi, gospe in gospodje, gledate v klop ali pa ste modro tiho in dovolite, da
               take stvari ta državni zbor počenja. Mislim, da je to več kot posmeh pravni državni
               in lepo prosim, dajmo to uvrstiti, potem pa najdimo možnost, da bomo, ali zakone
               zavrnili ali jih eventualno amandmirali, pa rekli, kdaj začnejo veljati, ker vsi
               dobro vemo, kdor želi spoštovati proceduro, da bi lahko 8., takrat, ko je bilo
               vprašanje, ali te zakone sprejmemo ali ne, zakone zavrnili, pa takoj vložili zakone
               po hitrem postopku z enako vsebino in drugačno normo uveljavitve, ki bi lahko bila
               tudi, ne 15. dan, ampak naslednji dan, sklicali 19. redno sejo za ta dva zakona in
               imeli zakone, ki bi začeli veljati že morda 12., 13. ali 15. januarja, nesporno
               pravno jasno in čisto, brez vsakršnega problema. To se ni dalo narediti samo zato ne,
               ker velja v tem državnem zboru skrajna ignoranca in nepripravljenost koalicije, da
               upošteva kakršenkoli resen pravni problem. Če si zamisli, da nekaj mora biti
               sprejeto, mora biti sprejeto točno tako, kot si je sama zamislila, ne glede na to, da
               je to celo škodljivo za ideje, ki jih ima. Ker vedeli ste dobro, tudi, če velja neko
               možno tolmačenje sekretariata za zakonodajo, da bo potem zakon veljal 15. dan, to je
               kasneje kot če bi bil takoj na novo po hitrem postopku sprejet. In jaz enostavno ne
               razumem takega ravnanja, dajmo vendar vsaj danes to stvar na en pameten način
               sanirati, da bodo zakoni prej veljali in hkrati, da bo prišlo do čistega pravnega
               stanja.</p>
               <p>Govoriti o tem, kaj bi naredili 8., samo ta možnost je bila, ker enostavno o zakonih
               je bilo treba glasovati, ker če ne bi bili zavrnjeni, potem tudi novih ne bi bilo
               mogoče pripravljati in če ne bi bili objavljeni v uradnem listu, enostavno ne bi
               začeli veljati nikoli, zato je enkrat proceduro po suspenzivnem vetu treba enostavno
               končati.</p>
               <p>Podpiramo torej ta predlog in če že pri našem predlogu ni bilo pripravljenosti
               koalicije, da ta problem razreši in sanira, predlagam, da to naredimo vsaj pri
               predlogu Socialdemokratske stranke. Nismo ljubosumni, kdo ga daje, ker v bistvu gre
               za vsebinsko enaka vprašanja. Hvala lepa.</p>
            </sp>
            <sp xml:id="SDZ2-Izredna-19-1998-01-20.sp11">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Potrč. Predlagam, da opravimo razpravo o obeh predlogih za
               širitev dnevnega reda, ker nisem pač povedal, katera od teh dveh, kdo temu
               nasprotuje. Torej, da opravimo razpravo o obeh predlogih, potem pa seveda glasujemo o
               vsakem predlogu posebej. Želi še katera od poslanskih skupin besedo? <stage>(Ne želi.)</stage> Želi
               predlagatelj dodatno obrazložiti svoj predlog? <stage>(Ne želi.)</stage></p>
               <p>Na glasovanje dajem najprej predlog, da se 19. izredna seja razširi z novo točko
               dnevnega reda, s predlogom zakona o prenehanju veljavnosti zakona o spremembah in
               dopolnitvah zakona o prometnem davku. Ugotovimo prisotnost! <stage>(83 prisotnih.)</stage></p>
               <p>Kdo je za to širitev dnevnega reda? <stage>(41 poslancev.)</stage> Je kdo proti? <stage>(42
               poslancev.)</stage></p>
               <p>Ugotavljam, da predlog, da se dnevni red razširi s to točko, ni bil sprejet.</p>
               <p>Sedaj dajem na glasovanje predlog, da se... Prosim, želi kdo besedo? Gospod Jelinčič
               ima besedo. Prosim.</p>
            </sp>
            <sp xml:id="SDZ2-Izredna-19-1998-01-20.sp12">

               <speaker>ZMAGO JELINČIČ:</speaker>

               <p>Hvala lepa. Gospod predsednik, če se ne motim, je gorela ena lučka, kjer poslanca ni
               bilo, pri gospodu Tomažiču.</p>
            </sp>
            <sp xml:id="SDZ2-Izredna-19-1998-01-20.sp13">

               <speaker>PREDSEDNIK JANEZ PODOBNIK:</speaker>

               <p>Na glasovanje dajem torej predlog, da se razširi dnevni red z dodatno točko dnevnega
               reda, s predlogom zakona o prenehanju veljavnosti zakona o spremembah in dopolnitvah
               zakona o prispevkih za socialno varnost. Pred tem pa prosim, da vsi poslanci sedijo
               na svojih poslanskih sedežih. Ugotovimo prisotnost! <stage>(85 prisotnih.)</stage></p>
               <p>Kdo je za to, da se razširi dnevni red s to točko dnevnega reda, kot sem jo pravkar
               prebral? <stage>(39 poslancev.)</stage> Je kdo proti? <stage>(44 poslancev.)</stage></p>
               <p>Ugotavljam, da predlog ni bil sprejet.</p>
               <p>Sprašujem, kolegice in kolegi, ali je še kakšen predlog za razširitev dnevnega reda?
               Če ni, prehajamo na odločanje o predlogih za sprejem zakonov po hitrem postopku.</p>
               <p>Vlada Republike Slovenije je zboru predložila predlog zakona o poroštvu Republike
               Slovenije za obveznosti DARS d.d. Iz pogodbe o najetju kredita pri banki
               Kreditanstalt für Wiederbaufban, in predlaga zboru, da ga sprejme po hitrem postopku.
               Želi besedo predstavnik vlade? <stage>(Ne želi.)</stage> Želi besedo poročevalec matičnega delovnega
               telesa? <stage>(Ne želi.)</stage> Želi besedo predstavnik sekretariata za zakonodajo in pravne
               zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Na
               glasovanje dajem torej predlog za sprejem navedenega predloga zakona po hitrem
               postopku. Ugotovimo prisotnost! <stage>(82 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o soglasju Republike
               Slovenije DARS d.d za najetje kreditov za gradnje avtocestnih odsekov Vransko -
               Blagovica, Blagovica - Šentjakob, Pesnica - Slivnica, obvoznica Lendava, Kozina -
               Klanec in Višnja Gora - Bič in predlaga zboru, da ga sprejme po hitrem postopku. Želi
               besedo predstavnik vlade? Želi besedo poročevalec matičnega delovnega telesa,
               predstavnik sekretariata, predstavniki poslanskih skupin? Na glasovanje dajem predlog
               za sprejem navedenega predloga zakona po hitrem postopku. Ugotavljamo prisotnost! <stage>(61
               prisotnih.)</stage></p>
               <p>Kdo je za navedeni predlog? <stage>(40 poslancev.)</stage> Kdo je proti? <stage>(8 poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o poroštvu Republike
               Slovenije za obveznosti DARS-a DARS d.d. iz kreditov najetih za gradnjo avtocestnih
               odsekov Vransko - Blagovica, Blagovica - Šentjakob, Pesnica - Slivnica, obvoznica
               Lendava, Kozina - Klanec in Višnja Gora - Bič, in zboru predlaga, da sprejme po
               hitrem postopku. Želi besedo predstavnik vlade? Želi besedo poročevalec matičnega
               delovnega telesa? Želijo besedo predstavniki sekretariata, predstavniki poslanskih
               skupin? Razpravo zaključujem. Dajem na glasovanje predlog za spremembo navedenega
               predloga zakona po hitrem postopku. Ugotavljamo prisotnost! <stage>(52 prisotnih.)</stage></p>
               <p>Kdo je za navedeni predlog? <stage>(40 poslancev.)</stage> Kdo je proti? <stage>(4 poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembah in
               dopolnitvah zakona o določitvi minimalne plače in načinu usklajevanja plač, in
               predlaga zboru, da ga sprejme po hitrem postopku. Želi besedo predstavnik vlade? <stage>(Ne
               želi.)</stage> Želi besedo poročevalec matičnega delovnega telesa? <stage>(Ne želi.)</stage> Želi besedo
               predstavnik sekretariata? Želijo besedo predstavniki poslanskih skupin? <stage>(Ne želijo.)</stage>
               Na glasovanje dajem sprejem navedenega predloga zakona po hitrem postopku.
               Ugotavljamo prisotnost! <stage>(72 prisotnih.)</stage></p>
               <p>Kdo je za navedeni predlog? <stage>(51 poslancev.)</stage> Kdo je proti? <stage>(4 poslanci.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembi zakona o
               višini povračil stroškov v zvezi z delom in nekaterih drugih prejemkov in predlaga
               zboru, da ga sprejme po hitrem postopku. Želi besedo predstavnik vlade, poročevalec
               matičnega delovnega telesa, predstavnik sekretariata, predstavniki poslanskih skupin?
               Na glasovanje dajem predlog za sprejem navedenega predloga zakona po hitrem postopku.
               Ugotavljamo prisotnost! <stage>(65 prisotnih.)</stage></p>
               <p>Kdo je za navedeni predlog? <stage>(32 poslancev.)</stage> Kdo je proti? <stage>(5 poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembah in
               dopolnitvah zakona o izvrševanju kazenskih sankcij. Zboru predlaga, da ga sprejme po
               hitrem postopku. Želi besedo predstavnik vlade, poročevalec matičnega delovnega
               telesa? <stage>(Ne želi.)</stage> Predstavnik sekretariata? <stage>(Ne želi.)</stage> Predstavniki poslanskih
               skupin? <stage>(Ne želijo.)</stage> Na glasovanje dajem predlog za spremembi navedenega predloga
               zakona po hitrem postopku. Ugotavljamo prisotnost! <stage>(58 prisotnih.)</stage></p>
               <p>Kdo je za navedeni predlog? <stage>(41 poslancev.)</stage> Kdo je proti? <stage>(5 poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembah in
               dopolnitvah zakona o sodnih taksah in predlaga zboru, da ga sprejme po hitrem
               postopku. Želi besedo predstavnik vlade? Želi besedo poročevalec matičnega delovnega
               telesa? Želi besedo predstavnik sekretariata, predstavniki poslanskih skupin? <stage>(Ne
               želijo.)</stage> Na glasovanje dajem predlog za sprejem navedenega predloga zakona po hitrem
               postopku. Ugotavljamo prisotnost! <stage>(65 prisotnih.)</stage></p>
               <p>Kdo je za navedeni predlog sklepa? <stage>(45 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremeni in
               dopolnitvi zakona o investicijskih skladih in družbah za opravljanje. Zboru predlaga,
               da ga sprejme po hitrem postopku. Matično delovno telo podpira predlog zakona po
               hitrem postopku. Želi besedo predstavnik vlade? Poročevalec matičnega delovnega
               telesa? <stage>(Ne želi.)</stage> Predstavnik sekretariata? <stage>(Ne želi.)</stage> Predstavniki poslanskih
               skupin? <stage>(Ne želijo.)</stage> Na glasovanje dajem predlog za sprejem navedenega predloga
               zakona po hitrem postopku. Ugotavljamo prisotnost? <stage>(62 prisotnih.)</stage></p>
               <p>Kdo je za navedeni predlog? <stage>(45 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembah in
               dopolnitvah zakona o poravnavi davkov in prispevkov javnega podjetja Slovenske
               železnice. Zboru predlaga, da ga sprejme po hitrem postopku. Želi besedo predstavnik
               vlade? Želi besedo poročevalec matičnega delovnega telesa? Predstavnik sekretariata?
               Predstavniki poslanskih skupin? <stage>(Ne želijo.)</stage> Na glasovanje dajem predlog za sprejem
               navedenega predloga zakona po hitrem postopku.</p>
               <p>Ugotavljamo prisotnost? <stage>(53 prisotnih.)</stage></p>
               <p>Kdo je za navedeni predlog? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog sprejet.</p>
               <p>Poslanec Miroslav Mozetič je v obravnavo zboru predložil predlog zakona o spremembi
               zakona o lokalni samoupravi in predlaga zboru, da ga sprejme po hitrem postopku. Želi
               predlagatelj predloga zakona besedo? <stage>(Ne želi.)</stage> Želi besedo poročevalec matičnega
               delovnega telesa? <stage>(Ne želi.)</stage> Predstavnik sekretariata? <stage>(Ne želi.)</stage> Predstavnik vlade?
               <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Na glasovanje
               dajem predlog za spremembo navedenega predloga zakona po hitrem postopku. Ugotavljamo
               prisotnost! <stage>(65 prisotnih.)</stage></p>
               <p>Kdo je za navedeni predlog sklepa? <stage>(43 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na skrajšana postopka. Skupina poslancev s
                  prvopodpisanim Miranom Potrčem je v obravnavo zboru predložila predlog zakona o
               spremembah in dopolnitvah zakona o jamstvenem skladu Republike Slovenije, in predlaga
               zboru, da ga sprejme po skrajšanem postopku. Matično delovno telo s predlogom
               predlagatelja zakona za sprejem predloga po skrajšanem postopku soglaša. Želi besedo
               predstavnik predlagateljev predloga zakona? <stage>(Ne želi.)</stage> Želi besedo poročevalec
               matičnega delovnega telesa? <stage>(Ne želi.)</stage> Predstavnik sekretariata? Predstavnik vlade?
               Predstavniki poslanskih skupin? <stage>(Ne želijo.)</stage> Na glasovanje dajem predlog za sprejem
               navedenega predloga zakona po skrajšanem postopku. Navedeni predlog ne bo sprejet, če
               mu bo nasprotovala najmanj ena tretjina navzočih poslancev. Ugotavljamo prisotnost!
               <stage>(71 prisotnih.)</stage></p>
               <p>Kdo je za predlog sklepa, da se sprejme zakon po skrajšanem postopku?</p>
               <p>Kdo je za? <stage>(52 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o
               spremembah zakona o zasebnem varovanju in o obveznem organiziranju službe varovanja.
               Predlaga zboru, da ga sprejme po skrajšanem postopku. Matično delovno telo s
               predlogom predlagatelja zakona za sprejem predloga zakona po skrajšanem postopku
               soglaša. Želi predstavnik vlade besedo? Poročevalec matičnega delovnega telesa?
               Predstavnik sekretariata? Predstavniki poslanskih skupin? <stage>(Ne želijo.)</stage></p>
               <p>Na glasovanje dajem predlog za sprejem po skrajšanem postopku. Kot pri prejšnjem
               zakonu navedeni predlog ne bo sprejet, če mu bo nasprotovala najmanj ena tretjina
               navzočih poslancev. Ugotovimo prisotnost! <stage>(69 prisotnih.)</stage></p>
               <p>Kdo je za tak predlog? <stage>(50 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je predlog sprejet.</p>
               <p>Želi v zvezi z dnevnim redom še kdo besedo? <stage>(Ne želi.)</stage></p>
               <p>Zbor bo pod točko "volitve in imenovanja" obravnaval naslednje predloge odlokov: za
               izvolitev kandidata v sodniško funkcijo, za razrešitev višjega sodnika na Višjem
               sodišču v Mariboru, o spremembi odloka o ustanovitvi Sveta za radiodifuzijo, in o
               imenovanju predsednika in osmih članov sveta, o spremembi odloka o sestavi in
               izvolitvi komisije po zakonu o nezdružljivosti opravljanja javne funkcije s
               pridobitno dejavnostjo, o spremembi odloka o sestavi in izvolitvi komisije Državnega
               zbora Republike Slovenije za poslovnik, o spremembi odloka o sestavi in izvolitvi
               članov Odbora Državnega zbora Republike Slovenije za zdravstvo, delo, družino in
               socialno politiko, o spremembi odloka o sestavi in izvolitvi Odbora Državnega zbora
               Republike Slovenije za kulturo, šolstvo in šport, in o zadevah, ki bodo do obravnave
               te točke dnevnega reda pač pripravljene na pristojnem matičnem delovnem telesu.</p>
               <p>Prehajamo na glasovanje o predlogu dnevnega reda v celoti. Za današnjo sejo tako
               predlagam dnevni red, kot ste ga prejeli s sklicem. Na glasovanje dajem predlagani
               dnevni red v celoti. Ugotovimo prisotnost! <stage>(64 prisotnih.)</stage></p>
               <p>Kdo je za predlagani dnevni red? <stage>(57 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, glede na izid glasovanja, da je predlagani dnevni red 19. izredne seje
               državnega zbora sprejet.</p>
               <p>Še nekaj obvestil o delu državnega zbora na 19. izredni seji.</p>
               <p>S sklicem te seje ste bili vsi poslanci in poslanke obveščeni, da bo 19. izredna
               seja državnega zbora po končani obravnavi 1. in 2. točke dnevnega reda prekinjena, da
               se bodo lahko sestala pristojna delovna telesa zbora za pripravo preostalih točk
               dnevnega reda te izredne seje. Pričakujemo, da bodo delovna telesa gradiva lahko
               pripravila v enem dnevu, da bodo torej seje tako dopoldne kot popoldne, takrat, kadar
               bo ta dan določen.</p>
               <p>Po dogovoru na kolegiju... <stage>(Glas iz dvorane.)</stage> Se opravičujem! S sklicem te seje ste
               bili, poslanke in poslanci, izrecno obveščeni, da bomo to sejo po končani obravnavi
               1. in 2. točke dnevnega reda prekinili, da bo s tem dana možnost, da se sestanejo
               pristojna delovna telesa in pripravijo gradivo za preostale točke dnevnega reda, ki
               je bil pravkar izglasovan. Moje osebno mnenje je tudi, da bo en dan zadoščal, da bodo
               lahko delovna telesa v dopoldanskem in popoldanskem delu pripravila potrebne točke.</p>
               <p>Dogovor na kolegiju predsednika državnega zbora je bil tudi, rečeno in dogovorjeno
               je bilo, da se tudi objavi, kdaj bo državni zbor zasedal. Predlagam, da državni zbor
               zaseda v celotnem tem tednu, to pomeni tudi v sredo, četrtek in petek. Predlagam, da
               nadaljujemo našo dosedanjo prakso, torej, da imamo sejo v dopoldanskem času kot do
               sedaj, da pa v popoldanskem času vendarle izkoristimo možnost in imamo sejo do 19.00
               ure. Ali kdo temu nasprotuje? <stage>(Glasovi iz dvorane.)</stage> Gospod Peterle je predlagal do
               20.00 ure. Predlagate do 20.00 ure, gospod Peterle? Danes bomo delo zaključili ob
               19.00 uri. Gospod Anderlič ima <title>proceduralno</title>
               </p>
            </sp>
            <sp xml:id="SDZ2-Izredna-19-1998-01-20.sp14">

               <speaker>ANTON ANDERLIČ:</speaker>

               <p>Spoštovani! Jaz vendarle predlagam, da če je mogoče, da se predsednik drži nekega
               voznega reda in da smo vnaprej dogovorjeni za nekatere stvari. Prvič, bil je sklican
               odbor za infrastrukturo ob 18.00 uri, pa ker je odpovedan, je sklicana neka druga
               seja zdaj na ta račun in predlagam - jaz nimam nič proti, če se vnaprej z napovedjo
               pove, do kdaj bodo stvari potekale. Ampak bilo je vedno do 18.00 ure in vsaj, kar se
               poslanske skupine LDS tiče, bi do 18.00 ure za danes zaključili. Če se pa dogovorimo
               za naslednje dni do 19.00 ali do 20.00 ure, je pa stvar, o kateri se je treba
               verjetno na kolegiju dogovoriti ali kjerkoli drugje. Ampak to, da enkrat do 18.00,
               drugič do 20.00, tretjič do 19.00 ure, se nam ne zdi ravno najbolj pametno početje.
               Hvala.</p>
            </sp>
            <sp xml:id="SDZ2-Izredna-19-1998-01-20.sp15">

               <speaker>PREDSEDNIK JANEZ PODOBNIK:</speaker>

               <p>Hvala, gospod Anderlič. Ali imate, gospod Špiletič, dodaten, drugačen predlog <title>proceduralne narave?</title> Prosim</p>
            </sp>
            <sp xml:id="SDZ2-Izredna-19-1998-01-20.sp16">

               <speaker>BOGOMIR ŠPILETIČ:</speaker>

               <p>Gospod predsednik, danes začenjamo 19. izredno sejo, končali nismo še 7. redne seje.
               Če bi bile izredne seje res namenjene obravnavi izredno nujnih zadev, ko je treba
               loviti tudi časovno stisko, potem jaz razumem, da se tudi čas našega dela podaljšuje
               zato, da je možno postoriti tisto, kar se pač od nas pričakuje. Glede na to, da so pa
               izredne seje očitno nadomestile redne seje in da kar naprej delamo pod neko časovno
               stisko, ko se ni mogoče niti pripraviti, ne na redno sejo, ne na delovna telesa itn.,
               v naši poslanski skupini vašemu predlogu nasprotujemo oziroma predlagamo, da delamo
               tako kot na rednih sejah, to je do 18.00 ure zvečer.</p>
            </sp>
            <sp xml:id="SDZ2-Izredna-19-1998-01-20.sp17">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Špiletič. Na podlagi razprave dveh vodij poslanskih skupin in kot
               tudi glasno izraženih pomislekov s strani poslank in poslancev, torej predlagam, da
               državni zbor dela od 10.00 do 14.00 ure, od 10.00 do 13.00 ure in od 14.00 ure do
               18.00 ure vsak dan. V naslednjem tednu bo predvidoma državni zbor nadaljeval sejo,
               torej tudi od 27. do 30. januarja.</p>
               <p>O 21. točki dnevnega reda, to so vprašanja in pobude poslank in poslancev, vas bomo
               seznanili, ko bomo tudi določili, kdaj se bo nadaljevala izredna seja po prekinitvi.
               Gospod Jelinčič, prosim.</p>
            </sp>
            <sp xml:id="SDZ2-Izredna-19-1998-01-20.sp18">

               <speaker>ZMAGO JELINČIČ:</speaker>

               <p>Spoštovani gospod predsednik! Navkljub vsemu bi prosil, da bi bil odmor med obema
               deloma zasedanja malo daljši, kot izgleda, eno samo sekundo ali koliko je že. Ker če
               delamo od 10.00 do 14.00, potem je zelo težko delati neprekinjeno kar naprej, od
               14.00 ure do 18.00 ure. Mislim, da bi bilo smiselno, da nam privoščite malo odmora,
               da lahko še kaj naredimo vmes, pa mogoče je kdo tudi lačen, pa bi kaj pojedel med tem
               časom.</p>
            </sp>
            <sp xml:id="SDZ2-Izredna-19-1998-01-20.sp19">

               <speaker>PREDSEDNIK JANEZ PODOBNIK:</speaker>

               <p>Hvala, gospod Jelinčič. Sprejemam vaše opozorilo. Bil je lapsus; očitno me je
               sprejemanje dnevnega reda nekoliko utrudilo. Vsekakor boste poslanke in poslanci
               imeli termin kot do sedaj, torej med 13.00 in 14.00 uro za kosilo, če bomo pač delali
               do 18.00 ure. Med 13.00 in 14.00 uro! Prosim? <stage>(Glasovi iz dvorane.)</stage></p>
               <p>Prehajamo na <title>1. TOČKO DNEVNEGA REDA - PREDLOG PREDSEDNIKA REPUBLIKE SLOVENIJE
                  ZA DOLOČITEV KANDIDATA ZA SODNIKA EVROPSKEGA SODIŠČA ZA ČLOVEKOVE PRAVICE.</title>
               </p>
               <p>Predsednik Republike Slovenije, gospod Milan Kučan, je državnemu zboru predlagal, da
               za kandidatko za sodnico Evropskega sodišča za človekove pravice določi prof.dr.
               Alenko Šelih. Sprašujem, če želi predstavnik urada predsednika republike dodatno
               obrazložiti svoj predlog? <stage>(Ne želi.)</stage></p>
               <p>Predlog je obravnavala komisija za volitve, imenovanja in administrativne zadeve, ki
               je zboru pisno poročala. Ali želi poročevalec komisije besedo? <stage>(Ne želi.)</stage> Ali želi
               besedo predstavnik sekretariata za zakonodajo in pravne zadeve? <stage>(Ne želi.)</stage> Želijo
               besedo predstavniki poslanskih skupin? Gospod Janša, v imenu poslanske skupine
               socialnih demokratov.</p>
            </sp>
            <sp xml:id="SDZ2-Izredna-19-1998-01-20.sp20">

               <speaker>JANEZ JANŠA:</speaker>

               <p>Spoštovani gospod predsednik, spoštovane kolegice in kolegi! Nas čudita dve stvari.
               Najprej to, da je do takega predloga, kot ga imamo pred sabo, prišlo, in drugič, da
               predsednik matičnega delovnega telesa ne čuti za potrebno, da vsaj pojasni, zakaj je
               devet poslancev štel za osem ljudi. Mi bi radi slišali, po kakšni matematični formuli
               lahko devet postane osem, še posebej, ker je to naredil predsednik delovnega telesa,
               ki je po izobrazbi diplomirani pravnik, in bi moral poznati proceduro - do deset
               šteti so ga pa najbrž naučili že v prvem razredu. Zaradi tega jaz ugotavljam, da
               tukaj nimamo poročila matičnega delovnega telesa, ne pismenega, ne ustnega, in da ne
               obtajajo pogoji za to, da se ta točka obravnava. Ker pa ste jo začeli, gospod
               predsednik, mi dovolite, da nekaj konkretnega rečem o samem predlogu.</p>
               <p>Dejstvo je, da je bila odločitev tega državnega zbora, ko je z liste predlaganih
               kandidatov za sodnika evropskega sodišča potrdil dva, enega pa zavrnil, politična.
               Odločitve državnega zbora so pač tudi politične. Tisto, kar ob tem moti, je to, da se
               takrat, ko gre za politične predloge opozicije ali koga drugega, govori o tem, da je
               treba upoštevati zgolj strokovnost. Ko pa gre za predloge, ne bom rekel vladne
               strani, ampak tistih političnih sil, ki tukaj predstavljajo kontinuiteto nekdanjega
               totalitarnega sistema, takrat pa naenkrat, ko se strokovnost zanemari, vsi govorijo:
               Normalno je, da se vsi odločamo politično.</p>
               <p>Pa ne gre tukaj za predlog za sodnika evropskega sodišča, naj gre za predloge za
               kurikularni svet, naj gre za predloge za nadzorne svete raznih javnih podjetij ali za
               druge primere.</p>
               <p>Ko predlaga nekdo drug, vsi vpijejo: Najprej stroka! Ko predlaga kontinuieta takrat,
               pa je jasno, da je lahko vse tudi politično. To prvo.</p>
               <p>Drugo. V obrazložitvi, ki smo jo dobili s strani predsednika države, piše, da je
               upošteval na prvem mestu strokovne kriterije, na drugem mestu posvetovanje z vodji
               poslanskih skupin in dosedanjo proceduro. Glede na to, da so bili roki kratki, da so
               včeraj potekali posveti z vodji poslanskih skupin, da je danes to že na dnevnem redu,
               da je komisija, ki je o tem odločala... Gospod predsednik, jaz prosim, da zagotovite
               mir v dvorani, da poslanci koalicije stvari uskladijo tam, kjer je pač prostor za to,
               ne pa med sejo!</p>
            </sp>
            <sp xml:id="SDZ2-Izredna-19-1998-01-20.sp21">

               <speaker>PREDSEDNIK JANEZ PODOBNIK:</speaker>

               <p>Prosim kolegice in kolege, da vsak v svojem poslanskem sedežu posluša govornika.
               Prosim, gospod Janša.</p>
            </sp>
            <sp xml:id="SDZ2-Izredna-19-1998-01-20.sp22">

               <speaker>JANEZ JANŠA:</speaker>

               <p>V predlogu, ki smo ga dobili, piše, da je predsednik na prvem mestu upošteval
               strokovne kriterije. Če primerjamo strokovne reference obeh kandidatov, kandidata in
               kandidatke, ki sta bila predlagana predsedniku države s strani, eden s strani
               ustavnega sodišča in pravne fakultete, kandidatka samo s strani enega predlagatelja,
               se pravi s strani pravne fakultete, potem vidimo, da med temi strokovnimi referencami
               ni primerjave.</p>
               <p>Morda obstaja delna primerjava, ko gre za tisti del referenc, ki govorijo o neki
               profesorski karieri. Tam bi morda lahko iskali izenačenje. Ko pa gre za sodne
               izkušnje, ko gre za vprašanja človekovih pravic, pa tukaj ni nobene primerjave
               oziroma ta primerjava pove, da je imel kandidat oziroma da ima kandidat, ki je bil
               izločen, nesporne prednosti. Zakaj?</p>
               <p>Prvič zato, ker volimo sodnika Evropskega sodišča za človekove pravice. Kandidat, ki
               je bil izločen, je že sedaj sodnik tega sodišča, je že skoraj poln mandat član
               ustavnega sodišča in je bil predsednik ustavnega sodišča. Kandidatka, ki je
               predlagana, ima sodne izkušnje samo iz leta 1958, 1959, ko je bila, kot piše tukaj,
               pripravnica na okrožnem sodišču v Mariboru in sodnica na občinskem sodišču v
               Slovenski Bistrici.</p>
               <p>Po strokovnih referencah imamo na eni strani kandidata, ki je že član Evropskega
               sodišča za človekove pravice na drugi strani pa kandidatko, ki je bila eno leto
               občinska sodnica.</p>
               <p>Predsednik države je ocenil, da so te strokovne reference enake.</p>
               <p>Na eni strani imamo kandidata, ki je bil izločen, ki je v svojem dosedanjem delu kot
               eden glavnih piscev prve pisateljske ustave in tudi ustave, ki danes velja, kot
               človek, ki je v času slovenskega osamosvajanja vseskozi vztrajal pri tem, da se
               Slovenija dosledno drži ustavne poti, predlagal ustrezne rešitve, posebej poudarjal v
               teh rešitvah in jih predlagal vprašanje spoštovanje človekovih pravic, in človek, ki
               ima nesporno mednarodno reputacijo v strokovni svetovni javnosti.</p>
               <p>Na drugi strani imamo kandidatko, ki je svojo kariero naredila v glavnem v okviru
               kazenske in kriminalistične sfere oziroma kriminološke sfere na pravni fakulteti
               univerze v Ljubljani, ki je opravljala sodniško funkcijo v času, ko je sodni sistem v
               tej državi drastično kršil človekove pravice, ne pa jih ščitil, in imamo kandidatko,
               ki je bila med petimi predlaganimi kandidati in kandidatkami za ustavno sodišče dva
               meseca pred volitvami leta 1990, takrat, ko je stara oblast v totalitarnem sistemu,
               ki je vladal brez svobodnih volitev, hotela še pred svobodnimi volitvami izvoliti pet
               ustavnih sodnikov, ki jim je leta 1990 potekel mandat. Res šele konec leta. Ampak,
               gospodje in tovariši v partiji in v predsedstvu republike z gospodom Stanovnikom na
               čelu so presodili, da se lahko na volitvah nekaj zgodi, da je treba spremembe v
               ustavnem sodišču narediti prej, preden pride do volitev in preden se lahko skupščina
               oziroma parlament zamenja, in so že na začetku leta predlagali pet zanesljivih
               kandidatov za ustavno sodišče. Med temi petimi je bila tudi gospa Alenka Šelih.
               Celotna takratna opozicija oziroma alternativa je protestirala, napovedane so bile
               celo demonstracije in zaradi tega je prišlo do umika tega predloga. Tudi ta zgodba
               govori o tem, kakšna je razlika v določenih referencah, ko gre za vprašanje
               človekovih pravic in političnih pravic med obema kandidatoma oziroma med kandidatom
               in kandidatko.</p>
               <p>Zastopnik predsednika države gospod dr. Ribarič je na seji komisije za volitve in
               imenovanja dopoldne pojasnil odločitev predsednika nekako tako: Ko gre za stroko, sta
               oba ustrezna. Kot da ni nobene razlike v strokovnih referencah? Vsak, ki bere samo
               življenjepisa, se, lahko taki razlagi samo smeje. Vendar pa je državni zbor
               kandidata, ki ga sedaj predsednik ni predlagal,enkrat že zavrnil, zato meni, da je
               prednost pri kandidatki, ki jo je tudi predlagal. Na prvi pogled bi človek rekel,
               dobro, saj stvar je razumsko utemeljena. Predsednik je dosleden, enkrat je že
               predlagal, državni zbor nekomu ni dal večine in se je pač odločil, da predlaga
               nekoga, ki še ni šel čez to proceduro. Vendar ta isti predsednik države ne ravna
               vedno tako. Ko je šlo za kandidiranje za računsko sodišče, smo večkrat glasovali o
               kandidatih, ki jih je najprej državni zbor zavrnil. Ko smo glasovali za, mislim da je
               šlo za Zdenko Vidovič, je bila zavrnjena, pa je predsednik države še enkrat
               predlagal. Je rekel, strokovno je tako dobro, da jo bom še enkrat predlagal. Ko pa
               gre za doktorja Jambreka, pa tega argumenta očitno ni in ta, ne politični, ampak, bom
               rekel, rdeče lustracijski kriterij je prevladal že na samem začetku te
               kandidature.</p>
               <p>Zato se v naši poslanski skupini sprašujemo, ali je smiselno v taki proceduri sploh
               sodelovati, ker imamo na eni strani kriterije, ki so predpisani s strani evropskih
               institucij, parlamentarne skupščine Sveta Evrope, imamo neformalno proceduro, ki jo
               zdaj mi kršimo s tem. Imamo ustavo, imamo principe, sklicujemo se na strokovnost, ko
               pa gre za dejanske odločitve, pa prevlada logika kontinuitete in zaščite te
               kontinuitete. Celo v primerih, ko je jasno, da se lahko država s takimi postopki
               osramoti pred mednarodno strokovno in politično javnostjo,in ko je jasno, da je
               kandidat doktor Jambrek, ki že doslej in še vedno opravlja funkcijo sodnika za
               človekove pravice oziroma sodišča za človekove pravice Sveta Evrope, edini med temi
               predlaganimi, ki ima možnost glede na dosedanje izkušnje in glede na to, da to
               funkcijo že opravlja, da v tem sodišču in v tej instituciji kandidira tudi za kakšno
               vodilno mesto. To je osnovni pogoj pri vseh kandidaturah. Ta država se zaradi
               političnega kriterija, zaradi tega, ker pač nekomu nekdo, ki je eden od tvorcev
               slovenske osamosvojitve in slovenske ustavnosti, ni všeč, tvega to, da ta država v
               zelo pomembnem mednarodnem forumu izgubi možnost, da zasede neko visoko mesto.
               Zavestno se te možnosti vnaprej s takimi kandidaturami ta država odpoveduje. In to
               delajo tisti, ki so vedno skočili v zrak, kadar je kdo kaj rekel o tem, na kakšen
               način se ta oblast izvaja v Sloveniji, če je to slišalo tudi kakšno tuje uho. Ko pa
               gre za konkretno stvar, za izjemno pomembno zadevo, pa teh razlogov seveda ni.</p>
               <p>Naša poslanska skupina je imela vse skupaj nekaj ur časa, poleg tega, da smo se
               morali pripravljati še na vse ostale točke dnevnega reda te seje, da o tem
               razpravlja. Vodja naše poslanske skupine, ki je šel na posvet k predsedniku države,
               je pač zastopal stališča, ki smo jih oblikovali na hitro. Tudi danes nismo imeli
               nobenega časa, glede na to, da smo gradivo dobili na sejo komisije za volitve in
               imenovanja, da bi se v zadevo bolj poglobili. Zato bomo pred odločanjem - to že
               vnaprej napovem - zahtevali še dodaten čas za razmislek, kolikor tukaj - kar pa dajem
               kot prvi predlog - ne bo prevladal zdrav razum in bo večina poslanskih skupin podprla
               predlog, da se o tej točki danes dokončno ne odloča. Hvala.</p>
            </sp>
            <sp xml:id="SDZ2-Izredna-19-1998-01-20.sp23">

               <speaker>PREDSEDNIK JANEZ PODOBNIK:</speaker>

               <p>Želi še kdo od predstavnikov poslanskih skupin? Gospod Peterle v imenu poslanske
               skupine krščanskih demokratov.</p>
            </sp>
            <sp xml:id="SDZ2-Izredna-19-1998-01-20.sp24">

               <speaker>ALOJZ PETERLE:</speaker>

               <p>Gospod predsednik, spoštovane poslanke in poslanci! V odločitvi predsednika države
               vidi naša poslanska skupina izrazito prevlado političnega kriterija nad strokovnimi
               referencami, zato vidimo v tem predlogu samo poskus ponovne uveljavitve premoči stare
               politične linije, ne pa v interesu slovenske države doseči resnično izvolitev
               slovenskega kandidata za sodnika evropskega sodišča. Že predhodnik je povsem jasno
               povedal, kakšna je razlika v strokovnih referencah, in jaz tega ne mislim ponavljati.
               Predsednik KVIAZ-a je s svojim ravnanjem povsem v skladu s tem, kar se dogaja na
               Slovenskem v zadnjem času, kajti pri nas ne funkcionira ne narava, ne ustava, ne
               aritmetika. Po uveljavitvi tega principa nove vlade ima leto 13 mesecev, zakoni
               veljajo za nazaj, čeprav po ustavi to ne bi smelo biti. Devet pa ni več devet, ampak
               je lahko po volji nekoga tudi 8. Jaz moram reči, da za našo poslansko skupino niso
               izpolnjeni formalni pogoji, da bi se volitev lahko udeležili, kajti to, kar smo
               dobili kot poročilo KVIAZ-a s podpisom gospoda predsednika Maksimilijana Lavrinca, z
               ozirom na to, da je 9 ljudi protestiralo, se pravi ne nekateri člani, kot tukaj piše,
               ampak polovica KVIAZ-a, torej tega preprosto ne jemljemo za formalno podlago, da bi
               se glasovanja lahko udeležili.</p>
            </sp>
            <sp xml:id="SDZ2-Izredna-19-1998-01-20.sp25">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Peterletu. V imenu poslanske skupine LDS bo nastopil gospod
               Lavrinc.</p>
            </sp>
            <sp xml:id="SDZ2-Izredna-19-1998-01-20.sp26">

               <speaker>MAKSIMILIJAN LAVRINC:</speaker>

               <p>Hvala lepa, gospod predsednik za besedo. V naši poslanski skupini bomo predlagano
               kandidatko podprli. Razlogi za to so njeno bogato strokovno delo, tudi politično, če
               hočete, če je toliko besed o politiki. Namreč, pri nas je znano, da nikoli ni bila
               zagreta. Sploh ni bila pravzaprav članica Zveze komunistov ali partije, kot se to
               rado reče, kar recimo ni vedno veljalo za vse kandidate, ki so bili tu predlagani.
               Nikoli ni bila zagreta za kakšno drugo stranko do te mere, da bi hodila po mitingih.
               Torej iz referenc, če pogledate na drugi strani njenega življenjepisa je razvidno, da
               je ad personam izvoljena za članico kriminološkega znanstvenega sveta pri odboru za
               vprašanja kriminalitete Sveta Evrope, kar vse skupaj precej pove.</p>
               <p>Drugo, kar bi želeli povedati, pa je to, da je bil postopek povesem korekten,
               glasovanje povsem korektno. To se vidi iz samega zapisnika. S seboj sem si dovolil
               prinesti še magnetogram, kako je potekalo glasovanje glede ugovora o tem, ali je bilo
               glasovanje v redu ali ne, in bi ga, če mi dovolite prebral: "Dovolite, da ugovor
               spoštujemo. Kdo je glasoval za? Bom štel še enkrat. Dajem na glasovanje predlog, da o
               predlogu sklepa še enkrat glasujemo. Kdo je za? <stage>(8 članov.)</stage> Je kdo proti? <stage>(8
               članov.)</stage>."</p>
               <p>Ves čas pa se tu govori o devetih članih, ki naj bi bili proti takšnemu predlogu, in
               devetih članih, ki so potrdili predlog, da se še enkrat glasuje, oziroma devetih
               proti. Tako, da tudi v tem postopkovnem delu smo prepričani, da so zadeve tekle več
               kot korektno. Seveda se pa poskuša na nek način zamegliti problem - problem pa je, da
               je predsednik države predlagal samo eno kandidatko. Hvala lepa.</p>
            </sp>
            <sp xml:id="SDZ2-Izredna-19-1998-01-20.sp27">

               <speaker>PREDSEDNIK JANEZ PODOBNIK:</speaker>

               <p>Hvala gospodu Lavrincu. Gospod Lavrinc je torej v imenu poslanske skupine Liberalne
               demokracije Slovenije govoril tudi o poslovniških oziroma o samem postopku, to je pač
               v okviru stališča poslanske skupine povedal.</p>
               <p>Želi še katera od poslanskih skupin predstaviti svoje mnenje? <stage>(Ne želi.)</stage> Sprašujem,
               če želi besedo kdo od poslancev oziroma poslank? Prosim, gospod Zamernik. Prosil bi
               vas, če bi se k razpravi pisno prijavili.</p>
            </sp>
            <sp xml:id="SDZ2-Izredna-19-1998-01-20.sp28">

               <speaker>BOGOMIR ZAMERNIK:</speaker>

               <p>Hvala lepa za besedo. Zdaj bi pa res želel, da se stvari razčistijo! Ravnokar je
               spoštovani kolega Lavrinc tukaj za govornico govoril o osmih poslancih. Jaz imam
               tukaj dopis, kjer so navedeni člani komisije za volitve in imenovanja, ki so pisno
               protestirali proti razvoju dogodkov, kot je bil na KVIAZ-u. In tu so navedeni - pa
               jih zdaj, prosim, gospod Lavrinc, štejte <stage>(vsi so lastnoročno podpisani zraven)</stage>: Janez
               Janša, Pavel Rupar, Jože Zagožen, Rudolf Petan, Miroslav Mozetič, Ivan Božič, Franc
               Zagožen, Leon Gostiša in Franci Rokavec. Vi ste govorili o osmih, jaz pa jih ne morem
               prešteti osem - zame jih je devet!</p>
            </sp>
            <sp xml:id="SDZ2-Izredna-19-1998-01-20.sp29">

               <speaker>PREDSEDNIK JANEZ PODOBNIK:</speaker>

               <p>Hvala. Želi še kdo besedo? Gospod Janša.</p>
            </sp>
            <sp xml:id="SDZ2-Izredna-19-1998-01-20.sp30">

               <speaker>JANEZ JANŠA:</speaker>

               <p>Gospod Lavrinc je prebral magnetogram o glasovanju o tem, ali se še enkrat glasuje.
               Ta del magnetograma je korekten. Mi smo rekli, ko je dal na glasovanje sklep, ali se
               še enkrat glasuje ali ne, je bilo neodločeno, in ta sklep ni bil sprejet. Vendar pa
               je bil enak rezultat, ko smo glasovali o tem, da je bil postopek v redu opravljen in
               da lahko državni zbor nadaljuje proceduro. Takrat je tudi devet članov glasovalo "za"
               in devet "proti", in sklep ne bi smel biti sprejet. Ampak gospod Lavrinc je to
               preštel, devet "za", osem "proti", in zadeva je bila sprejeta. Devet ljudi, ki smo
               napisani in podpisani pod tem protestom, je glasovalo proti takemu sklepu. Vsi smo
               sedeli za isto mizo in smo to vsi videli. Rekel bom še to, no, če ste bili tako
               prepričani, da je bil predlog izglasovan, ne vem, zakaj ste potem tako množično
               glasovali proti temu, da se še enkrat glasuje - saj bi se vendar vaša resnica
               pokazala. Ampak ste to preprečili! Zato, ker te resnice ni bilo. Preko te zadeve ta
               državni zbor ne more iti kar tako, da zamahne z levo roko in se reče "različna
               tolmačenja". Mi bomo imeli potem pri vsakem takem glasovanju odslej naprej dvome, da
               se je prav štelo. Potem ne vem, kako bo ta državni zbor lahko delal. Ta odgovor, ki
               smo ga tukaj slišali, je sprenevedanje. Ni problematično glasovanje o tem, ali se
               glasovanje ponovi, ampak je problematično štetje glasov pri glasovanju o samem
               sklepu. Devet ljudi, ki je podpisalo ta protest, je iz različnih strank, iz pozicije
               in iz opozicije. Najbrž tudi zato ni treba dvomiti v besedo, vsi smo videli na lastne
               oči. Iz devetih ljudi je nekdo naredil osem glasov. In to ni tako enostavna zadeva,
               da bi nekdo rekel, da to ni problem - problem je to, ker je predsednik predlagal samo
               enega kandidata. Tisto je drugi problem. Tukaj pa gre za neko temeljno vprašanje
               procedure v tem državnem zboru. Jaz pričakujem od predsednikov delovnih teles, da
               bodo znali vsaj šteti in da bodo pri tem korektni, ne glede na to, ali so iz vladnih
               ali iz opozicijskih strank.</p>
               <p>In nič ne bi stalo, res ne bi nič stalo, če bi še enkrat ponovili glasovanje,
               desetkrat, stokrat smo ga že. Ampak tukaj je šlo za to, da je očitno nekdo hotel
               stvar "sforsirati" ne glede na večinsko odločitev. In še enkrat ponavljam, to ni tako
               enostavna zadeva.</p>
               <p>Ne bo verjetno vplivala na končni rezultat in glasovanje, pušča pa zelo slab
               priokus, zelo slab priokus v tem državnem zboru, ko gre za važne stvari.</p>
            </sp>
            <sp xml:id="SDZ2-Izredna-19-1998-01-20.sp31">

               <speaker>PREDSEDNIK JANEZ PODOBNIK:</speaker>

               <p>Hvala lepa. Dve repliki. Gospod Lavrinc in gospod Moge, gospod Mozetič.</p>
            </sp>
            <sp xml:id="SDZ2-Izredna-19-1998-01-20.sp32">

               <speaker>MAKSIMILJAN LAVRINC:</speaker>

               <p>Hvala za besedo. Najprej to, za tiste, ki morda ne veste, o čem je glasoval oziroma
               niste utegnili prebrati, o čem je lahko glasoval KVIAZ.</p>
               <p>KVIAZ je lahko glasoval samo o tem, če je bil postopek korekten in v skladu z
               zakonom. In če ni kakšnih ustavnih zadržkov, zato, da ugotovimo, da se stvar ne pelje
               korektno.</p>
               <p>Drugo. V sili hudič muhe žre, gospod Janša. To ste že pokazal večkrat in da ste
               mojster sprenevedanja tudi. 9 : 9 ste govoril tukaj za to govornico, še danes je bilo
               glasovanje tudi o ponavljanju glasovanja.</p>
               <p>Naslednje, kar se mi postavlja povsem logično, če je gospod Gostiša glasoval proti,
               zakaj potem ni podprl vašega predloga, da ponovno glasujemo. In še nekaj. V tistem
               trenutku nas je bilo na seji 20, to se pravi, vsi se niti niso opredelili. In če vem
               to, da je celo eden tistih, na katere glasove ste računali, glasoval za predlog
               mojega tako predlaganega sklepa - imena bom pustil ob strani - potem je treba vedeti,
               da je bilo najmanj, tudi po teh računih bi bilo 10 : 9. Ampak ni bilo!</p>
               <p>Bilo je tako, kot je napisano. Če pa vi izsiljujete od posameznikov potem, da vam
               podpisujejo, da so glasovali tako ali drugače po seji, če poskušate narediti to, kar
               ste naredili na sami seji KVIAZ-a, da ste potem, ko je gospod Aurelio Juri odšel že
               iz prostora, predlagali ponovno glasovanje, seveda pri takih manipulacijah, pa moram
               reči, da me kot predsedujočega KVIAZ-a še nekoliko zmanjša; pa se bom vas že navadil!
           </p>
            </sp>
            <sp xml:id="SDZ2-Izredna-19-1998-01-20.sp33">

               <speaker>PREDSEDNIK JANEZ PODOBNIK:</speaker>

               <p>Replika, gospod Moge.</p>
            </sp>
            <sp xml:id="SDZ2-Izredna-19-1998-01-20.sp34">

               <speaker>RUDOLF MOGE:</speaker>

               <p>Predsedujoči, hvala lepa za besedo. Ad informandum, to, kar je govoril gospod Janez
               Janša, naslednje:</p>
               <p>Sam sem na tej seji KVIAZ-a glasoval za predlog predsednika te komisije. Torej sem
               bil tisti deveti verjetno. Potem ko je skupina predlagala, da se glasovanje ponovi,
               nisem bil proti temu, da bi glasovanje ponovili, in je bilo zato to tista prva cifra
               osem. Kako je pa dejansko glasovanje potekalo, pa nihče izmed nas verjetno, vsaj jaz
               osebno, ne morem natanko povedati, zato sem na KVIAZ-u že večkrat predlagal, ker ima
               ta komisija čez 200 sestankov v enem mandatnem obdobju, da bi vsaj v dobi informatike
               malo uporabljali informacije in ne bi imeli tone papirja, tudi tukaj, če ima vsak
               osebni računalnik.</p>
               <p>Naša mreža nam je zagotovila, da tudi na sestankih delovnih teles lahko to
               uporabljamo, in imamo glasovalno napravo tam takšno, kot jo imamo tudi tu notri. V
               tem smislu bi enkrat morali prenehati s takšnim delom, ki sodi desetletja nazaj, in
               uporabljati tudi to sodobno tehnologijo za popolnoma dorečen sistem glasovanja na
               sejah delovnih teles.</p>
            </sp>
            <sp xml:id="SDZ2-Izredna-19-1998-01-20.sp35">

               <speaker>PREDSEDNIK JANEZ PODOBNIK:</speaker>

               <p>Hvala, gospod Moge. Replika, doktor Jože Zagožen.</p>
            </sp>
            <sp xml:id="SDZ2-Izredna-19-1998-01-20.sp36">

               <speaker>DR. JOŽE ZAGOŽEN:</speaker>

               <p>Če se prav spominjam, je gospod predsednik na seji, na kateri sem bil navzoč, dejal
               nekako takole: Glasove za je štela sekretarka, glasove proti pa sem štel jaz. In
               očitno je bilo pri tem štetju nekaj narobe. Namreč bil sem tam, kot sem dejal, in mi
               smo, prisotni, to takoj ugotovili, da stvar ni bila dobro prešteta, in smo predlagali
               ponovno glasovanje, do česar pa seveda potem ni prišlo. Moram povedati, da ni šlo pri
               podpisih za nikakršno izsiljevanje podpisov, ampak mi smo tam bili in smo se tam, na
               seji, sami opredelili tako, da smo dejali, da štetje ni bilo pravilno. Menim tudi kot
               predsednik odbora za gospodarstvo, na našem odboru se nikdar ne bi moglo zgoditi, da
               če bi poslanci zahtevali ponovno glasovanje, da bi to oviral, kajti toliko čuta za
               demokracijo pa vendarle moramo imeti. Hvala lepa.</p>
            </sp>
            <sp xml:id="SDZ2-Izredna-19-1998-01-20.sp37">

               <speaker>PREDSEDNIK JANEZ PODOBNIK:</speaker>

               <p>Hvala, doktor Jože Zagožen. Replika, gospod Pavle Rupar, potem pa gospod Delak in
               gospod Rokavec.</p>
            </sp>
            <sp xml:id="SDZ2-Izredna-19-1998-01-20.sp38">

               <speaker>PAVEL RUPAR:</speaker>

               <p>Spoštovane kolegice in kolegi! Tudi sam sem bil prisoten na tej seji KVIAZ-a in
               moram odločno povedati, da sem takoj protestiral po tistemu glasovanju glede
               rezultata in da smo takoj zahtevali ponovno glasovanje oziroma ugotovitev tistega,
               kar se pravzaprav, kar je 9 poslancev in morda še kdo, tudi videlo. Zato nasprotujem
               vsem manipulacijam gospoda predsednika, vsem njegovim tolmačenjem, ki jih je imel
               tukaj, in ponovno poudarjam, da tak način lahko smatram samo kot navadno goljufijo,
               čisto nič drugega. Ker, če je 9 ljudi glasovalo in če se toliko rok prešteje, potem
               to ne more biti 8 in nobena druga manipulacija tukaj ne pride v poštev. Ko smo
               zahtevali ponovno glasovanje, je bil prisoten tudi gospod Aurelio Juri, nazaj smo ga
               poklicali. Ne gre za to, gospod Lavrinc, da ga ni bilo, da ni mogel glasovati.</p>
               <p>In še nekaj bi rad povedal. Če ste že šteli glasove in če ste videli, da je bil eden
               proti oziroma drugačnega mnenja kot ostalih 9, potem sta bila pa 2 z druge strani pa
               tudi za, skupaj z nami, torej morate upoštevati eno in drugo, in bodite toliko
               pošteni, pa recite, da ta zadeva pač taka je bila, kot je bila. Ne moremo pa v
               nedogled ponavljati glasovanja, zato, ker se nekomu ne zdi rezultat pravilen, toliko
               časa, dokler se pač ne doseže tisti rezultat, da glasovanja ali ni ali pa da se dobi
               tak ugoden rezultat, kakršen gospodu predsedniku "paše". To pa v pravi demokraciji
               nima svojega mesta. Hvala.</p>
            </sp>
            <sp xml:id="SDZ2-Izredna-19-1998-01-20.sp39">

               <speaker>PREDSEDNIK JANEZ PODOBNIK:</speaker>

               <p>Še tri replike, potem bo pa razprava. Prvi ima repliko gospod Delak, za njim gospod
               Rokavec, nato pa gospod Juri.</p>
            </sp>
            <sp xml:id="SDZ2-Izredna-19-1998-01-20.sp40">

               <speaker>ANTON DELAK:</speaker>

               <p>Hvala lepa. Moram državnemu zboru povedati, da sem član KVIAZ-a in da sem danes bil
               na tem sestanku. Tu izjavljam, da je predsednik popolnoma korektno preštel glasove.
               Eden izmed tistih, za katerega se zdaj govori, da je podpisal, potem ni dvignil roke.
               Ker glasovanje ni imensko, imena ne bom povedal. Ker sem bil zelo radoveden, kako se
               bo glasovalo - saj na koncu se mi je dozdevalo, da se bo za kakšen glas šlo - sem v
               nekem smislu škilil gor na tisti konec, kjer so sedeli tisti, za katere sem
               predvideval, da ne bodo glasovali, in eden izmed tistih poslancev ni glasoval. Zaradi
               tega moram tule še enkrat izjaviti, da je bilo štetje popolnoma korektno. Zdaj, zakaj
               ni glasoval, ali se je tistikrat premislil ali ni bil zbran ali ne vem kaj - to ni
               moj problem! Torej, moram povedati to, kar sem tule povedal. Štetje glasov je bilo
               popolnoma korektno!</p>
            </sp>
            <sp xml:id="SDZ2-Izredna-19-1998-01-20.sp41">

               <speaker>PREDSEDNIK JANEZ PODOBNIK:</speaker>

               <p>Hvala lepa. Repliko ima gospod Rokavec.</p>
            </sp>
            <sp xml:id="SDZ2-Izredna-19-1998-01-20.sp42">

               <speaker>FRANCI ROKAVEC:</speaker>

               <p>Hvala. No, prav tako sem bil tudi jaz danes že omenjen tukaj, sem pa tudi član
               KVIAZ-a. Res je, glasoval sem proti sklepu predsednika KVIAZ-a in seveda tudi
               podpisal izjavo devetih poslancev, brez kakršnekoli prisile. Bi pa pri tej zadevi, ki
               se je zgodila, nekaj poudaril.</p>
               <p>Namreč, ko smo sprejemali dnevni red, se je predsednik državnega zbora pri določitvi
               dela, urnika dela državnega zbora zmotil in je priznal svojo krivdo. Mislim, da bi
               bilo pošteno in korektno, da bi to storil tudi predsednik KVIAZ-a, ker očitno je, da
               je bilo devet članov KVIAZ-a proti sklepu predsednika tega matičnega delovnega
               telesa. Jaz vem, da se je motiti človeško, in je to treba tudi razumeti. Samo mislim,
               da je tudi prav, da če se ugotovi, da se je zmotil, da se to tudi prizna.</p>
               <p>Mislim, da pa bi bilo najbolj primerno v tem trenutku, da bi potegnili nauk, tako
               državni zbor kot tudi predsednik države kot predlagatelj, da bi vzeli še nekaj časa
               in tudi celotno zadevo premislili. Hvala.</p>
            </sp>
            <sp xml:id="SDZ2-Izredna-19-1998-01-20.sp43">

               <speaker>PREDSEDNIK JANEZ PODOBNIK:</speaker>

               <p>Hvala, gospod Rokavec. Besedo ima gospod Juri, za njim gospod Janša. Potem pa je k
               razpravi prijavljen gospod Mozetič.</p>
            </sp>
            <sp xml:id="SDZ2-Izredna-19-1998-01-20.sp44">

               <speaker>AURELIO JURI:</speaker>

               <p>Samo kolegu Ruparju bi repliciral zaradi korektnosti, ker gre vendarle v magnetogram.</p>
               <p>Ni me večina članov KVIAZ-a poklicala, naj se vrnem, ampak me je poklical kolega
               Miran Potrč. Hvala.</p>
            </sp>
            <sp xml:id="SDZ2-Izredna-19-1998-01-20.sp45">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Janša se odpoveduje repliki. Še razprava gospoda Mozetiča.</p>
            </sp>
            <sp xml:id="SDZ2-Izredna-19-1998-01-20.sp46">

               <speaker>MIROSLAV MOZETIČ:</speaker>

               <p>Spoštovane kolegice, spoštovani kolegi! Ta KVIAZ je bil tipičen primer, kako bi se
               lahko z malenkostjo modrosti naredila stvar, da bi približno pol ure časa, ki smo ga
               sedaj imeli, ne izgubili.</p>
               <p>Dvom je bil pojavljen in se je pojavljal in ugovor je bil na glasovanje, in še
               zlasti zato, ker gre za sklep, ki praktično nič ne pomeni - to je neko stališče, ki
               ga KVIAZ sprejme ali ga ne sprejme - bi se lahko ponavljalo glasovanje.</p>
               <p>Mislim pa, da bi predsednik kljub vsemu moral, ne da vpraša, ali ponavljamo ali ne,
               dati na ponavljanje glasovanje, ker z dvigom rok, ker ni glasovalne naprave, se ne da
               na tak način ugotavljati. Ampak to samo mimogrede, ker sem jaz član KVIAZ-a in sem
               isto podpisal in sem tudi glasoval proti, tako da ne bo kdo mislil, da sem se pri
               kakšni stvari premislil.</p>
               <p>Kar zadeva kandidaturo za sodnika oziroma sodnico Evropskega sodišča za človekove
               pravice. Tam v predlogu piše, da je predsednik tudi na podlagi posvetovanja z vodji
               poslanskih skupin dal ta predlog. Res je, imel je posvetovanja, tudi z našo poslansko
               skupino, kjer sem v imenu poslanske skupine kot vodja poslanske skupine jaz bil na
               tem posvetovanju.</p>
               <p>Vendar povem tukaj jasno in glasno, da predsednik ni upošteval našega mnenja, kar
               sicer tudi ni dolžan. Vendar naše mnenje je bilo, če ga na kratko povem. Jaz sem
               predlagal predsedniku - da da v parlament v proceduro oba predloga - ker mislim in da
               bi bilo to najbolj modro, ker mislim, da se bo sicer odprla možnost, da se delajo
               take ali drugačne špekulacije, taka ali drugačna razmišljanja in kaj in zakaj, zakaj
               ta, zakaj ne drugi, zakaj samo eden in tako naprej. Točno do tega je prišlo in tudi
               sam se ne morem izogniti temu, da ne bi glede na to, da sem tudi jasno to predlagal,
               in to ne samo tokrat, ampak vsakokrat je bil moj predlog, ko sem bil na takih
               posvetih pri predsedniku, da predlaga več kandidatov, če ima na razpolago več
               kandidatov, ne pa da se on odloča o tistem, koga bo poslal v državni zbor. Ne dvomim,
               da se je predsednik jasno pozanimal, kakšno bo glasovanje v državnem zboru. Zaradi
               tega se tudi jaz ne morem izogniti razmišljanju, da tukaj gre povsem za proces
               oziroma za namen, da se iz te igre izloči kandidat, ki ni bil predlagan. To je dr.
               Jambrek. Da se izloči kandidat, ki je bil dobre dve leti že sodnik evropskega
               sodišča, ki ima te reputacije in ki bi tudi to delo lahko nadaljeval, kolikor bi,
               jasno, bil izvoljen od parlamentarne skupščine Sveta Evrope.</p>
               <p>To bi lahko šteli, to bil lahko dal pod tisti odstavek tiste znamenite resolucije,
               ki smo jo dostikrat omenjali tukaj v decembru mesecu, Sveta Evrope o razgradnji
               ostankov totalitarnega komunističnega režima, kjer pravi, da je nevarnost za žametno
               restavracijo takega režima.</p>
               <p>Bojim se, da gre to v smeri - tisto, kar je bilo že rečeno, kar sem že jaz enkrat
               rekel tudi ob neki drugi priliki, ko smo tudi imeli predloge predsednika, točno za
               tisto število mest, kot jih je bilo treba, pri Banki Slovenije - da gre za rdečo, ne
               bom rekel lustracijo, pač pa, da gre za postavljanje v tem obdobju, v tem mandatu
               kadrov, ki so na razpolago na mesta, ki so odločujoča. To je v nekem smislu
               špekulacija. Ampak jaz sem predsedniku včeraj, ko sem bil pri njem, povedal, da če bo
               na tak način predlagal, da bo predlagal samo enega, je možno in se ne more izogniti
               temu, da se bo tudi take pomisleke imelo. In modrost ima pač vsak svojo. Vsak je
               zasledoval verjetno svoje cilje. Tukaj je gotovo predsednik zasledoval povsem jasne
               cilje.</p>
            </sp>
            <sp xml:id="SDZ2-Izredna-19-1998-01-20.sp47">

               <speaker>PREDSEDNIK JANEZ PODOBNIK:</speaker>

               <p>Hvala gospodu Mozetiču. Želi še kdo besedo? <stage>(Nihče.)</stage>Prešli bomo na glasovanje. V
               razpravi je gospod Janša napovedal, da bo predlagal poslovniško možnost pavze za
               premislek. Nismo še nadaljevali s postopkom. Predlagam, da pač postopek nadaljujemo
               in da se dogovorimo, da bi vendarle popoldne državni zbor delal. Imamo tudi druge
               točke dnevnega reda, ki so pripravljene za obravnavo. <stage>(Glas iz dvorane.)</stage> Bom vam dal
               besedo, gospod Špiletič.</p>
               <p>Torej, prehajamo na glasovanje. V skladu s 87. členom poslovnika državnega zbora in
               80. členom zakona o ustavnem sodišču zbor o določitvi kandidata oziroma kandidatke za
               sodnika evropskega sodišča glasuje tajno, v skladu s 97. členom poslovnika pa po vodi
               tajno glasovanje predsedujoči s pomočjo generalne sekretarke državnega zbora in
               štirih poslancev. Preden gremo na glasovanje o določitvi članov volilne komisije, ima
                  <title>proceduralni predlog</title> gospod Špiletič. Prosim.</p>
            </sp>
            <sp xml:id="SDZ2-Izredna-19-1998-01-20.sp48">

               <speaker>BOGOMIR ŠPILETIČ:</speaker>

               <p>Spoštovani gospod predsednik! Ker smo doslej lahko ugotovili, da pri oblikovanju
               predloga, o katerem bo sedaj potekalo glasovanje, niso bili upoštevani predvsem
               strokovni kriteriji, temveč predvsem ali pa v glavnem politični, stroka pa je bila
               pri tem zanemarjena, naša poslanska skupina pri tej točki oziroma pri glasovanju ne
               bo sodelovala.</p>
            </sp>
            <sp xml:id="SDZ2-Izredna-19-1998-01-20.sp49">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Špiletiču. Prehajamo na določitev članov volilne komisije. Prosim
               gospo sekretarko, da določi, predlaga oziroma poišče kandidata, kajti predlagan je
               bil gospod Jože Jerovšek. Gospod Delak, vas lahko predlagamo za člana komisije?
               Gospod Delak? <stage>(Lahko.)</stage> Za člane volilne komisije predlagam gospoda Rudolfa Mogeta,
               gospoda Josipa Bajca, gospoda Delaka, gospoda Rafaela Kužnika in tudi sam sem član te
               komisije kot predsedujoči.</p>
               <p>Ali kdo temu predlogu nasprotuje? Ugotovimo prisotnost! <stage>(69prisotnih.)</stage></p>
               <p>Kdo je za tako predlagano sestavo volilne komisije? <stage>(54 poslancev.)</stage> Je kdo proti? <stage>(2
               poslanca.)</stage></p>
               <p>Ugotavljam, da je volilna komisija določena.</p>
               <p>V skladu z drugim odstavkom 97. člena poslovnika državnega zbora bo poslancem
               vročena glasovnica tako, da vsak pride k mizi predsedujočega in pove svoje ime in
               priimek. Poslanec, ki mi bo pomagal pri izvedbi glasovanja, izroči vsakemu poslancu
               glasovnico. Mislim, da so to tiste proceduralne zadeve, ki jih vsi že dokaj dobro
               poznamo. Generalna sekretarka državnega zbora pa označi pri imenu in priimku poslanca
               v seznamu, da mu je bila glasovnica vročena. Glasuje se tako, da se na glasovnici
               obkroži beseda "za" ali "proti". V skladu z drugim odstavkom 98. člena poslovnika
               državnega zbora je neizpolnjena glasovnica ali glasovnica, ki ni izpolnjena s prej
               omenjenim navodilom, neveljavna. Na podlagi 80. člena v povezavi s 14. členom zakona
               o ustavnem sodišču bo predlagana kandidatka določena za predlagano funkcijo, če bo
               "za" glasovala večina vseh poslancev, to je 46 ali več. Glasovali bomo v dvorani.
               Poslanke in poslanci bodo izpolnjene glasovnice oddali v glasovalno skrinjico, ki bo
               v dvorani na mizi predsedujočega.</p>
               <p>Prehajamo na izvedbo tajnega glasovanja. Prosim poslance, ki mi bodo pomagali pri
               glasovanju, da se takoj zglasijo v sobi 117, kjer bodo prevzeli volilni material.
               Glasovanje se bo pričelo ob 16.20 uri in bo trajalo do 16.40 ure. Sejo bomo
               nadaljevali ob 16.55 uri. Prehajamo na glasovanje.</p>
               <p><stage>(Seja je bila prekinjena ob 16.08 uri in se je nadaljevala ob 17.00 uri.)</stage></p>
            </sp>
            <sp xml:id="SDZ2-Izredna-19-1998-01-20.sp50">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi! Nadaljujemo izredno sejo državnega zbora. Ugotavljamo
               prisotnost! <stage>(58 prisotnih.)</stage> Državni zbor je sklepčen in lahko nadaljuje sejo.</p>
               <p>Prebral bom zapisnik o ugotovitvi izida glasovanja o določitvi kandidatke za sodnika
               Evropske sodišča za človekove pravice.</p>
               <p>Glasovanje je potekalo v torek, 20. januarja 1998, v prostorih državnega zbora
               Republike Slovenije.</p>
               <p>Razdeljenih je bilo 47 glasovnic, oddanih je bilo 47 glasovnic. Neveljavnih
               glasovnic ni bilo. To pomeni, da je bilo veljavnih 47 glasovnic.</p>
               <p>Za je glasovalo 46 poslancev, proti pa 1 poslanec.</p>
               <p>Na podlagi tega izida glasovanja je bila prof. dr. Alenka Šelih določena za
               kandidatko za sodnika Evropskega sodišča za človekove pravice.</p>
               <p>Čestitam kandidatki za izvolitev in s tem zaključujem tudi to točko dnevnega
               reda.</p>
               <p>Prehajamo na <title>2. TOČKO DNEVNEGA REDA 19. IZREDNE SEJE - OBRAVNAVA PREDLOGA
                  PRORAČUNA REPUBLIKE SLOVENIJE ZA LETO 1998</title>
               </p>
               <p>Predlog proračuna je zboru predložila vlada Republike Slovenije in je bil objavljen
               v Poročevalcu številka 60/1, 60/2 in 60/3, dne 15. decembra 1997, ter v tretji
               številki in številki 3/98, dne 10. januarja 1998.</p>
               <p>V skladu s poslovnikom državnega zbora sta predstavnik vlade Republike Slovenije dr.
               Janez Drnovšek in minister za finance, mag. Mitja Gaspari, na 17. izredni seji dne
               16. decembra 1997 zbor seznanila s predlogom državnega proračuna.</p>
               <p>S predlogom proračuna za leto 1998 sta seznanila tudi delovna telesa državnega
               zbora. Zbor bo na tej seji na podlagi 216.a člena poslovnika državnega zbora opravil
               splošno razpravo o proračunu in po končani razpravi sklepal, ali je predlog državnega
               proračuna za leto 1998 primeren za nadaljnjo obravnavo.</p>
               <p>Na to sejo sem povabil tudi predstavnike urada predsednika Republike Slovenije,
               državnega sveta Republike Slovenije, ustavnega sodišča Republike Slovenije,
               računskega sodišča Republike Slovenije in varuha človekovih pravic. Na sejo sem
               povabil tudi guvernerja Banke Slovenije, generalnega direktorja zavoda za pokojninsko
               in invalidsko zavarovanje ter generalnega direktorja zavoda za zdravstveno
               zavarovanje Slovenije.</p>
               <p>Če bodo želeli, bodo vsi ti dobili besedo v splošni razpravi. Želi predstavnik vlade
               še dodatno obrazložiti predlog proračuna? <stage>(Ne želi.)</stage> Želijo besedo predstavniki
               delovnih teles državnega zbora? Gospod Špiletič ali imate <title>proceduralni predlog?</title> Prosim, gospod Špiletič.</p>
            </sp>
            <sp xml:id="SDZ2-Izredna-19-1998-01-20.sp51">

               <speaker>BOGOMIR ŠPILETIČ:</speaker>

               <p>Hvala lepa. Gospod predsednik, jaz mislim, da je proračun tako pomemben akt, da si
               zasluži tudi to, da tudi po opravljeni splošni razpravi na delovnih telesih vsaj od
               ministra za finance zaslužimo pojasnila na številna vprašanja in dileme, ki so se
               odprla v tej razpravi. Prav tako pa je prav, da tudi predstavnik matičnega delovnega
               telesa pojasni osnovne dileme, osnovne poudarke iz razprave, kajti menim, da samo
               tako je namreč smiselna ta procedura, ki jo imamo po poslovniku, da si vzamemo
               poslanci čas, da se seznanimo s proračunom, da postavljamo številna vprašanja,
               odpiramo dileme. Nekatere od teh lahko minister že pojasni, nekatere bo gotovo zaprl
               tako, da bo predal državnemu zboru še določene amandmaje, vsaj tako je bilo razbrati.
               Odprta je dilema, kaj bo s proračunskim primanjkljajem glede na to, da še vedno ni
               sprejet tako imenovani paket varčevalnih zakonov itn. Vse to so dileme, ki menimo, da
               nekako zahtevajo nastop predstavnika vlade pred poslanci, preden začnemo razpravo kot
               predstavniki v imenu poslanski skupin, poslancev in glasovanje.</p>
            </sp>
            <sp xml:id="SDZ2-Izredna-19-1998-01-20.sp52">

               <speaker>PREDSEDNIK JANEZ PODOBNIK:</speaker>

               <p>Hvala, gospod Špiletič. Jaz sem seveda dal možnost, da se oglasijo, tako predstavnik
               vlade kot predstavniki delovnih teles. Prosim, gospod Gaspari.</p>
            </sp>
            <sp xml:id="SDZ2-Izredna-19-1998-01-20.sp53">

               <speaker>MAG. MITJA GASPARI:</speaker>

               <p>Gospod predsednik, gospe in gospodje poslanci! Ni bil namen izogniti se uvodni
               predstavitvi, čeprav bo to tretja po vrsti na isto temo istega državnega proračuna.
               Je pač to žal posledica načina, kako pri nas sprejemamo državni proračun. Verjetno je
               tudi morda prilika za razmislek ob spremembah poslovnika o delu državnega zbora, da
               tudi razpravo v državnem zboru nekoliko koncentriramo v njeni dinamiki in pa
               vsebinski razpravi, kar bo verjetno dalo boljše rezultate.</p>
               <p>Glede na to, da je bila ob predstavitvi državnega proračuna, ko je vlada predložila
               proračun državnemu zboru in pa ob razpravah na odborih državnega zbora, predvsem pa
               matičnem odboru za finance in monetarno politiko in pa za nadzor proračuna, precej
               tega, na eni strani zelo kritično komentiranega s strani poslancev, na drugi strani
               pa poskus odgovora s strani vlade oziroma moje malenkosti, bi danes poskušal, kolikor
               se da kratko, glede na to, kar je tudi poslanec gospod Špiletič vprašal, poskušal
               predvsem v neki bolj sintetični obliki dati nekatere odgovore na premnoga vprašanja,
               ki so se postavila na odborih - niso bila vsa enako pomembna, vsaj ne glede
               globalnega proračuna - seveda so bila pomembna za tistega, ki jih je postavil - in
               morda nekaj pogledov, kako dokončati razpravo oziroma sprejemanje tega državnega
               proračuna do konca meseca marca.</p>
               <p>Začel bi z ugotovitvijo, ki očitno ni samo ugotovitev ministra za finance oziroma
               vlade, ampak tudi večine poslancev, da postajajo razprave o državnem proračunu
               Republike Slovenije v Sloveniji iz leta v leto bolj kompleksne oziroma komplicirane.
               Prvič zaradi tega, ker se država kot taka razvija in postaja bolj zapletena v svojih
               funkcijah, ki jih je vedno več, na drugi strani pa zaradi tega, ker v ekonomiji pač
               nekateri problemi ne dopuščajo odlašanja, ker pri odlašanju pomeni, da se
               akumulirajo, z akumuliranjem pa predstavljajo vedno večjo težavo, tako za celotne
               javne finance, kot za državni proračun. Nekaj tega se nam dogaja na obeh področjih.
               Na eni strani so funkcije, ki jih država prevzema v celotnem narodnem gospodarstvu,
               vedno bolj zahtevne, pri čemer mislim predvsem na vključevanje v Evropsko unijo, tako
               zakonodajno kot tudi čisto ekonomsko. Pri tem bi samo opomnil ali pa vas spomnil na
               problem celega sklopa dejavnosti, ki bodo močno vplivale na nadaljnji razvoj
               celotnega slovenskega gospodarstva, še posebej pa na državni proračun - to so tako
               imenovane državne pomoči, kot jih Evropa imenuje; to preprosteje v našem jeziku
               pomeni intervencije v gospodarstvu, če hočete, ki smo jih prenesli iz prejšnjega
               sistema in ki se jih zelo radi oklepamo še v tem sistemu, za katere mnogokrat ne
               vemo, kakšen je rezultat, vemo pa, kakšen je vložek. Seveda bo na tem področju Evropa
               od nas zahtevala in tudi dosegla, da se bo zadeva okrog državnih pomoči morala
               bistveno spremeniti. To je, recimo, en tak sklop, ki je pomemben s stališča
               institucij, in ima svoje ekonomske posledice.</p>
               <p>Na drugi strani so problemi, ki se akumulirajo in za katere še nismo našli ustrezne
               rešitve. Pa ne bi rad, da se ta razprava ob tem prelevi v to, kdo je kaj predlagal in
               kdo česa ni storil. Mislim, da gre kljub vsemu za tako kompleksne probleme, da jih
               bomo morali reševati skupaj, vsekakor z iniciativo vlade in ob pomoči državnega
               zbora. Jaz bi naštel samo tri sklope ali pa štiri sklope. Ponovil bi - se opravičujem
               tistim, ki ste vso to razpravo že poslušali - še enkrat, pa bom poskušal na malo
               drugačen način to povedati.</p>
               <p>Prvo področje je sploh področje javne uprave, javnih uslužbencev, ker je vezano na
               njihove plače in na tisto, kar gre ob plačah. Na tem področju očitno ta trenutek
               nimamo rešitve, ki bi zagotovila ustrezen sistem, to se pravi rešitev, ki bi bila
               samovzdržna, ki ne bi povzročala v vsakem obdobju stresov in težav. Kot vidite, je
               dinamika plač, ne samo v podjetniškem sektorju, ampak tudi na področju javne uprave,
               takšna, da seveda nihče ne more biti z njo zadovoljen, predvsem pa ne z oscilacijami,
               ki se dogajajo. Zakaj so takšne oscilacije? Zaradi tega, ker ni trdnega mehanizma
               določanja plač, predvsem ko gre za javne uslužbence, kjer seveda take improvizacije,
               kot jo lahko zagotavlja privatni sektor zaradi fleksibilnosti trga delovne sile,
               javna uprava ne prenese. Javna uprava, žal, v Sloveniji ne more biti privatizirana in
               tudi še dolgo časa ne bo privatizirana do take mere, kot bi lahko videli nekatere
               primere v drugih državah, pa ne v Evropi; recimo, imate primer Nove Zelandije,
               Avstralije, kjer je šel proces v to smer bistveno bolj radikalno kot kjerkoli v
               Evropi, z redkimi izjemami, recimo Nizozemska je en tak primer, vsa centralna Evropa
               pa je daleč od tega, Nemčija, Avstrija, Italija, Francija.</p>
               <p>V tej zadevi je očitno, da v Sloveniji brez pogajanj s socialnimi partnerji teh
               vprašanj ni mogoče rešiti, če se že želijo reševati. To, da smo imeli dve leti 10%
               realno rast mase plač v javnem sektorju, socialnih partnerjev ni pretirano motilo.
               Moti jih zdaj prehod na rast, ki bo bistveno nižja od 10% realno, ki bo bližje
               tistemu, kar si država lahko na daljši rok tudi dovoli. Ta preskok s tega trenda 10%
               na trend, ki je bližje ničli kot pa 2 ali 3%, deluje kot dramatičen preobrat in
               dejansko je dramatičen preobrat, če se mora zgoditi v enem ali dveh letih. Tisto, kar
               je bilo doseženo v letošnjem letu po pogajanjih s socialnimi partnerji, je v
               normalnih razmerah velik preskok. Dogovoriti se o tem, da bodo plače nominalno fiksne
               v celem koledarskem letu z eno samo varovalko, ki govori o tem, kakšna mora biti
               inflacija do septembra, da se to pravilo vzdrži, je bistven preskok od tistega, kar
               je imela ta država v preteklosti, vsaj na sektorju javne uprave.</p>
               <p>Vendarle to pomeni še vedno bistveno več denarja, kot ga je proračun predvidel, če
               bi bila upoštevana izhodišča državnega proračuna za leto 1998. To pa je, da bi morale
               biti te plače zamrznjene že od meseca novembra dalje oziroma, da ne bi prišlo do
               eskalacije, ki se je zgodila z mesecem decembrom, in to zaradi povišanja indeksa
               življenjskih stroškov. To je prvi velik problem in mislim, da je vlada odgovorna, da
               ta problem rešuje znotraj obsega sredstev, ki jih je predlagala, kot obseg porabe
               državnega proračuna za leto 1998, ker bo s tem pokazala ustrezno, bom rekel,
               opredelitev, da dogovor, ki ni bil optimalen, pa še vedno za naše razmere dober, je
               sposobna amortizirati znotraj drugih izdatkov državnega proračuna in s tem seveda
               plačati ustrezno ceno za takšen dogovor, zato mislim, da bi bilo korektno, tako od
               vlade, kot tudi od državnega zbora, vsaj večine v državnem zboru.</p>
               <p>Drugo vprašanje so socialni transferi. Tukaj je ogromno demagogije vseh nas, kadar
               je potrebno, zelo malo pa tistih ukrepov, ki bi dejansko zavarovali interese socialno
               šibkejših in odpravili razlike pri tistih, ki tega socialnega korektiva ne rabijo.
               Zakoni, kot so zakonu o zaposlovanju in za primer brezposelnosti, kot so zakoni o
               delovnih razmerjih, so zakoni, ki v bistvu popravljajo relativno neusklajene
               sistemske rešitve na tem področju s katerimikoli standardi, s katerimi se želimo
               primerjati. Ne glede na politično opredelitev kogarkoli, ki o tem diskutira, so
               nekatere bistvene rešitve, ki bi jih verjetno morali sprejeti vsi. Za večjo
               fleksibilnost delovnega trga, za sicer varnost zaposlitve, ampak varnost, ki
               zagotavlja hkrati tudi učinkovitost na ravni posameznega podjetja. To pomeni, da
               osnovna pogajanja partnerjev bi morala biti na ravni podjetja in ne na ravni panoge
               ali celotnega gospodarstva. Na ravni podjetja se vidijo odnosi med učinkovitostjo in
               produktivnostjo. Ti odnosi se popolnoma zameglijo na ravni celotnih panog ali pa
               celotnega slovenskega gospodarstva. Take panožne ali pa narodnogospodarske pogodbe
               seveda nimajo svoje ekonomske realne vsebine, ampak so bolj neke vrste merjenje moči
               med socialnimi partnerji, kdo pač uspe iztržiti več. Če pa bo želelo slovensko
               gospodarstvo tam, kjer ima svoje izvozne zmožnosti svoje ekonomske prednosti dejansko
               napredovati, bo treba spustiti to vrsto pogajanj na raven podjetja, kjer se dejansko
               lahko ugotovijo potem te prednosti in pa slabosti, konkretno med zaposlenimi in pa
               delodajalci. To še ne pomeni, da sindikat s tem izgublja vlogo. Sindikat je seveda
               lahko kot organizacija prisoten v vsakem podjetju in ne samo sindikalna organizacija
               podjetniška, ampak sindikat kot tak. To se pravi, da to ne ovira moči sindikata, ko
               brani interese tistih, ki so pač njegovi člani.</p>
               <p>Drugo področje, ki mislim in ki ga poskušamo v tem primeru reševati znotraj tega, so
               tako imenovani pasivni nasproti aktivnim instrumentom socialnovarstvene politike.
               Manj kot bo pasivnih instrumentov za zagotavljanje stabilnosti trga delovne sile in
               več kot bo aktivnih, večja je verjetnost in aktivni so tisti, ki ne dajejo denarja
               zato, da se ostaja na delovnem mestu, ampak, ki dajejo denar, da se delovno mesto
               lahko odpre. Ker je to bistveno. Ker konec koncev obstoječe delovno mesto ne pomeni
               tudi produktivnega delovnega mesta nujno. Novo delovno mesto, seveda z ustreznimi
               predpostavkami, pa to možnost odpira, ker sicer se ga ne bi moglo odpreti na ta
               način. V tem delu je verjetno prehod iz pasivnih ukrepov bolj na te aktivne ukrepe
               zaposlovanja bistven element tudi v letošnjem državnem proračunu in v razpravi o tem
               državnem proračunu. Ko gre pa za pasivne ukrepe socialne varnosti socialno ogroženih,
               pa mislim, da je je bilo veliko diskusij, od otroškega dodatka do drugih elementov,
               kjer se je videlo, da so sedanji instrumenti relativno ponesrečeno dimenzionirani, ko
               gre za stvarno varstvo. Če pogledate samo primer otroškega varstva in hkrati davčno
               olajšavo, ki obstaja v dohodnini, če seštejete oba elementa, ker oba dajeta v bistvu
               v vsoti tisto, kar država dejansko daje za to področje, boste ugotovili, da je tega
               50 milijard; 25 milijard skozi davčno olajšavo in 25 milijard skozi dejansko
               subvencijo, ki gre recimo socialno ogroženim družinam oziroma pač tistim, ki imajo za
               to opravičilo. Mnogi, ki se s tem problemom ukvarjajo, zelo jasno vedo povedati, da
               je targetiranje skupin, ki so ogrožene najbolj pomemben element socialne politike, ne
               pa linearni ukrepi, ki temeljijo na relativno nejasnih konceptih dohodkovnega
               položaja posameznika ali pa njegove družine. Nemogoče je ugotoviti, da je nekdo
               socialno ogrožen, če ne primerjate njegovega dejanskega ekonomskega položaja, to je
               dohodkov, ki jih pridobiva kombinirano z njegovim premoženjskim položajem. To je ena
               velikih pomanjkljivosti ta trenutek v Sloveniji, ko se te dve stvari preslabo
               kombinirata pri določanju cenzusa za pridobitev take socialne pravice oziroma
               socialne benificije. Brez tega gre mnogo denarja v napačne smeri, premalo denarja pa
               žal v tiste smeri, kjer gre za ogroženo socialno in... Če že govorimo v Sloveniji kaj
               je prag revščine, čeprav ga v Sloveniji nimamo izračunanega in če je to nekje pod
               evropskim povprečjem, kar je tudi vsaj glede analize, ki sem jih imel sam priložnost
               videti tudi v Sloveniji in drugih državah, je to med 10% in 13%, se je treba
               koncentrirati na ta del populacije v principu in ne samo deloma, ampak v celoti in da
               se drugi sloji prebivalstva izločijo iz takih socialnih pravic. Tudi temu so nekateri
               ukrepi iz tega paketa bili namenjeni, v kolikor so bili tako sprejeti pri tistih, ki
               so o njih že lahko razpravljali in odločali, seveda ne morem soditi.</p>
               <p>Tretji pomembni element je pokojninski sistem. Pokojninski sistem se ni začel v
               Sloveniji kvariti lansko ali predlansko leto, ampak se kvari že od leta 1990 dalje,
               bolje rečeno, od leta 1985 naprej se kvari že. Zakaj se kvari že od takrat? Zaradi
               tega, ker je ta sistem načeloma sicer sistem medgeneracijskega sporazuma, dejansko pa
               ima v svoji vsebini elemente izkrivljenega kapitalskega sistema. Če pogledate
               posamezne ekonomske skupine prebivalstva, kako vplačujejo in kaj lahko pridobijo iz
               tega pokojninskega sistema, je to jasno, da to ni medgeneracijski sporazum, ampak na
               nek način pokvarjen kapitalski sistem vplačila na posamezni račun posameznika. Ljudje
               pri nas različno vplačujejo. Zaradi sistemskih rešitev dobivajo pa približno enake
               benificije iz tega načina prispevanja v ta pokojninski sklad, ki v principu ni sklad,
               ampak je v bistvu račun, iz katerega se potem izplačujejo tekoče pokojnine. Ta
               sistem, kot sem rekel, se je začel kvariti že v 80-ih letih z indeksacijami in
               podobnimi stvarmi, z izjemami in podobnimi stvarmi, in se je pokvaril v začetku 90-ih
               let, ko je Slovenija uporabila isti mehanizem kot mnoge druge države, da je
               brezposelnost reševala na ta način, da je v bistvu povečevala predčasno upokojevanje.
               To se je dogajalo leta 1991 in 1992. Posledice v masi so potem sledile postopoma. Ker
               je bila politika plač relativno neusklajena s politiko rasti ali pa z rastjo
               družbenega proizvoda, je ob takem sistemu prilagajanja pokojnin, kot velja na plače,
               moralo priti do tega do česar je prišlo. Se pravi do težav, ne s posamezno pokojnino,
               nizko ali nenizko, čeprav se lahko tudi pogovarja o tem, ali je razpon ustrezen ali
               ne, pri sistemu medgeneracijskega sporazuma seveda, ampak zaradi tega, ker je v masi
               ob taki rasti plač prišlo do izrazitega skoka rasti mase pokojnin, ki jo populacija,
               ki je zaposlena, ki prispeva v to pokojninsko blagajno več ne zmore pod normalnimi
               pogoji. Zaradi tega je bil pretežen del tega prenešen na državo; da bi se
               konkurenčnost podjetij povečala
               je bila znižana prispevna stopnja. Bilo je upati, da bodo podjetja tako razbremenitev
               plačevanja prispevkov in to so predvsem delodajalci v tem primeru, izkoristili za
               povečanje obratnega kapitala v podjetju. Torej, da bodo potrebovali manj bančnega
               kredita, bančnega kapitala za financiranje svoje dejavnosti. To je smisel
               zmanjševanja prispevkov, vsaj s stališča države. Koliko se je to v praksi uresničilo,
               lahko presoja pač vsak s svojega zornega kota, verjetno ne toliko kot bi bilo
               pričakovati glede na tiste proteste z gospodarstva, ki so zahtevali take prilagoditve
               v zadnjih dveh, treh letih. Na ta način je prišlo do velikega transfera sredstev iz
               državnega proračuna v pokojninsko blagajno, da bi ta lahko sploh normalno delovala.
               Ta trenutek smo na ravni približno 3,8% bruto domačega proizvoda, kar ni vzdržno za
               večje število let. To lahko si Slovenija privošči eno ali dve leti, potem pa bo
               seveda struktura proračuna tako trpela na drugih področjih, da je tak sistem seveda
               nemogoče vzdržati. To enostavno pomeni, da je treba sprejeti spremembe prvega stebra
               ali pa, če hočete zdajšnjega sistema, ne glede na to, kakšna bo diskusija v drugem
               ali kateremkoli tretjem stebru. Brez reforme tega prvega, prilagoditve tega prvega,
               je nemogoče računati, da se lahko tako javne finance kot tudi gospodarstvo v
               Sloveniji normalno naprej razvija.</p>
               <p>Če pogledate nekatere podatke, nekatere koeficiente, ki veljajo pri nas glede odnosa
               pokojnina-plača, glede upokojitvene starosti, glede predčasnega upokojevanja, glede
               razlik, ko gre za vplačevanje prispevkov za pridobitev s sistemom danih v naprej
               znanih beneficij, potem ugotovite, da smo neprimerljivi z večino držav v Evropi. Zelo
               radi dajemo primer Nemčije kot primer, po katerem bi se morali zgledovati tudi v
               Sloveniji na tem področju. Če ga vzamemo, če pogledate nemški primer ta trenutek,
               boste ugotovili, da so šli radikalno znižati odnos med pokojnino in pa plačo. To je
               osnovni ukrep, ki ga je Nemčija ta trenutek storila pred volitvami. Nobenega drugega
               ukrepa, ki bi pomenil rešitev problema v Nemčiji, recimo v letih med 2010 in 2030.
               Eksplozija, demografska s tem v Nemčiji ni rešena in bo problem generacij, ki
               prihajajo v upokojevanje takrat, tako imenovana baby-boom generacija. Če bomo v
               Sloveniji šli po enaki poti, bomo lahko radikalno znižali pokojnine v odnosu na
               plače, kar je očitno socialno v Sloveniji nevzdržno. Temu nasprotujejo sindikati,
               temu nasprotujejo druge socialne skupine. Če tega ne želimo, obstajajo samo še
               mehanizmi, kombinacije zniževanja zdajšnjih razmerij do določene mere, na drugi
               strani financiranje razlike, ki ni pokrita z zmanjšanjem pokojnin v odnosu na plače.
               To je pa lahko javni dolg. Lahko vam povem, da v tem trenutku, kot je bela knjiga
               napisana, če bi se samo zadolževali, torej ne bi reševali pokojninskega problema
               skozi druge mehanizem, bi akumulirali v desetih letih dolga v višini 30% bruto
               domačega proizvoda, torej toliko kot ga imamo ta trenutek kot država, še enkrat več.
               To se pravi, prišli bi na odstotek 6%, ravno takrat, ko naj bi se vključevali v
               Evropsko unijo. To verjetno ni niti vzdržno, niti priporočljivo. Ali to lahko
               naredimo skozi davčne vire? Večina trdi, da davek na dodano vrednost ne sme biti
               zakon, ki bo povečeval obremenitve v gospodarstvu, je pa edini zakon, ki lahko še
               fiskalno omogoči delno pokrivanje tega, kar nastaja skozi reformo pokojninskega
               sistema v vsakem primeru.</p>
               <p>In tretja je, da se ponovno nekoliko dvignejo prispevne stopnje. Četrtega mehanizma,
               žal ni in med temi mehanizmi in med temi odločitvami glede odnosa pokojnine-plača,
               odnosa starosti, meje upokojitve in podobnih stvari, ki so vsem vam dovolj dobro
               znane, se bo morala država, parlament in še kdo odločiti in to čimprej, če se da v
               letošnjem letu, če ne želimo imeti podobnih težav kot letos v državnem proračunu. Za
               tako masivnega transfera, ki zdaj prihaja iz države v pokojninsko blagajno, kot sem
               rekel 3,8% bruto domačega proizvoda že država letno odvaja, in še pri tem se je
               zgodilo, da je v lanskem letu pokojninska blagajna ostala s primanjkljajem, ki sicer
               ni 10 milijard, ampak manjši. Pa vseeno indikacija, da je časa za dolgo razmišljanje
               in premišljanje, žal konec.</p>
               <p>Četrti element, ki močno definira ta proračun države v letošnjem letu, so
               investicije, pa ne samo v letošnjem, ampak tudi sicer v perspektivi. Ne bom več
               govoril, da o tem, da nimamo prioritet dobro definiranih in da so zaradi tega težave.
               Mislim, da se bo ob pripravi dokončnega teksta državnega proračuna pač nekaj moral
               prelomiti in bodo nekatere investicije ostale v obsegu, kot jim gre tudi po
               nacionalnih programih, druge pa se bodo morale radikalno zaustaviti za določeno
               število let, in bodo vstopile v proces izvajanja, ko bodo nekatere druge končale
               svojo življenjsko pot investicijskega ciklusa. Če želimo pospešiti izgradnjo
               avtocest, bo pač težko pospeševati nekatere druge investicije, in obratno. To mislim,
               da je dovolj enostavna dilema, ki jo je moč rešiti tako znotraj vlade kot tudi v
               državnem zboru.</p>
               <p>Vseh prioritet, ki so sedaj na sporedu, je za približno 5% bruto družbenega
               proizvoda preveč, da bi jih lahko tak poračun, kot je ta, pa že ta je relativno
               visok, kot pravite, dejansko sploh zdržal, pri čemer ni investicij tako grozno veliko
               v celotnem proračunu, ki je vreden 840 milijard, če je investicij 80 milijard pa bo
               nekdo rekel, to je relativno majhen delež v celotnem državnem proračunu.</p>
               <p>Če boste pogledali še nekatere druge postavke, subvencije in ostalo, boste videli,
               da je tega interveniranja, ki ima gospodarski namen, oziroma če hočete razvojni,
               čeprav je vprašanje, kaj zmeraj razvoj lahko pomeni. Vsaka investicija, če ni
               razvojna sama po sebi, čeprav je investicija in vsaka subvencija še zmeraj ni
               nerazvojna, čeprav v principu je to končna potrošnja.</p>
               <p>Iz vsega tega sledi in iz tega, kar je že bilo rečeno na odborih, mislim, da
               korektno tudi na odboru za finance od mnogih poslancev, je, da se moramo soočiti s
               tem, da imamo na eni strani relativno omejen obseg prihodkov, ki je takšen, kakršen
               je ta trenutek v proračunu napisan, zgornja meja dejansko racionalnega razgovora o
               prihodkih.</p>
               <p>Prodati za 11 milijard tolarjev premoženja je možno, ni pa enostavno in še posebej
               ni enostavno, če se to želi in se mora storiti na korekten, ekonomski, pravni in
               sicer operativni način. Zahteva nek čas in zahteva dobro pripravo in ustrezno
               delovanje. Konec koncev bi država prodajala svoje delnice, ki večinoma kotirajo na
               borzah oziroma na borzi.</p>
               <p>Druga pomembna stvar je davek na dodano vrednost. Ta trenutek ga ni v virih
               financiranja državnega proračuna, niti v porabi. Ministrstvo za finance je
               pripravljeno izpeljati postopke uveljavitve zakona, v februarju boste dobili v drugo
               branje zakon o dodani vrednosti, o davku na dodano vrednost in o akcizah oziroma
               trošarinah. Med drugim in tretjim branjem ni več potrebno veliko časa, morda
               maksimalno mesec dni, to se pravi, da je ta zakon lahko sprejet najkasneje v mesecu
               aprilu.</p>
               <p>Kaj potem? Ta zakon zahteva ustrezno infrastrukturo, ki pomeni predvsem ustrezno
               opremo in softver, ki omogoča, da se toliko in toliko v Sloveniji približno 50 tisoč
               zavezancev, lahko preklopi na nov sistem. To zahteva ogromno novih dokumentov, ki so
               potrebni za izvajanje davkov v praksi. Če drugega ne je treba te dokumente natisniti
               in to nekaj stane. In konec koncev za 50 tisoč klientov oziroma tistih, ki so
               zavezanci po tem davku, davčna uprava takšna kakršna je, je premajhna. Standard, ki
               je po svetu in se ga da dobiti na razpolago, kdor želi, lahko preuči, koliko je
               kakšna država potrebovala za uveljavitev VAT-a ljudi in denarja, kaže, da bi v
               Sloveniji potrebovali približno okoli 200 ljudi dodatno, da bi lahko normalno v vseh
               porah izvajanja tega zakona, zakon tudi korektno izvajali v praksi. 200 ljudi krat
               plača tega človeka na mesec krat dvanajst mesecev vam da podatek o tem, koliko
               dodatnih sredstev je za to potrebno. Naša ocena, ki jo bomo predstavili vladi v
               naslednjih desetih dneh, državnemu zboru in ustreznim odborom o tako imenovanem
               zagonskem projektu za uveljavitev VAT-a, govori o 4-ih do 5-ih milijardah zagonskih
               stroškov za to, da bi lahko sistem v praksi normalno deloval. Seveda, prednosti tega
               sistema so očitne, slabosti, slabe uveljavitve samega sistema pa tudi zelo očitne;
               očitne so že iz prakse drugih držav, tako da to lahko analiziramo, ne bi bilo pa
               dobro, da to v praksi tudi v Sloveniji poskušamo preverjati.</p>
               <p>Zdaj pa samo še komentar glede ukrepov in tistega, na čemer je proračun temeljil.
               Proračun je temeljil, seveda, na določenih predpostavkah, ker drugače pač ni mogoče
               proračuna sestaviti, čeprav smo se na nekaterih odborih prepirali, ali mora biti
               proračun sestavljen na dejstvih ali tudi na predpostavkah. Jaz mislim, da je to
               kombinacija dejstev in predpostavk, sicer se takega proračuna za naslednje obdobje ne
               da narediti. Predpostavke so bile na strani virov jasne; nekatere od njih so
               uresničene, nekatere še ne v celoti. Danes ste razpravljali, recimo, o prometnem
               davku, kako je z njim. Davčna uprava je dala zelo jasno navodilo svojim davčnih
               izpostavam, da je izvajanje tega zakona operativno 15. dan po objavi v Uradnem listu.
               Se pravi, da naj bi se začelo ta davek po višjih stopnjah uveljavljati šele, če sem
               prav preštel, 1. februarja letošnjega leta, če ustavno sodišče seveda ne bo odločilo
               drugače, glede na to, da obstaja spor, vložen na ustavnem sodišču. Poleg tega so še
               nekateri drugi zakoni, ki naj bi omogočali dodatne prihodke, in nekateri tisti, ki
               naj bi prihodke jemali. Zakaj smo predlagali spremenjeno proceduro za tiste zakone,
               ki so prihodke jemali? Iz preprostega razloga, ker je na eni strani prišlo do takega
               sporazuma s socialnimi partnerji, med katerimi so vsi tisti, ki so zainteresirani
               tudi za te zakone, torej sindikati in pa delodajalci, ki je prinesel višjo raven
               plač, kot je bila originalno predvidena v državnem proračunu, in ker se nekateri
               zakoni, ki prinašajo prihodke državnemu proračunu, ne bodo izvajali od 1. januarja
               dalje, kot je bilo predvideno. Mislim, da je vsak racionalni upravitelj državnega
               proračuna v takem primeru dolžan ugotoviti, kaj so možne konsekvence, in v bistvu
               uporabiti tiste instrumente, ki jih dejansko glede na dane možnosti lahko uporabi, ne
               pa tiste, ki jih na daljši čas v takem primeru ne more več izvajati. Še enkrat
               opozarjam, ko je prišlo do radikalnega znižanja prispevnih stopenj pred dvemi leti,
               ni bilo očitnega radikalnega izboljšanja konkurenčnosti v mnogih podjetjih, ki so te
               ugodnosti znižanja prispevne stopnje dobila. Najmanj, kar je, se človek vpraša, ali
               je bil ta ukrep tako učinkovit, kot naj bi po navedbah tistih, ki jim je bil
               namenjen, tudi bil.</p>
               <p>Poleg tega bi pa pri tem omenil še - glede te konkurenčnosti - če lahko pričakujemo
               agresiven nastop mnogih držav iz azijskega območja na evropskem trgu, zaradi
               ekonomskih težav, v katerih so, in to nastopa, ki bo po izredno konkurenčnih pogojih,
               glede na to, da je pri mnogih od njih valuta devalvirala za več kot 50% vrednosti, je
               težko pričakovati, da ima država Slovenija s takim državnim proračunom in družbenim
               proizvodom toliko moči, da lahko v takem obsegu subvencionira tiste subjekte, ki bodo
               prizadeti potencialno s tako konkurenco na evropskem trgu - to so pa predvsem
               tekstil, usnjarstvo in čevljarstvo. Ni države, vsaj ne v velikosti Slovenije, ki bi
               imela toliko potenciala v subvencijah, da bi take potencialne spremembe na trgu lahko
               amortizirala na način, kot so recimo subvencije ali pa znižanje prispevnih stopenj.</p>
               <p>Na odhodkovni strani sem nekaj povedal glede plač in tudi povedal kako sam vidim
               možnost amortiziranja tega učinka, ki je nastal. Obstajajo še nekateri drugi ukrepi,
               ki bi morali biti sprejeti - od zakona o zaposlovanju do zakona o delovnih razmerjih
               - da bi se določene stvari v okviru državnega proračuna lahko izvajale na drugačen
               način, predvsem ko gre za socialne dajatve oziroma beneficije iz naslova socialnih
               dajatev. Na drugi strani mislim, da je popolnoma očitno, ne glede na sedaj predloženi
               državni proračun, če želimo ohraniti približno tak odnos med prihodki in odhodki kot
               je sedaj predlagan, da se bodo nekateri nameni v državnem proračunu dejansko morali v
               fazi dokončne predložitve proračuna parlamentu po tem, ko bodo vloženi vsi amandmaji
               državnega zbora, dejansko preurediti in nekatere med njimi tudi zmanjšati. Težko bo
               upravičit povečevanje primanjkljaja, zaradi tega in težko bo upravičit rast državnega
               proračuna v celoti v odnosu na celotne javne finance oziroma družbeni proizvod.</p>
               <p>To so ti osnovni poudarki, ki so bili že večkrat rečeni. Sam osebno mislim, da
               obstaja možnost, da se ob vseh teh dilemah, ki so bile navedene in tudi na odborih
               povedane, proračun sprejme. Sprejme v okvirih, ki bi bili sprejemljivi tako za
               državni zbor kot za vlado, predvsem pa za tiste, ki plačujejo davke, kar pomeni, da
               bi bil to proračun, ki ne bi imel večjega proračunskega primanjkljaja kot je sedaj
               predviden. Vsekakor pa to zahteva notranje preureditev državnega proračuna in pa
               zmanjšanje nekaterih apetitov po porabi denarja, ki so trenutno še prisotni. Glede na
               spremembe, ki so pa nastale od predložitve proračuna pa do danes, mislim, da nimajo
               več iste utemeljitve kot so jo imele takrat, ko je bil proračun predložen. Hvala
               lepa.</p>
            </sp>
            <sp xml:id="SDZ2-Izredna-19-1998-01-20.sp54">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu ministru za finance magistru Mitji Gaspariju. Želi predstavnik
               katerega od delovnih teles, ki so podala poročilo in so državni proračun obravnavale?
               Torej, želi kdo besedo? <stage>(Želi.)</stage> Gospod Kopač, prosim.</p>
            </sp>
            <sp xml:id="SDZ2-Izredna-19-1998-01-20.sp55">

               <speaker>MAG. JANEZ KOPAČ:</speaker>

               <p>Hvala za besedo. Nisem se mislil oglasiti v imenu delovnega telesa, ampak ker je
               gospod Špiletič na nek način pozval tako ministre kot mene, vseeno prihajam sem.</p>
               <p>Poročilo odbora je, upam da kar izčrpno. Pove pa ali pa vsaj nakazuje na vse dileme,
               ki smo jih imeli člani odbora ob obravnavi predloga proračuna v splošni obravnavi.
               Naj uvodoma povem, da je tukaj prišlo samo do ene manjše pomote. Izpadel je nek
               uvodni napovedni stavek na prvi strani poročila, kjer v poročilu sporočamo pravzaprav
               nekaj, kar nima neposredne zveze s tem predlogom proračuna. Zdi pa se mi, in zato bom
               to še enkrat predstavil, pomembno za ravnanje državnega zbora v prihodnje.</p>
               <p>Ustavno sodišče je zavrnilo pritožbo za oceno ustavnosti lani sprejetega zakona o
               začasnem financiranju, ker je pobudo podpisalo 32 ali 34 poslancev.</p>
               <p>Zavrnili so to pobudo iz postopkovnih razlogov, ker je vmes že bil sprejet proračun,
               vendar so zanimiva ločena mnenja, tako odklonilna kot pritrdilna, iz katerih pa
               izhaja, to sicer ni stališče ustavnega sodišča kot celote, ampak da se pa razbrati,
               da bi v primeru podobnih ali pa ustreznih sporov to bilo stališče zato, ker je to
               razbrati tako iz odklonilnega kot iz pritrdilnega mnenja, da bi pa bilo verjetno
               ocenjeno kot neustavno sprejemanje zakonov, ki imajo neke finančne posledice v času
               začasnega financiranja, kar pomeni, dokler ni sprejet proračun za tekoče leto, bi
               verjetno bilo ocenjeno, če bi kdo sprožil tak ustavni spor, za neustaven vsak zakon,
               ki bi v tem času, torej od 1.1. pa do sprejetja proračun, bil sprejet v parlamentu in
               bi imel finančne posledice.</p>
               <p>Sicer pa ob samem predlogu proračuna je bilo na odboru izraženih vrsta pomislekov.
               Ker gre za splošno obravnavo, v glavnem pomislekov splošnejše narave. Torej
               pomislekov o proračunskih agregatih, torej na primer o višini primanjkljaja, o višini
               prihodkov nasploh, o višini odhodkov nasploh in pa tudi nekaj pomislekov o posameznih
               postavkah. Konkretno, pomislek o odsotnosti postavke, znesek sredstev, predvidenih za
               pripravo na uvedbo davka na dodano vrednost. Konkretno še o nekaterih drugih
               postavkah, na primer o višini ali pa rečeno je bilo, o premajhni višini sredstev za
               finančno izravnavo občin, pa še nekatere druge stvari. Sicer pa splošnejši pomisleki
               ob predpostavkah.</p>
               <p>Ti pomisleki, če jih smem strniti zelo na kratko, v poročilu so nekoliko obširneje
               obrazloženi, pa so; predlog proračuna predvideva prihodke, kakršne pač predvideva, ob
               tem pa to nadgrajuje s približno 29 milijardami tolarjev oziroma 0,9% bruto domačega
               proizvoda dodatnega primanjkljaja zato, da je skupni znesek, pač predstavlja obseg
               odhodkov 843 milijard kot je v predlogu proračuna predvideno. Nekatere predpostavke
               so bile po mnenju nekaterih članov odbora ocenjene morda v času pisanja predloga
               proračuna kot realne, vendar gledane z vidika današnjega datuma obravnave predloga
               proračuna so videti nerealne. Zaradi tega ne bo toliko prihodkov iz posameznih
               naslovov kot je predvideno v predlogu proračuna in bo več odhodkov iz posameznih
               naslovov kot je predvideno na odhodkovni strani proračuna. Ali zato, ker nekateri
               ukrepi, ki predvidevajo povišanje prihodkov ali zmanjšanje odhodkov niti niso bili
               poslani v parlament, da bi, pa so bili napovedani, da bi jih parlament obravnaval ali
               pa so se izgubili v proceduralnih blokadah v državnem zboru, in torej še niso bili
               sprejeti in niti ne vemo kdaj bodo sprejeti. Zaradi tega je lahko zelo realna ocena,
               da bo predviden proračunski primanjkljaj višji. Ta hip verjetno nihče ne zna reči,
               koliko višji od predvidenega in bi bilo neodgovorno uporabljati katerokoli številko,
               čeprav se z oceno posameznih nerealiziranih predpostavk da priti tudi do konkretnejše
               ocene. Na vse te dileme, zelo konkretne, je minister za finance odgovoril s
               približno, lahko rečem, podobno vsebino odgovora, kot ga je danes podal pred državnim
               zborom, kjer je zelo odkrito nanizal vse težave, s katerimi se Vlada Republike
               Slovenije srečuje, ob najprej sestavljanju predloga proračuna, in kasneje seveda ob
               obravnavi predloga proračuna. V razpravi je bilo čutiti, tega posebej v poročilu
               odbora ne piše, dilemo med tem, ali dati zeleno luč za nadaljnjo obravnavo proračuna,
               kajti danes ali pa jutri državni zbor sprejema samo sklep o splošni obravnavi, ali se
               nadaljuje postopek obravnave proračuna ali se ne nadaljuje. In dilema med glasovanjem
               o tem, da se postopek nadaljuje ob vedenju, da je vrsta predpostavk, na podlagi
               katerih je proračun narejen nerealnih, in na drugi strani dilema glasovati proti
               nadaljevanju obravnave tega konkretnega predloga proračuna, kjer pa obstaja na drugi
               strani zelo realna bojazen, da bi se potem utegnil proces sprejemanja proračuna zelo
               dolgo zavleči in torej bi imeli že drugo leto zapored zelo dolgo obdobje začasnega
               financiranja. Skratka, ta diskusija je na koncu dala od sebe glasovanje o predlogu
               sklepa, da se kljub vsemu nadaljuje obravnava predloga proračuna, za kar je glasovalo
               deset poslancev in nihče od prisotnih članov odbora, bili pa smo precej
               polnoštevilčni, ni glasoval proti takemu sklepu. Skratka, v imenu odbora lahko rečem,
               da predlagamo državnemu zboru, da sprejme sklep, da nadaljuje s postopkom obravnave
               predloga proračuna za leto 1998 z oznako 
                     EPA-346 /II, kar je na koncu koncev pravzaprav edina stvar o
               kateri se glasuje, vsi drugi pomisleki pa ostanejo pri življenju do amandmajske
               obravnave predloga proračuna za letošnje leto. Hvala lepa.</p>
            </sp>
            <sp xml:id="SDZ2-Izredna-19-1998-01-20.sp56">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Kopaču. V imenu odbora za zdravstvo, delo, družino in socialno
               politiko želi besedo gospa Zbačnikova.</p>
            </sp>
            <sp xml:id="SDZ2-Izredna-19-1998-01-20.sp57">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav vsem skupaj!</p>
               <p>Odbor za zdravstvo, delo, družino in socialo je na 25. seji, dne 13. januarja se
               seznanil s predlogom proračuna Republike Slovenije za leto 1998 in tudi s
               proračunskim memorandumom za leto 1998, ki ga je vobravnavo in sprejem državnemu
               zboru predložila Vlada Republike Slovenije.</p>
               <p>Podali so potem resorni ministri, kot predstavniki vlade, svoj del proračuna, tako
               znašajo celotni prihodki proračuna v letu 1998 814 000 200 000 SIT, kar je nominalno
               za 14,7% oziroma realno za 6,2% več od obsega proračunskih prihodkov v primerjavi za
               leto 1997.</p>
               <p>Predstavnik ministrstva za zdravstvo, državni sekretar, primarij Janez Zajc je
               predstavil predlog proračuna v tistem delu, ki se nanaša na to ministrstvo. Predlog
               proračuna namenja ministrstvu za zdravstvo 5 milijard 728 tisoč 543 milijard SIT, kar
               predstavlja 8% povečanje glede na leto 1997.</p>
               <p>Predstavnik ministrstva je posebej opozoril na tiste postavke, ki odstopajo od 8%
               povečanja. Postavka zdravstveno varstvo pred ionizirajočimi sevanji je povečana za
               42% zaradi izvedbe študije o sevanju, ki ji je podrejen zdravstveni kader. Precej
               sredstev je tudi namenjenih postavki zdravstveno informacijski sistem, na podlagi
               katerih želi ministrstvo za zdravstvo poenotiti zdravstveni informacijski sistem.</p>
               <p>Zaradi vse večje nevarnosti po zasvojenosti mladih, je ministrstvo namenilo tudi
               precej več sredstev programom terapije nadzora in preventivi zastrupitev. V zvezi z
               investicijami v zdravstvu, pa je državni sekretar povedal, da so sredstva zmanjšana
               na minimum, kljub temu pa ministrstvo zagotavlja 268 milijonov SIT v letu 1998 za
               izgradnjo nove pediatrične klinike v Ljubljani.</p>
               <p>V razpravi so nato člani odbora največ pozornosti namenili naslednjim vprašanjem:
               začetku nove gradnje pediatrične klinike, ker kljub povečanju sredstev v letu 1998
               obstaja bojazen, da jih bo glede na obseg investicije premalo, sredstvom, namenjenim
               za sekundarij zdravnikov, bo potrebno vključiti oziroma dodati tudi sredstva za
               sekundarij zobozdravnikov, ki jih v prejšnjem obdobju ni bilo. Premalo sredstev je
               bilo namenjenih programu preprečevanja zlorabe drog in zasvojenosti; problematiki,
               racionalizacije zdravstvene mreže in povečanju učinkovitosti zdravstvene dejavnosti;
               spremembam zdravstvene mreže in dokončanju začetih investicij v zdravstvu;
               ogroženostjo osnovnega zdravstva, ki je zaradi pomanjkanja finančnih sredstev v
               občinah vedno bolj osiromašeno; dalje načinu financiranja raziskovalnih nalog in
               študij, univerzitetnih nalog in aplikativnih nalog, problematiki transfuzije,
               zbiranje krvi in organov za presajanje ter strukturi porabe sredstev v preteklosti;
               problematiki povečanja plač zdravnikov in ostalega osebja v zdravstvu; uvedbi
               nacionalnih nagrad najbolj zaslužnim v slovenskem zdravstvu; plačevanje nevladnih
               organizacij in uvedbi kontrole nad porabo denarja.</p>
               <p>Člani odbora so v razpravi potem postavili tudi konkretna vprašanja v zvezi s:
               porabo finančnih sredstev na posameznih postavkah, kontrolo uporabe finančnih
               sredstev, regionalno uskladitev finančnih sredstev, financiranje nujne medicinske
               pomoči s strokovnim nadzorom javnih pooblastil, super nadzorom in odškodnini.</p>
               <p>Da bi odbor za zdravstvo, delo, družino in socialno politiko v nadaljnji obravnavi
               proračuna lahko oblikoval konkretne predloge in amandmaje, je bil predstavnik
               ministrstva za zdravstvo zaprošen tudi za pisne odgovore, ki smo jih tudi že prejeli.</p>
               <p>Predstavnik ministrstva za delo, družino in socialne zadeve, državni sekretar, mag.
               Miro Burger, pa je predstavil del proračuna, ki se nanaša na to ministrstvo. Predlog
               proračuna za leto 1998 nadaljuje z že začetimi aktivnostmi revidiranja in
               racionalizacije nekaterih socialnih pravic s poudarkom na zagotavljanju prejemkov
               tistim, ki so teh prejemkov resnično potrebni. Eden od pomembnih prispevkov k
               racionalizaciji socialnih pravic je vsekakor postopen prehod iz pasivne oblike
               socialne politike na aktivne oblike, saj takšen prehod omogoča, da si tudi posameznik
               v večji meri sam zagotavlja socialno varnost.</p>
               <p>Kar se tiče aktivne politike zaposlovanja, ki poleg prispevanja k znižanju stopnje
               brezposelnosti, prispeva tudi k učinkovitejšemu delovanju trga dela, bo ena izmed
               glavnih aktivnosti pospeševanja razvojnih investicij v znanje prebivalstva.</p>
               <p>Na področju socialnega varstva bo predvsem upoštevana raven socialne zaščite najbolj
               ogroženih skupin prebivalstva ter spoštovanje načela razlik in posebnosti vsakega
               posameznika.</p>
               <p>V nadaljevanju predstavitve predloga proračuna je predstavnik ministrstva poudaril,
               da cilji iz predloga proračuna sledijo opredelitvam iz strategije gospodarskega
               razvoja Slovenije.</p>
               <p>Pri predstavitvi nekaterih konkretnih postavk je posebej izpostavil Jamstveni sklad,
               ki zaradi zamikov iz leta 1997 znaša v letu 1998 4,5 milijarde SIT in postavko
               "investicijsko vzdrževanje", ker gre za nekatere zadržane investicije v letu 1997 in
               izgradnjo domov za ostarele.</p>
               <p>Na koncu je še povedal, da je predlog proračuna za leto 1998 pripravljen tudi na
               predpostavkah, da bo določena zakonodaja sprejeta.</p>
               <p>Podrobnejšo predstavitev predloga proračuna za leto 1998 s področja socialnega
               varstva pa je podala državna sekretarka, gospa Lidija Apohal. Poudarila je, da je v
               predlogu proračuna namenjeno največ sredstev za socialne transferje, torej za
               pravice, ki so ljudem zagotovljene na podlagi zakonov. Osnovni namen na področju
               socialne varnosti je, da bi čim večji del upravičencev do denarnih nadomestil
               vključili v različne aktivne programe, zlasti v programe aktivne politike
               zaposlovanja, in jih s tem, kolikor je pač možno, vrnili nazaj na trg dela.</p>
               <p>Na področju financiranja javnih zavodov pri financiranju programov različnih
               nevladnih organizacij, ki jih financirajo oziroma sofinancirajo preko razpisov, je
               predvideno občutno povečanje sredstev za socialno rehabilitacijo za zasvojenost, za
               različne eksperimentalne razvojne programe nevladnih organizacij, za materinske
               domove, za zavetišča, za stanovanjske skupine.</p>
               <p>Največje povečanje pa je predvideno na postavki "investicije v domove za ostarele in
               starejše", kjer je predvidena poleg nadaljevanja začetih gradenj tudi nova postavka,
               ki bo podlaga za začetek izvajanja konec letos sprejetega vladnega programa varstva
               starejših v Sloveniji. V razpravi so člani odbora nato največ pozornosti namenili
               naslednjim vprašanjem: načelu proračunskega memoranduma, ki mora biti opredeljeno in
               usklajeno s cilji politike v proračunu, tako da ga bi bilo možno tudi
               realizirati.</p>
               <p>Kolegi, če vas ne zanima, potem bom zaključila samo s sklepom.</p>
               <p>Postavljeno je bilo še veliko vprašanj, na katere smo tudi zahtevali pisne odgovore,
               da bomo potem lahko v drugi obravnavi pripravili amandmaje in ker vidim, da se
               dolgočasite, vam bom prebrala sklep: "Odbor Državnega zbora Republike Slovenije za
               zdravstvo, delo, družino in socialo se je seznanil s predlogom proračuna za leto 1998
               in predlaga, da se nadaljuje postopek sprejemanja predloga proračuna za leto 1998 v
               skladu s poslovnikom državnega zbora." Hvala lepa.</p>
            </sp>
            <sp xml:id="SDZ2-Izredna-19-1998-01-20.sp58">

               <speaker>PREDSEDNIK JANEZ PODOBNIK:</speaker>

               <p>Hvala, gospa Zbačnikova. Razumljivo, da smo vsi poslanci in poslanke dobili pač
               zapisnike oziroma poročilo posameznih delovnih teles. Gospod Sovič v imenu delovnega
               telesa odbora za znanost in tehnologijo. Ali boste v petih minutah lahko podali
               poročilo? Prosim.</p>
            </sp>
            <sp xml:id="SDZ2-Izredna-19-1998-01-20.sp59">

               <speaker>BORIS SOVIČ:</speaker>

               <p>Hvala. Seveda, vljudno prosim, da razumete, da ne bi bral poročila, ki ste ga vsi
               dobili, ker predpostavljam, da ste ga sami z velikim zanimanjem prebrali. Zato mi
               dovolite, da vas samo na kratko seznanim z glavnimi akcenti iz tega poročila.</p>
               <p>Naš odbor se je seznanil, najprej s poročilom o delu Vlade Republike Slovenije v
               lanskih devetih mesecih. Seznanil se je tudi s predlogom proračuna in predlaga, da se
               ta postopek sprejemanja proračuna nadaljuje, vendar ob tem je odbor sprejel vrsto
               sklepov in jaz bi jih samo na kratko poskušal predstaviti.</p>
               <p>Prvič; ugotavljamo, da se sredstva za znanost in tehnologijo v letu 1998 ponovno
               zmanjšujejo v primerjavi s tem, kar je predvideval nacionalni raziskovalni program.
               Letošnji proračun pomeni pravzaprav največje odstopanje od nacionalnega
               raziskovalnega programa od njegovega sprejema. Delež teh sredstev je od nacionalnega
               raziskovalnega programa nižji za kar eno četrtino, tako da letošnje odstopanje znaša
               približno 7,5 milijard slovenskih tolarjev. Odstopanje v štirih letih izvajanja tega
               nacionalnega raziskovalnega programa pa kumulativno znaša že približno 20 milijard
               tolarjev, kar pomeni že skoraj enoletni proračun za znanost in tehnologijo.</p>
               <p>Na tej osnovi je odbor zahteval od vlade, da prvič pripravi oceno dosedanjega
               izvajanja nacionalnega raziskovalnega programa in drugič, da seveda ugotovi
               potrebnost za rebalans tega programa. Odbor je ugotovil določene pozitivne premike v
               proračunu ministrstva za znanost in tehnologijo, hkrati pa je ugotovil, da delež tega
               ministrstva v slovenskem proračunu znaša 2,6% in če analiziramo 90-ta leta ugotovimo,
               da je bil nižji delež, torej, da je bilo slabše samo še lani, letošnji delež je torej
               drugi najnižji v 90-ih letih. Problem je tudi struktura tega proračuna. Za tehnološki
               razvoj je namenjeno le približno pol promila bruto domačega proizvoda in to
               predstavlja drugi najnižji delež za vzpodbujanje tehnološkega razvoja v 90-ih letih.
               Letos so sredstva v primerjavi z lanskim letom padla za 11% in to očitno pomeni
               nadaljevanje trenda, ki se je začel z ukinitvijo tehnološko-razvojnega sklada in to
               seveda je zaskrbljujoče.</p>
               <p>Za investicije je letos in lani manj sredstev kot leta 1996. Najbolj kritična pa je
               postavka ARNES. To je akademska mreža, ki povezuje nekatere znanstvene, gospodarske
               in druge institucije ter šolske institucije, gre za informacijsko mrežo. V proračunu
               zagotovljena sredstva zadoščajo samo za pol leta delovanja te mreže. To pomeni, da če
               bi sredstva ostala takšna kot so, bi približno na polovici leta akademsko
               raziskovalno omrežje, torej ta celotna informacijska infrastruktura prenehala z
               delovanjem. To je v neverjetnem nasprotju z siceršnjimi tendencami, ki v Sloveniji
               veljajo in javnim zavzemanjem zato, da bi naše povezovanje z Evropsko zvezo in svetom
               bilo čim večje. Na polovici leta Slovenija ne bo več povezana s svetom in z evropsko
               zvezo, če ne bomo zagotovili dodatnih sredstev za delovanje mreže ARNES. Razlika
               znaša približno 700 milijonov tolarjev.</p>
               <p>Z zaskrbljenostjo ugotavljamo, da se znižujejo tudi sredstva za visoko šolstvo,
               njihov delež realno pada v primerjavi z letom 1997, tako v bruto domačem proizvodu
               kot v proračunu. Na segmentu sredstev za visoko šolstvo iz ministrstva za šolstvo in
               šport pa gre celo za realni padec, in sicer predvideni je porast za 3,5%, cene pa,
               kot vemo za 8%.</p>
               <p>Zelo kritično je na področju regionalnega razvoja. Slabše kot letos je bilo samo še
               lani, od celega obdobja 90-ih let. Delež v bruto domačem proizvodu je približno
               polovico promila in to ne kaže na resno tendenco, da bi država spodbujala razvoj
               demografsko ogroženih območij.</p>
               <p>Odbor pričakuje, da bo vlada te pripombe upoštevala pri dopolnjevanju proračuna, ker
               takšen proračun kot je sedaj, ki pomeni resno odstopanje od nacionalnega
               raziskovalnega programa, ki definira samo sredstva za polovico leta, za delovanje
               informacijskega omrežja ARNES, ki je namenja za investicije manj sredstev kot leta
               1996, ki namenja za tehnološki razvoj manj sredstev kot lani, ki pomeni, da realno
               padajo sredstva za visoko šolstvo in ki pomeni, da tudi sredstva za spodbujanje
               regionalnega razvoja demografskih ogroženih območij padejo, tak proračun je potreben
               dopolnitev, drugače ga ni možno sprejeti. Hvala.</p>
            </sp>
            <sp xml:id="SDZ2-Izredna-19-1998-01-20.sp60">

               <speaker>PREDSEDNIK JANEZ PODOBNIK:</speaker>

               <p>Hvala, gospod Sovič. Kolegice in kolegi, ali bi nasprotovali, da bi še en
               predstavnik delovnega telesa dobil besedo in jutri potem nadaljujemo s poslanskimi
               skupinami? Še dr. Jože Zagožen bo predstavil stališče odbora za gospodarstvo. Ali kdo
               temu nasprotuje? V petih minutah se bo dalo, dr. Zagožen? Dobrih pet minut. <stage>(Govor v
               dvorani.)</stage> Nekoliko sem vas presenetil.</p>
               <p>Kolegice in kolegi, sejo prekinjamo. Nadaljujemo jutri ob 10.00 uri. Hvala lepa. <title><stage>(SEJA JE BILA PREKINJENA 20. JANUARJA 1998 OB 18.00 URI.)</stage></title>
               </p>
            </sp>
         </div>
      </body>
   </text>
</TEI>
