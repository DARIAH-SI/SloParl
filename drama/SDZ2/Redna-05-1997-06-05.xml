<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-05-1997-06-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|3AEE1D655999D7DCC12564E5004459D8</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=3AEE1D655999D7DCC12564E5004459D8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-05-1997-06-05.DZ" n="05">
               <name>Redna</name>
               <date when="1997-06-05"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-05-1997-06-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 5. seje</stage>
            <stage type="date">(5. junij 1997)</stage>
            <stage type="chairman"> Sejo sta vodila Miroslav Luci in Eda Okretič-Salmič, podpredsednika Državnega
            zbora.</stage>
            <stage type="time"> Seja se je pričela ob 10.15 uri.</stage>


            <sp xml:id="SDZ2-Redna-05-1997-06-05.sp1">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke in kolegi poslanci, gospe in gospodje! Pričenjamo
               nadaljevanje 5. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Franc Kangler, Josip Bajc, Franc Čebulj, Jožef Špindler, Zmago
               Jelinčič, Peter Lešnik, Ivan Kebrič, Majda Kregelj-Zbačnik, Alojz Peterle, Alojz
               Vesenjak, Štefan Klinc, Ciril Pucko za pričetek seje, dr. Ciril Ribičič za
               dopoldanski del seje, Boris Sovič, Vili Trofenik, Janez Per, Anton Partljič,
               Vincencij Demšar, Borut Pahor za popoldanski del seje ter Jože Avšič do 11. ure.
               Ugotovimo sklepčnost! <stage>(61 prisotnih.)</stage></p>
               <p>Ugotavljam, da je zbor sklepčen in lahko odločamo.</p>
               <p>Na sejo sem vabil predstavnike Vlade RS in jih prisrčno pozdravljam.</p>
               <p>Današnje nadaljevanje 5. seje zbora bomo pričeli z obravnavo prekinjene 11. točke
               dnevnega reda - predloga zakona o spremembah in dopolnitvah zakona o pokojninskem in
               invalidskem zavarovanju ter nato prešli na 13. točko - predlog zakona o povrnitvi
               škode osebam, okuženim z virusom HIV zaradi transfuzije krvi ali krvnih pripravkov -
               tretja obravnava in nato na 14. točko - predlog zakona o lastninskem preoblikovanju
               pravnih oseb z družbenim kapitalom, ki prirejajo posebne igre na srečo in o strukturi
               kapitala pravnih oseb, ki opravljajo dejavnost prirejanja posebnih iger na srečo -
               hitri postopek. Nadaljevali bomo po preostalem dnevnem redu, ko bomo končali te
               točke.</p>
               <p>Prehajamo na nadaljevanje <title>11. TOČKE DNEVNEGA REDA - NA PRVO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O POKOJNINSKEM IN INVALIDSKEM
                  ZAVAROVANJU.</title> Poslance in poslanke bi opozoril, da se držijo strogo
               predstavljene materije, torej tega zakona, ker včeraj smo verjetno na trenutke prešli
               okvire tega zakona. Zato pričakujte, da če bi se danes to nadaljevalo, da bo kdo
               izmed poslancev tudi prekinjen. K repliki se je včeraj zadnji javil gospod Franc
               Pukšič. Odstopa od replike. Želi še kdo razpravljati? Gospod Bogomir Špiletič.</p>
            </sp>
            <sp xml:id="SDZ2-Redna-05-1997-06-05.sp2">

               <speaker>BOGOMIR ŠPILETIČ:</speaker>

               <p>Hvala lepa. Spoštovane kolegice in kolegi! Danes ne želim ponavljati tistega, kar je
               bilo že včeraj izrečeno, vendar glede na veliko kontradiktornost v vladnem mnenju do
               zakona, ki ga obravnavamo, bi vendarle zaprosil predstavnika vlade, če je prisoten,
               da nam pojasni uradna stališča vlade do tega zakona oziroma morebiti poda tudi svoje
               stališče do razmerja 1:3, ki se je včeraj večkrat zdelo kot sporno oziroma
               neopravičeno, neutemeljeno ali ne dovolj argumentirano, tako da bi potem resnično
               razprava veliko lažje stekla.</p>
               <p>Kot drugo, bi opozoril na eno nenavadnost v zvezi s tem zakonom, nanaša pa se na
               mnenje Sekretariata za zakonodajo in pravne zadeve Državnega zbora. Takega teksta
               nisem še nikoli zasledil, ker pravi, da Sekretariat dodaja, da je iz izkušenj v
               preteklosti mogoče ugotoviti, da hitre parcialne, pogoste in na kratek rok sprejete
               spremembe občutljivih pravic in tako dalje, v večini primerov so imele negativne
               učinke in posledice na tako pomembnem področju socialne varnosti. Sprožale so namreč
               številne ustavne spore in tako naprej. Nikdar še ni bilo toliko ustavnih sporov, kot
               jih je zadnji čas. Ne vem, zakaj je sekretariat Državnega zbora tokrat bolj papeški
               od papeža in govori o hitrih spremembah, čeprav je zakon vložen že eno leto. Govori o
               pogostih spremembah, mislim, da ravno na tem področju se zakonodaja ne spreminja
               pogosto. Že a priori tudi sugerira poslancem, da bi bilo to nekaj strašno nevarnega,
               če bi ta zakon sprejeli, tako da mislim, da je v bodoče boljše, da se tovrstnih sodb
               sekretariat vzdrži.</p>
            </sp>
            <sp xml:id="SDZ2-Redna-05-1997-06-05.sp3">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Špiletič. Predstavnica vlade, gospa Nataša Belopavlovič, državna
               sekretarka.</p>
            </sp>
            <sp xml:id="SDZ2-Redna-05-1997-06-05.sp4">

               <speaker>NATAŠA BELOPAVLOVIČ:</speaker>

               <p>Še enkrat bi želela na kratko povzeti to mnenje, ki ga je vlada v zvezi s tem
               predlogom pisno pripravila. Vlada temu predlogu nasprotuje iz več razlogov.</p>
               <p>Prvič, gre za to, da resnično take parcialne spremembe rušijo konsistentnost zakona.
               Ta zakon bazira na dveh osnovah, na dveh načelih. Prvo načelo je načelo zavarovanja.
               To se pravi, da si ljudje plačujejo z vplačevanjem prispevkov, se zavarujejo,
               plačujejo prispevke in od tega dobijo tudi neko pravico. Več kot je plačanih
               prispekov, dalj časa, kot se te prispevki plačujejo, večja je višina njihove pravice.
               To je splošno načelo zavarovanja. Naš pokojninski sistem je sistem zavarovanja. Ne
               moremo reči, da ni.</p>
               <p>Drugo, kar je, je treba povedati, da v tak sistem je tudi vgrajen določen mehanizem,
               določene varovalke, ki imajo socialni element. Gre v bistvu za tri takšna varovala.
               Prvo je, da imamo vpeljan v sistem institut najnižje pokojninske osnove. To se pravi,
               nekdo, ki je bil zavarovan za celoten obseg pravic, se mu pokojnina ne more odmeriti
               nižje, kot je najnižja pokojninska osnova, tudi če njegovi vplačani prispevki ne bi
               tega garantirali.</p>
               <p>Drugo je, da imajo pravico upokojenci, ki ne bi dosegli nekega cenzusa, njihove
               pokojnine ne bi tega dosegle, imajo pravico do varstvenega dodatka. In tretja
               varovalka, ki je za tiste, ki niso bili zavarovani za ves obseg pravic, ampak samo za
               ožji obseg pravic in so, torej relativno zelo malo plačevali v ta sistem, se jim ne
               more odmeriti pokojnina, ki je bila nižja od 35% najnižje pokojninske osnove. Se
               pravi, ne moremo govoriti, da ta sistem nima vase vgrajenega že določenega
               varovalnega mehanizma.</p>
               <p>Drugo, kar bi bilo potrebno poudariti; mi smo poskušali nekako izpeljati ta predlog
               za določeno obdobje in v tem obdobju ugotavljamo, da bi se morale v povprečju vse
               pokojnine, predno bi lahko prišlo do izpeljave, povečati za približno 71,5%. To
               pomeni v znesku za po 43 tisoč in nekaj tolarjev vsaka pokojnina. Kaj bi se zgodilo
               potem na koncu? Na koncu bi se zgodilo to, da bi bila razlika med pokojnino za polno
               pokojninsko dobo in tisto pokojnino, ki bi jo nekdo prejel za 15 let dela, približno
               14 tisoč tolarjev. To se pravi, razlika med tistim, ki je delal 15 let, in tistim, ki
               je delal 40 let, bi bila lahko posledično na koncu rezultat takšnega zakona. Seveda
               potem je potrebno vedeti tudi nekaj. Če želimo biti konsistentni v tem sistemu, potem
               bi morali omejiti ne samo razmerje med pokojnino, najvišjo in najnižjo, ampak bi
               morali omejiti tudi plačilo prispevkov. Zunaj te sisteme poznajo. Nemci na primer
               plačujejo prispevek do 6 tisoč mark, nad tem se potem ni potrebno niti obvezno
               zavarovati oziroma prispevka ne plačujejo. Pri nas omejitev nimamo. To pomeni, od
               celotne plače, od celotnega dohodka se plačuje prispevek, pokojnina bi bila pa seveda
               limitirana. Moram reči, že sedaj je limitirana, ampak na nekoliko drugačnem nivoju. V
               primeru, da bi prišlo do takšnih sprememb, bi se seveda ta vidik, tudi pravičnosti na
               eni strani, zavarovalni princip bi se popolnoma podrl. Pomeni, plačuješ lahko
               neomejeno, pravica ti je pa omejena na določenem nivoju. Iz tega bi se seveda podrl
               tudi princip plač. Razmerje med plačo in najnižjo pokojnino bi bilo bistveno slabše,
               kot je sedaj, ko tako ugotavljamo, da so pravzaprav izhodiščne plače nižje, kot so
               najnižje pokojnine oziroma nekje poskušamo loviti minimalno plačo in najnižjo
               pokojnino za polno dobo na približno enakem nivoju. Minimalna plača zaenkrat nekoliko
               presega pokojnino, če gledamo bruto znesek, če gledamo pa neto znesek, pa je seveda
               minimalna plača že sedaj nižja od najnižje pokojnine za polno dobo.</p>
               <p>Naslednje, kar mislim, da je pomembno povedati, so pravilni podatki. Včeraj se je
               operiralo z različnimi podatki, koliko znaša najvišja pokojnina. Mi govorimo o
               sistemskem zakonu, zakonu o pokojninskem in invalidskem zavarovanju in najnižja
               pokojnina, ki je lahko izplačana oziroma, ki je na podlagi tega zakona bila izplačana
               v prejšnjem mesecu, je 196.438 tolarjev. To je tisti znesek najvišje možne pokojnine
               v tem trenutku. Skratka, ne gre za nobene višje zneske, kot je ta, ki sem ga navedla,
               po podatkih ZPIZ-a oziroma te stvari se objavljajo v statističnih informacijah
               ZPIZ-a, lahko jih pa tudi vsak sam preveri.</p>
               <p>Najnižja pokojnina za polno pokojninsko dobo - ti dve namreč lahko primerjamo, to se
               pravi, tistih z nižjimi ne moremo - je znašala 47.013 tolarjev v preteklem mesecu.
               Lahko se strinjamo, da bo tudi v prihodnje potrebno ta sistem graditi tako, da bo nek
               določen mehanizem v pokojninskem in invalidskem zavarovanju ostal, ki bo garantiral
               neko socialno varnost tudi tistim z nižjimi prejemki oziroma z relativno, v
               preteklosti nižjimi dohodki in od tega odmerjenimi pokojninami. Sistem, ki se
               predvideva v okviru reforme, je sistem, ki naj bi imel več stebrov. Omenila bi samo
               ta prvi in drugi steber, pri katerem bi bila resnično nesorazmerja v tem okviru
               precej odpravljena. Skratka, iz prvega stebra naj bi imeli ljudje zelo podobne
               pokojnine in tam naj bi bila vloga solidarnosti velika. Drugi steber bi bil tisti, ki
               bi bil kapitalski, kjer bi bila pokojnina in višina pokojnine bistveno bolj povezana
               oziroma neposredno povezana z vplačanimi prispevki. Rečeno je bilo, da vlada
               pripravlja to reformo predolgo časa. Reforme pokojninskega sistema niso stvari, ki bi
               se lahko naredile čez noč. Če gledate primerjalno, katerakoli država se je tega
               lotila, se je tega lotila zelo počasi in subtilno. Namreč ti sistemi so občutljivi na
               spremembe in zato se moram strinjati z mnenjem zakonodaje, da v tako občutljiva
               področja s parcialnimi spremembami ne kaže posegati. Vlada je pripravila izhodišča za
               reformo. Ta izhodišča so že od sredine lanskega leta v parlamentu. Ko bo parlament to
               obravnaval, potem bomo dobili tudi zeleno luč za pripravo spremembe ali novega zakona
               ali obstoječega in potem za daljšo reformo tega in uvedbo drugega stebra, o katerem,
               moram reči, da se je precej govorilo, precej pisalo, tako da verjamem, da tudi vi že
               nekaj veste na to temo. Dejstvo je, da ko bomo dobili signal iz parlamenta, lahko
               gremo v smeri, ki smo si jih z izhodišči zastavili. Ko bomo imeli vse izračune, ki
               jih delamo zdaj v okviru Phara, ker imamo tudi tujo tehnično pomoč v obliki tistih,
               ki nam delajo določene "aktuarske" izračune, kaj pomenijo konkretne stvari za ta
               drugi steber, kakšen prehod je možen, kakšni roki so možni, na kakšno obdobje, ker
               veste, da bo treba preveslati obdobje za vse tiste, ki so sedaj na polovici ali na
               tričetrt svoje delovne dobe v tem sistemu in se ne bodo mogli direktno v nov sistem
               vključiti, ampak verjetno postopoma, in koliko časa peljati stari sistem ravno za te
               ljudi.</p>
               <p>Skratka, ta del izračunov se dela, izhodišča so v parlamentu, drugi del - računski
               del in pa sama bela knjiga - bo pa predstavljen parlamentu tudi do konca letošnjega
               leta. To je tudi en razlog, ki kaže, da se je treba tega lotiti, ampak z veliko
               razmisleka. Hvala.</p>
            </sp>
            <sp xml:id="SDZ2-Redna-05-1997-06-05.sp5">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospe državni sekretarki iz Ministrstva za delo, družino in socialne
               zadeve, gospe Nataši Belopavlovič.</p>
               <p>K repliki se je prijavil gospod Ivo Hvalica.</p>
            </sp>
            <sp xml:id="SDZ2-Redna-05-1997-06-05.sp6">

               <speaker>IVO HVALICA:</speaker>

               <p>Hvala lepa. Spoštovana gospa Belopavlovič! Vas sem slišal govoriti že na odboru in
               moram povedati, da ste me hudo razočarali. Jaz razumem, da zastopate stališča vlade,
               ampak glede na delo, ki ga opravljate, bi človek pričakoval, da imate malo več
               socialnega posluha. Govorite, kako ta predlog - naš predlog zakona, sprememb zakona,
               ruši konsistentnost tega zakona. To besedo ste uporabili večkrat. Kar naprej govorite
               o pravicah. Sedaj vas pa konkretno vprašam nekaj, ampak želim odgovor. Ali mi lahko
               poveste, koliko prispevkov je plačal upokojenec Ministrstva za notranje zadeve MK, ki
               ni bil star niti 40 let, ko je šel s polno pokojnino v penzijo. To mi povejte. Kar
               naprej ponujate nekega goloba na strehi in govorite, kako se ne da čez noč. Lepo vas
               prosim! Jaz v tem parlamentu poslušam že od leta 1993, kako bomo sprejeli nov
               sistemski zakon. Ali veste, koliko časa je minilo od tega? Res, da je še vedno isti
               ministrski predsednik, toliko slabše. Kar čez noč. Kako si upate? Sicer pa verjemite
               mi, da bi upokojenci rajši imeli vrabca v roki, kot goloba na strehi, ki ga vi
               non-stop tu ponujate. Ta vrabec v roki, je sedaj tu možen, dosegljiv.</p>
               <p>Poglejte, ljudje se hitro odzivajo, kaj mi je napisal upokojenec, gospod Alojz iz
               Ljubljane. Navedel je tudi naslov in priimek, ampak mu ne bom delal reklame. "Kdaj se
               bo ustavilo padanje življenjske ravni upokojencev? Zakaj ni bil izplačan letni
               regres? Že od 1.1.1997 smo izgubili približno eno tretjino pokojnine. Osem mesecev
               <stage>(napisal je tudi v oklepaju z besedami)</stage> prejemamo enako pokojnino. V lanskem letu
               sprejeto dopolnilo je krepko udarilo predvsem majhne, to je delavske upokojence." Pa
               še kup stvari, če želite, vam posredujem to pismo, sicer vi bi ga takoj vrgli v koš.
               Gospa Belopavlovič, žal, moram ugotoviti nekaj. Revščina je na pohodu v tej državi,
               to priznavajo že vsi, to priznavajo vsi, ki imajo ta čut za socialo, vi ne, vi ste
               verjetno obdani v svojem gradu, slonokoščenem gradu za preveč dobrega in tega ne
               čutite. Malo poglejte tudi v časopise, malo preberite tudi Kroniko malo poglejte,
               poslušajte kaj se dogaja.</p>
               <p>Tudi v TV Tednikih je včasih zaznati izjemno socialno stisko ljudi. Če že niste
               objektivni uradnik, bodite vsaj normalen čuteč človek. Hvala lepa.</p>
            </sp>
            <sp xml:id="SDZ2-Redna-05-1997-06-05.sp7">

               <speaker>PODPREDSEDNIK MIROSLAV LUCI:</speaker>

               <p>Gospa Belopavlovič, želite besedo? Prosim.</p>
            </sp>
            <sp xml:id="SDZ2-Redna-05-1997-06-05.sp8">

               <speaker>NATAŠA BELOPAVLOVIČ:</speaker>

               <p>Jaz ne bi želela dolgo polimizirati, kljub temu pa gre za dve stvari, ki bi jih rada
               povedala.</p>
               <p>Prva je tista, ki ste jo vprašali in je formalno potrebno odgovoriti. Gre za to,
               koliko je bilo plačanih prispevkov za nekoga, ki se je administrativno upokojil.</p>
               <p>Poglejte, mi govorimo danes o zakonu o pokojninskem in invalidskem zavarovanju, jaz
               sem nekajkrat rekla, to je sistemski zakon, mi imamo tudi kakšne izjeme v tej
               zakonodaji, ampak ne v sistemskem zakonu, tisti, ki se je administrativno upokojil,
               se je upokojil po zakonu o notranjih zadevah, ne po zakonu o pokojninskem in
               invalidskem zavarovanju, za njega so bili plačevani prispevki, jaz sedajle podatkov,
               koliko konkretno, ne vem, ampak dejstvo je, da mešamo sedaj zakonodajo, ki je bila v
               tem parlamentu ali pa morda v prejšnjih parlamentih za določene kategorije delavcev
               posebej sprejeta in je prinesla v pokojninski sistem neke deviacije, ampak ne gre za
               sistemski zakon.</p>
               <p>Sedaj pa o tem, o čemer govorimo, govorimo pa o zakonu o pokojninskem in invalidskem
               zavarovanju.</p>
               <p>Glede regresa moram reči, da sami veste, da je likvidnost pokojninskega in
               invalidskega zavarovanja takšna, da se pač lahko izplačujejo pravice sproti, da pa se
               proračunska sredstva dodajajo in bodo potrebna tudi za izplačilo regresa. Veste, da
               proračun za letošnje leto še ni bil sprejet, da so zaradi tega tudi določene težave
               in da bo regres seveda izplačan, ko bodo ta sredstva lahko v okviru proračuna tudi
               zagotovljena v takšni višini.</p>
               <p>Moram reči, da me je nekoliko prizadelo, ko pravite, da mečem v koš pisma. Če bi nam
               jih poslali, nobena stvar ne gre pri nas v koš. Potrudimo se vsakemu odgovoriti in
               čisto osebno bi vam pa tudi rekla, da ne živim v nobenem slonokoščenem gradu, naše
               ministrstvo na Kotnikovi 5 ni noben grad, osebno živim pa v bloku v Ljubljani.
               Mislim, da vem, kako se v tej deželi živi in mi očitati, da nimam socialnega čuta,
               moram reči, da me je osebno nekoliko prizadelo, ampak to se lahko midva potem
               zmeniva.</p>
            </sp>
            <sp xml:id="SDZ2-Redna-05-1997-06-05.sp9">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospa državna sekretarka. Vprašanje je bilo naslovljeno tudi na
               Sekretariat za zakonodajo in pravne zadeve. Želi podati kakšen odgovor? <stage>(Želi.)</stage>
               Gospod Baškovič, izvolite.</p>
            </sp>
            <sp xml:id="SDZ2-Redna-05-1997-06-05.sp10">

               <speaker>MILAN BAŠKOVIČ:</speaker>

               <p>Jaz bi se samo odzval na poziv gospoda poslanca Špiletiča glede tega, kaj naš
               sekretariat piše v svojem pravnem mnenju.</p>
               <p>Mi pišemo to, kar je naša naloga. Po poslovniku smo dolžni vsak zakonski projekt
               ocenjevati z več vidikov, predvsem s sistemskega vidika, ustavnopravnega,
               pravnosistemskega, tehničnopravnega itn. V tem okviru tudi naša pravna mnenja
               formiramo.</p>
               <p>To, kar je bilo rečeno, da opozarjamo na to, da gre za zelo občutljivo zadevo, za
               vsebinski poseg v sistemski zakon, kjer je treba biti pazljiv, ki ne prenese naglice,
               ker ima take in take konsekvence in smo na to opozorili, smo predvsem zato, ker je
               bil zakon predlagan po hitrem postopku in v tej fazi smo mi naše mnenje formirali in
               smo dali ta poudarek. Za hitri postopek pa take spremembe prav gotovo niso ustrezne.
               To je bil prvi poudarek glede na proceduro, ki je bila predlagana.</p>
               <p>Ampak ob tem vseeno drži to, kar smo sicer v nadaljevanju rekli, da imamo o tem slabe
               izkušnje in da zato opozarjamo, da se analizira, natančno pogledajo vse povezave, kaj
               povzroča v sistemu naprej in nazaj itn., na kar tudi vlada opozarja. Mislim, da smo
               na isti liniji po tej strokovni plati.</p>
               <p>Moram pa pribiti to, kar piše, da ravno take spremembe, ko posegajo v nek sistem
               pravic, so zelo občutljive tudi z vidika odziva prizadetih in imamo, ne pretiravam,
               ampak ravno z vsakokratno spremembo v pokojninskem sistemu vedno opravke s
               pritožbami, s spori in tudi s postopki na Ustavnem sodišču. Po naših statistikah, ki
               smo jih lani prikazali v našem poročilu, je ravno to področje eno od tistih, kjer smo
               imeli največ ustavnih sporov in tudi nekaj intervencij Ustavnega sodišča, ki je
               opozorilo potem na neke posege, ki niso bili v redu.</p>
               <p>Zato da to sodi v naš krog opazovanja in pisanja in gre za materijo oziroma za
               razmerja, na katera smo dolžni opozoriti, če hočemo resno in odgovorno opraviti
               zakonodajno delo. Hvala lepa.</p>
            </sp>
            <sp xml:id="SDZ2-Redna-05-1997-06-05.sp11">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Baškovič. Gospod Špiletič, ali je to replika? Izvolite, replika.
            </p>
            </sp>
            <sp xml:id="SDZ2-Redna-05-1997-06-05.sp12">

               <speaker>BOGOMIR ŠPILETIČ:</speaker>

               <p>Jaz bi samo vprašal gospoda Baškoviča, zakaj niso tako dosledni potem pri vseh
               zakonih. Vlada nam je predvčerajšnjim posredovala šele amandmaje na zakon o igrah na
               srečo oziroma o lastninskem preoblikovanju podjetij, ki prirejajo posebne igre na
               srečo, šele včeraj zvečer ob 20.00 uri je bila Rejčeva komisija, kjer smo obravnavali
               te amandmaje, pa vendar v svojem mnenju niste tako globoko opozarjali na posledice in
               kaj lahko vse to povzroči, za leto dni star zakon vas pa strašno skrbi.</p>
            </sp>
            <sp xml:id="SDZ2-Redna-05-1997-06-05.sp13">

               <speaker>PODPREDSEDNIK MIROSLAV LUCI:</speaker>

               <p>Hvala gospodu Špiletiču. Ni več razprave, ni več razpravljavcev. Potem zaključujemo
               splošno razpravo in prehajamo na razpravo o predlogu sklepa. Predsednica Odbora za
               zdravstvo, delo, družino in socialno politiko je predlagala, že včeraj je predstavila
               ta sklep, ki se glasi: "Predlog zakona o dopolnitvah zakona o pokojninskem in
               invalidskem zavarovanju - prva obravnava se ne sprejme." Želi kdo od poslank in
               poslancev besedo?</p>
               <p>Gospod Ivo Hvalica.</p>
            </sp>
            <sp xml:id="SDZ2-Redna-05-1997-06-05.sp14">

               <speaker>IVO HVALICA:</speaker>

               <p>Hvala lepa. Upam si trditi, da to kar bom rekel sedaj, je sigurno v imenu 50, 60
               tisoč socialno ogroženih ljudi. Torej pozivam vas, da glasujemo proti predlogu
               sklepa, ki ga je sprejel matični odbor. Matični odbor je pač glasoval v skladu s
               politiko koalicije, ki jasno ni vedno ali pa skoraj nikdar socialna. Imamo možnost
               popravnega izpita, ne zamudimo te prilike. Hvala lepa.</p>
            </sp>
            <sp xml:id="SDZ2-Redna-05-1997-06-05.sp15">

               <speaker>PODPREDSEDNIK MIROSLAV LUCI:</speaker>

               <p>Hvala gospod Hvalica. Gospod Pukšič.</p>
            </sp>
            <sp xml:id="SDZ2-Redna-05-1997-06-05.sp16">

               <speaker>FRANC PUKŠIČ:</speaker>

               <p>Torej predsedujoči, gre za obrazložitev glasu in da bi lahko svoj glas obrazložil,
               zakaj bom glasoval proti temu predlogu, bi prosil tehnično službo, če lahko to folijo
               da na ekran oziroma, da povem dovolj nazorno in jasno, zakaj bom glasoval proti
               takšnemu predlogu.</p>
            </sp>
            <sp xml:id="SDZ2-Redna-05-1997-06-05.sp17">

               <speaker>PODPREDSEDNIK MIROSLAV LUCI:</speaker>

               <p>Tehnično verjetno to ni izvedljivo. Ne, vem.</p>
            </sp>
            <sp xml:id="SDZ2-Redna-05-1997-06-05.sp18">

               <speaker>FRANC PUKŠIČ:</speaker>

               <p>Upam, da je, če je v vsaki učilnici v osnovni šoli, potem upam, da bo tudi v sejni
               dvorani parlamenta.</p>
               <p>Torej želim razložiti svoj glas. V kolikor tehnična služba ni pripravljena, predlagam
               pet minut odmora, da pripravijo tehnično in da lahko razložim svoj glas. </p>
            </sp>
            <sp xml:id="SDZ2-Redna-05-1997-06-05.sp19">

               <speaker>PODPREDSEDNIK MIROSLAV LUCI:</speaker>

               <p>Gospod poslanec Pukšič! Bilo bi primerno, da bi to nekoliko prej prijavili, da bi
               lahko pripravili. Mislim, da na podlagi tega materiala lahko tudi obrazložite svoj
               glas. Prosil bi, da nadaljujemo s sejo.</p>
               <p>Prosim gospod Pukšič.</p>
            </sp>
            <sp xml:id="SDZ2-Redna-05-1997-06-05.sp20">

               <speaker>FRANC PUKŠIČ:</speaker>

               <p>Predlagam, da vsekakor daste pet minut pavze, da se to pripravi.</p>
            </sp>
            <sp xml:id="SDZ2-Redna-05-1997-06-05.sp21">

               <speaker>PODPREDSEDNIK MIROSLAV LUCI:</speaker>

               <p>Predlagam, da obrazložiš glas na podlagi materiala, ki ga imaš.</p>
            </sp>
            <sp xml:id="SDZ2-Redna-05-1997-06-05.sp22">

               <speaker>FRANC PUKŠIČ:</speaker>

               <p>Hvala. To, kar je možno v vsaki učilnici osnovne šole, grafoskop in platno prinesti v
               5 minutah v odmoru iz 1. v 5. nadstropje, če je potrebno, to pač ni možno v Državnem
               zboru.</p>
            </sp>
            <sp xml:id="SDZ2-Redna-05-1997-06-05.sp23">

               <speaker>PODPREDSEDNIK MIROSLAV LUCI:</speaker>

               <p>Prosim razpravo o obrazložitvi sklepa.</p>
            </sp>
            <sp xml:id="SDZ2-Redna-05-1997-06-05.sp24">

               <speaker>FRANC PUKŠIČ:</speaker>

               <p>Gre za obrazložitev mojega glasu, zakaj bom glasoval proti predlogu Odbora za
               zdravstvo in socialno politiko. Po sedanjem zakonu, če naredim primerjavo med 20.000
               in 100.000 tolarji pokojnine, je po 4-kratnih usklajevanjih po 10% pri pokojnini z
               20.000 tolarji pokojnina 29.282 tolarjev. Torej se po 4-kratnih 10% usklajevanjih
               poviša za 9.282 tolarjev. Pri pokojnini s 100.000 tolarji z istim povečevanjem se po
               4-kratnih usklajevanjih pokojnina poveča na 146.410 oziroma za 46.410. Razmerje med
               20.000 in 100.000 je 1 : 5; razmerje med 29.282 in 146.410 je tudi 1 : 5, vendar je
               absolutna razlika med pokojnino pri 20.000 tolarjih samo 9.282 in pri 100.000 je
               46.410 tolarjev. Po predlogu Socialdemokratov ob spremembi zakona za pokojninsko in
               invalidsko zavarovanje pa bi se pokojnina a), torej pokojnina z 20.000 tolarji pri
               istem usklajevanju in pokojnina b) s 100.000 tolarji pri istem usklajevanju bi se na
               koncu povišala, pokojnina z 20.000 tolarji na 33.923 tolarjev in pokojnina b) s
               100.000 tolarji na 113.923 tolarjev, ali absolutno pomeni - pokojnina a) in pokojnina
               b) bi se na koncu tega usklajevanja povišali za 13.923 tolarjev.</p>
               <p>To pomeni, absolutno ena in absolutno druga. Razmerje pa bi sedaj postalo med 33.923
               in 113.923, in sicer približno 1 : 3.5. To je tisto, za kar sem se že včeraj
               zavzemal, da dokler nimamo sistemskega zakona, strinjam se pa, da je potrebno
               sistemski zakon narediti, vendar nekaj konkretnega, ne demagoško štiri ali pet let o
               tem govoriti, danes pa, ko pridemo, nekateri so rekli že včeraj z demamogijo, to
               dragi moji kolegi in kolegice ni demamogija, ko govorimo o konkretnih številkah, kar
               bi upokojenec A in upokojenec B dejansko dobila v tisti končni kuverti.</p>
               <p>Jasno pa je, da se bo od danes naprej vedelo, kdo se za koga zavzema in koliko imamo
               tega socialnega čuta in koliko vidimo resnično naše probleme, ki so v državi.</p>
               <p>Pri 140 in ne vem koliko brezposelnih in tako dalje, mislim ali pa sem prepričan, da
               je nujno, vsaj minimalno popraviti.</p>
               <p>Iz tega razloga bom seveda glasoval proti predlogu odbora. Hvala lepa.</p>
            </sp>
            <sp xml:id="SDZ2-Redna-05-1997-06-05.sp25">

               <speaker>PODPREDSEDNIK MIROSLAV LUCI:</speaker>

               <p>Hvala lepa! Zahvaljujem se poslancu Pukšiču, da je nadaljeval z obrazložitvijo glasu,
               je pa možno tudi v Državnem zboru uporabljati dodatna sredstva v informiranje
               poslancev in vendar je primerno, da se to prej prijavi. Če bi še kdo to želel pri
               naslednjih točkah, naj predhodno to prijavi.</p>
               <p>Obstaja takšna možnost ne samo v učilnicah, ampak tudi v Državnem zboru. Želi še kdo
               obrazložiti svoj glas? <stage>(Ne želi.)</stage></p>
               <p>Potem predlagam, da glasujemo o naslednjem sklepu. Predlog zakona o dopolnitvah
               zakona o pokojninskem in invalidskem zavarovanju - prva obravnava se ne sprejme.
               Ugotavljamo prisotnost! <stage>(61 prisotnih.)</stage></p>
               <p>Kdo je za sklep matičnega delovnega telesa? <stage>(41 poslancev.)</stage> Je kdo proti? <stage>(20
               poslancev.)</stage></p>
               <p>Ugotavljam, da je sklep sprejet, s tem pa je zakonodajni postopek o tem zakonu
               končan.</p>
               <p>Prehajamo na <title>13. TOČKO DNEVNEGA REDA -</title> na obravnavo <title>PREDLOGA ZAKONA O
                  POVRNITVI ŠKODE OSEBAM, OKUŽENIM Z VIRUSOM HIV ZARADI TRANSFUZIJE KRVI ALI KRVNIH
                  PRIPRAVKOV.</title>
               </p>
               <p>Smo v tretji obravnavi. Predloženi so trije amandmaji. Skupina 10 poslancev ima
               amandma k 1. členu, k 5. členu in k 6. členu. Prehajamo k razpravi o amandmaju k 1.
               členu.</p>
               <p>K besedi se je prijavil gospod Kopač.</p>
            </sp>
            <sp xml:id="SDZ2-Redna-05-1997-06-05.sp26">

               <speaker>MAG. JANEZ KOPAČ:</speaker>

               <p>Hvala za besedo gospod podpredsednik. To so trije amandmaji, ki so nastali na podlagi
               opozoril gospoda Mozetiča ob včerajšnji razpravi in mojih opozoril o amandmaju, ki ga
               je sicer na sugestijo Sekretariata za zakonodajo vložila poslanka dr. Zbačnikova. S
               temi amandmaji naj bi sedaj, s temi tremi, ki so podpisani s številnimi podpisi tako,
               kot se je ves čas ta zakon delal, naj bi sedaj uredili tisto, kar je bilo v drugi
               obravnavi z nekoliko narobe oblikovanimi amandmaji zapeljano narobe. Mislim, da mi ni
               potrebno posebej predstavljati posameznim amandmajev. Vsi so takorekoč redakcijske
               narave, čeprav imajo seveda vsebinske posledice, ampak vzpostavljajo prvotno
               zamišljeno stanje, ne pa tisto, kar je bilo po pomoti spremenjeno v drugi obravnavi.
               Hvala.</p>
            </sp>
            <sp xml:id="SDZ2-Redna-05-1997-06-05.sp27">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi še kdo razpravljati o amandmaju k 1. členu? <stage>(Nihče.)</stage></p>
               <p>Potem prehajamo na glasovanje k amandmaju k 1. členu. Ugotovimo sklepčnost! <stage>(59
               prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 1. členu sprejet.</p>
               <p>Prehajamo na amandma k 5. členu. To je amandma skupine poslancev. Želi kdo
               razpravljati o amandmaju k 5. členu? <stage>(Nihče.)</stage></p>
               <p>Prehajamo h glasovanju. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 5. členu sprejet.</p>
               <p>Prehajamo na amandma k 6. členu. Ta amandma je prav tako pripravila skupina
               poslancev. Želi kdo razpravljati k temu amandmaju? <stage>(Nihče.)</stage> Potem lahko preidemo na
               glasovanje. Ugotavljamo sklepčnost! <stage>(62 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 6. členu sprejet.</p>
               <p>Vprašanje Sekretariatu, ali je potrebno še kaj dodati? <stage>(Ne.)</stage> Potem dajem predlog
               zakona v celoti na glasovanje. Ugotavljamo sklepčnost! <stage>(61 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je zakon v celoti sprejet.</p>
               <p>Zaključujemo 13. točko dnevnega reda.</p>
               <p>Prehajamo na <title>14. TOČKO DNEVNEGA REDA, to je na OBRAVNAVO PREDLOGA ZAKONA O
                  LASTNINSKEM PREOBLIKOVANJU PRAVNIH OSEB Z DRUŽBENIM KAPITALOM, KI PRIREJAJO
                  POSEBNE IGRE NA SREČO IN O STRUKTURI KAPITALA PRAVNIH OSEB, KI OPRAVLJAJO
                  DEJAVNOST PRIREJANJA POSEBNIH IGER NA SREČO - HITRI POSTOPEK.</title> Predlog zakona
               je v obravnavo zboru predložila Vlada Republike Slovenije. Proceduralno gospod
               Hvalica.</p>
            </sp>
            <sp xml:id="SDZ2-Redna-05-1997-06-05.sp28">

               <speaker>IVO HVALICA:</speaker>

               <p>Hvala. Zelo rad bi, da bi uvrstili to točko na dnevni red. Bojim se, da to ni mogoče,
               saj nimamo materialov. Komisija za lastninsko preoblikovanje je včeraj zasedala do
               20.00 ure. Jaz še nimam nobenih papirjev in zato vas lepo prosim - že tako in tako se
               kar naprej krši poslovnik. Ali vzamemo odmor ali karkoli. Nekaj se vendar dogovorite
               in ne kršite poslovnika. Hvala.</p>
            </sp>
            <sp xml:id="SDZ2-Redna-05-1997-06-05.sp29">

               <speaker>PODPREDSEDNIK MIROSLAV LUCI:</speaker>

               <p>Interes je bil, da se o predlogu zakona čimprej razpravlja. Poročilo se pripravlja.
               Se strinjate, da preidemo na 11. točko dnevnega reda in bomo počakali poročilo in
               takrat, če bo potrebno, tudi začasno prekinili sejo.</p>
               <p>Prehajamo na <title>12. TOČKO DNEVNEGA REDA, to je na PRVO OBRAVNAVO PREDLOGA ZAKONA O
                  DOPOLNITVAH ZAKONA O POSLOVNIH STAVBAH IN POSLOVNIH PROSTORIH.</title> Predlog zakona
               so v obravnavo zboru predložili poslanci: Miran Potrč, Samo Bevk, Aurelio Juri, Janko
               Veber, in sicer po hitrem postopku. <stage>(Prosil bi nekoliko miru. Medsebojne obveznosti
               rešujte v preddverju.)</stage></p>
               <p>Zbor je ob določanju dnevnega reda sklenil, da bo ta predlog zakona obravnaval po
               rednem zakonodajnem postopku, to je v prvi obravnavi. Želi predstavnik predlagateljev
               predloga zakona besedo? Gospod Miran Potrč, izvolite.</p>
            </sp>
            <sp xml:id="SDZ2-Redna-05-1997-06-05.sp30">

               <speaker>MIRAN POTRČ:</speaker>

               <p>Hvala lepa. Gospod predsedujoči, spoštovane kolegice in kolegi! Najprej naj mi bo
               dovoljena opazka, da vse bolj postajajo v Državnem zboru nekateri za predsedujočega
               in vodstvo Državnega zbora, drugi za vlado, tretji za posamezne poslance pomembni in
               nepomembni, prehajamo iz točke na točko, in kdaj pa kdaj lahko, ko druge stvari niso
               pripravljene, pridejo na dnevni red, čeprav so po vrsti drugače uvrščeni, tudi
               zakoni, ki so jih vložili poslanci in ki so tako imenovani "nepomembni zakoni". Rad
               bi vas prepričal, da tudi ta zakon ni nepomemben, ker zadeva položaj 5.000 najemnikov
               poslovnih prostorov v denacionaliziranih poslovnih prostorih, to so najemniki,
               obrtniki, podjetniki, ki skupno po lastnih trditvah zaposlujejo poleg sebe še 15.000
               zaposlenih in katerih položaj se je po spremembah in dopolnitvah zakona o
               denacionalizaciji bistveno spremenil.</p>
               <p>Stanje pred spremembami in dopolnitvami oziroma pred sprejemom zakona o
               denacionalizaciji je bilo naslednje: 97% teh najemnikov je imelo sklenjene najemne
               pogodbe za nedoločen čas. Glede na veljavni zakon, se je takšna pogodba lahko
               odpovedala z odpovednim... Gospoda Hvalico, ki je vedno tako pazljiv, da če kdo drug
               govori, prosi za mir, prosim tudi jaz za mir, ali pa gospoda predsednika, da to
               zagotovi.</p>
            </sp>
            <sp xml:id="SDZ2-Redna-05-1997-06-05.sp31">

               <speaker>PODPREDSEDNIK MIROSLAV LUCI:</speaker>

               <p>Mislim, da je že mir.</p>
            </sp>
            <sp xml:id="SDZ2-Redna-05-1997-06-05.sp32">

               <speaker>MIRAN POTRČ:</speaker>

               <p>Mir je s tem, ker je odšel iz dvorane. Hvala.</p>
               <p>Opozoril bi rad, da je po zakonu o poslovnih stavbah in prostorih, v primerih, ko je
               šlo za najemno pogodbo za nedoločen čas, bil odpovedni rok eno leto, brez krivnih
               razlogov, da pa se dejansko te pogodbe niso odpovedovale, ali pa so se odpovedovale
               zelo zelo izjemoma. Zato je bil dejanski položaj teh najemnikov, da imajo najemno
               pogodbo sklenjeno za čas, dokler opravljajo to dejavnost, se pravi, za dalj časa.</p>
               <p>Drugo. Najemnine so bile v zadnjem času nekajkrat tudi s strani občin povečane,
               vendar so znašale v povprečju med 8 in 10 DEM po aktualni protivrednosti na kvadratni
               meter in so bile po trditvah najemnikov že v tej višini primerljive tudi z
               najemninami v nekaterih evropskih mestih.</p>
               <p>Tretje. Preden so najemniki lahko usposobili svoj poslovni prostor, ker je šlo za
               poslovne prostore pogosto v starih zgradbah, so morali z dovoljenjem takratnega
               upravljavca, to je občine, vložiti v te poslovne prostore znatna sredstva, v mnogih
               primerih tudi v takratni protivrednosti nekaj 10.000 mark in to mnogokrat ne
               izključno v poslovni prostor, ampak tudi v povečanje vrednosti stavbe, saj je šlo za
               temelje, saj je šlo za kanalizacijo, saj je šlo za priključitev na bolj močen tok in
               podobno, kar je vse vrednost same stavbe kot celote spremenilo. Za vse te najemnike
               se je takšen položaj s spremembami in s sprejemom zakona o denacionalizaciji bistveno
               spremenil. Ponudili so komisiji za prostor in okolje, ki je matično delovno telo,
               podatke, poslanke in poslanci jih vsi niste dobili, v katerih zatrjujejo, da se je v
               94-odstotkov primerov najemnina povečala v času od sprejema zakona o
               denacionalizaciji od 200- odstotkov in več. Med 100 in 200-odstotkov samo v 6%
               primerih, do 300% v 37% primerih, 400% v 38% primerih, od 500 do 700% v 16% primerih
               in nad 700% v 3% primerih. Zatrjujejo, da je tako ta najemnina bistveno višja, kot je
               primerljiva najemnina v večini evropskih držav. Mnogi najemniki takšne najemnine
               zaradi svoje poslovne dejavnosti, ki jo ne prenese, ne morejo plačevati, zato niso
               mogli pristati na zahteve novih lastnikov, da sklenejo takšne najemne pogodbe. Ker na
               to niso pristali, so dobili - po zakonu korektno - odpoved najemnega razmerja z rokom
               enega leta. Vse več je takšnih primerov, vse več je, ne samo odpovedi, ampak že
               izteka tega enoletnega zakonskega roka, v katerem bo prišlo do izpraznitve poslovnih
               prostorov.</p>
               <p>Ko so ob takšni zahtevi za izpraznitev poslovnih prostorov postavili vprašanje svojih
               vlaganj v te poslovne prostore, preden so se v njih vselili, začeli v njih opravljati
               dejavnost, so dobili praviloma odgovor, da vlaganja s strani novih lastnikov niso
               bila odobrena in da jih ne morejo povrniti. Če želijo, naj eventualno to rešujejo po
               sodni poti. Mnogi so takšne zahtevke na sodišču sicer vložili, doslej, po
               informacijah najemnikov, nobeden še ni rešen. Če bi želeli te probleme rešiti, bi
               morali najti ustrezne rešitve v zakonu o denacionalizaciji ali v zakonu o poslovnih
               stavbah in prostorih. Poizkusi teh rešitev so bili doslej v preteklem mandatu v
               Državnem zboru opravljeni trikrat. Najprej spomladi leta 1995, ko so bile v razpravi
               spremembe in dopolnitve zakona o denacionalizaciji, kjer smo predlagatelji opozarjali
               tudi na problem najemnikov poslovnih prostorov v denacionaliziranih zgradbah, vendar
               je bil spomladi ta zakon zavrnjen, in kasneje dvakrat, in sicer z vloženim predlogom
               približno enake vsebine, kot je ta današnji, zakona o spremembah in dopolnitvah
               zakona o poslovnih stavbah in prostorih, od katerih je bil prvi zavrnjen, drugi pa
               zaradi konca mandata ni prišel na dnevni red Državnega zbora. Zdaj je ta zakon vložen
               v tem mandatu. Probleme, s katerimi se srečujejo najemniki poslovnih prostorov, želi
               reševati na naslednji način.</p>
               <p>Prvič. Najemno razmerje naj bi bilo varovano za dobo 10 let in da naj bi v primeru,
               ko gre za najemnike v denacionaliziranih poslovnih prostorih in ko gre za najemno
               razmerje za nedoločen čas, odpovedni rok trajal 10 let.</p>
               <p>Drugič. Občine naj bi imele pravico določiti najvišjo najemnino, pri čemer dajejo na
               razpolago podatke, da najvišja najemnina v Evropi predstavlja letno približno 5%
               vrednosti poslovnega prostora.</p>
               <p>Tretji predlog. V primeru odpovedi poslovnega prostora naj se na ustrezen način, ali
               z vrnitvijo ali s solastništvom zagotovi tudi vrnitev vloženih vlaganj.</p>
               <p>Vlada in matični delovni odbor sta opozorila na to, da predlagane rešitve niso
               skladne z načelom enakosti pred zakonom in sta zato predlagala, da naj se sprejmejo
               rešitve tako, da bi veljale ne samo za najemnike poslovnih prostorov v
               denacionaliziranih zgradbah, temveč za najemnike nasploh. Pri tem sta opozorila, da
               rešitve, po kateri naj bi se pri obračunu vloženih sredstev ne upoštevala
               amortizacija, niso sprejemljive in opozorila sta, da kaže razmisliti, ali je možno
               zahtevati obvezno določitev najvišje najemnine, ali pa je to mogoče povezovati le z
               oderuško najemnino pod določenimi pogoji. Na podlagi teh stališč je matično delovno
               telo pripravilo tudi predlog stališč, ki naj bi bil sprejet v prvi obravnavi.
               Predlagatelji zakona sicer menimo, da predlogi stališč ne rešujejo v celoti in tudi
               ne v bistvenem delu problemov, s katerimi se srečujejo najemniki poslovnih prostorov,
               vendar nismo vložili drugačnega predloga stališč v prepričanju, da bi bilo dobro, da
               se vsaj v prvi obravnavi zakon sprejme in zagotovi možnost, da se vsaj del problemov
               najemnikov reši, ker preprosto po vseh dosedanjih izkušnjah nimamo upanja, da če bomo
               zahtevali tisto, kar bi bilo prav, da bi bilo to tudi sprejeto. Zato mislimo, da je
               boljše malo kot nič in bomo tudi podprli predloge sklepov, kot jih je predlagalo
               matično delovno telo. Prosim, da jih podprete tudi vi. Hvala.</p>
            </sp>
            <sp xml:id="SDZ2-Redna-05-1997-06-05.sp33">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Potrču. Tudi sam bi se lahko delno strinjal, da preskakujemo z
               dnevnega reda, torej iz točke v točko, vendar je včeraj bila izražena želja za
               obravnavo 14. točke. Materiala za to točko še ni, in zato je bolje, kot da prekinemo,
               da nadaljujemo s to točko, lahko pa bi kot poslanska skupina tudi to onemogočili.
               Zahvaljujem se za to, da gremo naprej.</p>
               <p>Predlog zakona je obravnaval odbor za infrastrukturo in okolje kot matično delovno
               telo. Prosim poročevalca, da predstavi mnenje odbora o predlogu zakona. Gospod
               Presečnik, izvolite.</p>
            </sp>
            <sp xml:id="SDZ2-Redna-05-1997-06-05.sp34">

               <speaker>JAKOB PRESEČNIK:</speaker>

               <p>Gospod podpredsednik hvala lepa. Kolegice in kolegi, ostali prisotni! Odbor je
               predlog zakona o dopolnitvah zakona obravnaval in ugotovil, da sta bila pred tem v
               zakonodajni postopek predložena že dva predloga zakona o dopolnitvah zakona o
               poslovnih stavbah in poslovnih prostorih. Prvi predlog je ob tretji obravnavi doživel
               sklep ob razpravi v Državnem zboru, da Državni zbor predlog zakona ni sprejel. Drugi
               predlog je bil vložen v juliju 1996. leta, pa je na podlagi sklepa tega državnega
               zbora doživel usodo, da je bil zakonodajni postopek v zvezi s tem zakonom končan, ker
               predlagatelj ni več poslanec Državnega zbora.</p>
               <p>Na sejo Odbora za infrastrukturo in okolje smo poleg predlagateljev zakona in
               predstavnika Sekretariata Državnega zbora za zakonodajo povabili tudi predstavnike
               Vlade Republike Slovenije, Društva najemnikov poslovnih prostorov Slovenije in
               Združenje lastnikov razlaščenega premoženja. Odbor je bil seznanjen z mnenjem
               sekretariata in mnenjem vlade k predlogu zakona, ki je bil predlagan v sprejem po
               hitrem postopku. Sekretariat za zakonodajo in pravne zadeve ocenjuje, da je predlog
               zakona formalno pripravljen, skladno z zahtevami 175. člena poslovnika Državnega
               zbora. Izpostavlja pa dilemo, ali je mesto urejanja vprašanj, ki so predmet
               predloženega zakona, v sistemskem zakonu o poslovnih stavbah in poslovnih prostorih
               ali pa v zakonu o denacionalizaciji.</p>
               <p>Vlada Republike Slovenije v svojem mnenju posebej izpostavlja kršitev ustavnega
               načela enakosti pred zakonom, saj predložene zakonske rešitve razlikujejo med tistimi
               najemniki poslovnih stavb ali poslovnih prostorov, katerih lastniki so to postali na
               podlagi zakona o denacionalizaciji, ter najemniki poslovnih prostorov ostalih
               lastnikov, v korist prvih. Opozarja pa tudi na to, da zakon ne more predpisati
               lokalnim skupnostim obveznosti predpisovanja najvišjega zneska najemnin za poslovno
               stavbo in poslovni prostor.</p>
               <p>Po dodatni obrazložitvi ciljev in načel predloženega zakona prvopodpisanega
               sopredlagatelja zakona so svoje stališče članom odbora povedali tudi predstavniki
               Društva najemnikov poslovnih prostorov in Združenja lastnikov razlaščenega
               premoženja. Društvo najemnikov poslovnih prostorov je ponovno opozorilo na pereče
               stanje najemnikov poslovnih prostorov in dosedanjo nepripravljenost za rešitev tega
               problema, bodisi s spremembami zakona o denacionalizaciji bodisi z dopolnitvami
               zakona o poslovnih stavbah in poslovnih prostorih. Po njihovih podatkih je ogroženih
               približno 5.000 nosilcev dejavnosti, ki so v 96% primerih tudi vlagatelji velikih
               materialnih sredstev, prenova in izboljšava poslovnih prostorov, kar so bili
               primorani storiti zaradi starosti objektov in narave dejavnosti, da so prostori
               ustrezali vsem tehničnim in sanitarno varnostnim predpisom. Lastniki teh prostorov
               sedaj v večini primerov drastično povišujejo najemnine, ki so povsem v nesorazmerju z
               vrednostjo tiste nepremičnine, ki so jo najemniki dobili prvotno v najem in pri tem
               ne upoštevajo lastnih materialnih vlaganj najemnikov. Tako se množično dogaja, da
               najemniki ne zmorejo plačevati tako visokih najemnin, čemur pa nato sledi tožba
               lastnika na izpraznitev poslovnega prostora.</p>
               <p>Združenje lastnikov razlaščenega premoženja je izrazilo začudenje, da je predlog
               zakona o dopolnitvah zakona o poslovnih stavbah in poslovnih prostorih ponovno
               predložen v zakonodajni postopek s skoraj enako vsebino, kot je bil enkrat že
               zavrnjen na Državnem zboru. Opozorili so, da se s predlaganimi rešitvami bistveno
               ločuje lastnike poslovnih stavb in poslovnih prostorov, ki so jih pridobili nazaj po
               zakonu o denacionalizaciji, od vseh drugih lastnikov poslovnih prostorov. Menijo, da
               je popolnoma nesprejemljivo zahtevati od lastnikov vrnjenega premoženja, da najemniku
               povrne njegovo materialno vlaganje v prenovo in izboljšave poslovnega prostora, in to
               celo brez upoštevanja amortizacije, saj lastnik vse doslej ni imel nikakršne možnosti
               sodelovanja pri uporabi tega prostora, ker mu po zakonu o denacionalizaciji ne
               pripada nadomestilo za neuporabo tega prostora, niti za nevzdrževanje celotne stavbe,
               v kateri se nahaja ta poslovni prostor.</p>
               <p>Člani odbora so v razpravi ugotovili, da problem najemnikov poslovnih stavb in
               poslovnih prostorov, ki so bili vrnjeni upravičencem po predpisih o vračanju
               premoženja prvotnim lastnikom in njihovim pravnim naslednikom, obstaja in da so
               podani razlogi, da se ta problem poizkuša rešiti s predloženim ali s kakšnim drugim
               zakonom. Zakon o denacionalizaciji sicer popravlja določene stare krivice, vendar pa
               je odprl tudi nekatere nove krivice in probleme. Vrsta problemov izhaja iz tega, ker
               zakon o denacionalizaciji rešuje problem denacionalizacije v odnosu
               upravičenec-zavezanec, brez aktivnega vključevanja države v reševanje problemov. V
               takem primeru pride nujno do posledice, da je nekdo oškodovan ali prizadet. Glede na
               znane probleme, ki bi se pojavili z uvedbo sprememb in dopolnitev zakona o
               denacionalizaciji, bi bilo zato mogoče lažje reševati posamezne probleme po
               segmentih, v ustrezni sistemski zakonodaji in jih morda kasneje vključiti v zakon o
               denacionalizaciji. Tako naj se tudi problem najemnikov poslovnih prostorov, katerih
               lastniki so dobili te prostore vrnjene, na podlagi predpisov o denacionalizaciji,
               rešuje v okviru ustreznih dopolnitev zakona o poslovnih stavbah in poslovnih
               prostorov. Izraženo pa je bilo tudi nasprotovanje sprejemanja zakona po hitrem
               postopku. Predlagano je bilo, naj lastniki in najemniki skupaj z Vlado Republike
               Slovenije poizkušajo najti neko kompromisno rešitev, ki pa ne sme biti v breme
               lokalnim skupnostim. Zakon je, glede na zelo različne situacije, v katerih se občine
               srečujejo ob vračanju premoženja prvotnim lastnikom, v nekem smislu nedodelan, zato
               je bilo izraženo mnenje, da bi predlog zakona morala pripraviti Vlada Republike
               Slovenije ob upoštevanju vseh kriterijev.</p>
               <p>Opozorjeno je bilo, da se določila zakona nanašajo samo na najemnike v poslovnih
               prostorih, ki so bili vrnjeni upravičencem po predpisih o vračanju premoženja
               prvotnim lastnikom in njihovim pravnim naslednikom. Kaj je z vsemi drugimi, ki imajo
               v najemu prostore v lasti države ali lokalne skupnosti, ki pa so prav tako vlagali v
               prenovo in izboljšave teh prostorov? Postavljeno je bilo vprašanje 5% katere
               vrednosti poslovne stavbe ali poslovnega prostora se upošteva pri predpisovanju
               najvišjega zneska najemnine? Ali je v tej vrednosti zajet tudi vložek najemnine?</p>
               <p>Omenjen je bil še problem, ki sicer ne sodi v okvir tega zakona, je pa z njim
               povezan, in to je problem spremenjene strukture namembnosti poslovnih in obrtnih
               dejavnosti v nekem ožjem delu mesta.</p>
               <p>Po opravljeni razpravi je Odbor za infrastrukturo in okolje menil, da je predlog
               zakona primeren za prvo obravnavo na Državnem zboru Republike Slovenije ter predlaga
               Državnemu zboru, da na podlagi 185. člena poslovnika Državnega zbora sprejme
               naslednja sklepa:</p>
               <p>Prvič. Predlog zakona o dopolnitvah zakona o poslovnih stavbah in poslovnih prostorih
               - prva obravnava je primerna podlaga za pripravo predloga zakona za drugo
               obravnavo.</p>
               <p>Drugič. V primeru prvega sklepa naj predlagatelji pripravijo predlog zakona za drugo
               obravnavo ob upoštevanju naslednjih stališč:</p>
               <p>Prvič. Vračilo lastnih materialnih vlaganj najemnikov v prenovo in izboljšave
               poslovne stavbe ali poslovnega prostora naj rešijo tako, da bodo zagotovljena enaka
               določila za vse najemnike poslovnih stavb ali prostorov, pri čemer naj črtajo
               predlog, da se pri ugotavljanju vrednosti vlaganj amortizacija ne upošteva.</p>
               <p>Drugič. Ponovno naj proučijo sprejemljivost predpisovanja obveznosti lokalnim
               skupnostim, da v roku 3 mesecev predpišejo najvišji znesek najemnine.</p>
               <p>Tretjič. Rešitve glede trajanja najemnega razmerja naj opredelijo tako, da bodo
               zagotovljene enake možnosti za vse najemnike poslovnih stavb ali poslovnih prostorov,
               pri čemer naj odpovedni rok oblikujejo na podlagi lestvice, s katero bo dolžina
               odpovednega roka pogojevana z višino lastnih materialnih vlaganj najemnikov.</p>
               <p>Četrtič. Proučijo in ustrezno upoštevajo naj mnenje Sekretariata Državnega zbora za
               zakonodajo in pravne zadeve. Hvala lepa.</p>
            </sp>
            <sp xml:id="SDZ2-Redna-05-1997-06-05.sp35">

               <speaker>PODPREDSEDNIK MIROSLAV LUCI:</speaker>

               <p>Hvala lepa predsedniku Odbora za infrastrukturo in okolje. Želi besedo predstavnik
               Sekretariata za zakonodajo in pravne zadeve? <stage>(Ne želi.)</stage> Želi besedo predstavnik
               vlade. <stage>(Da.)</stage> Gospod mag. Dušan Blaganje iz Ministrstva za okolje in prostor.</p>
            </sp>
            <sp xml:id="SDZ2-Redna-05-1997-06-05.sp36">

               <speaker>MAG. DUŠAN BLAGANJE:</speaker>

               <p>Hvala lepa, gospod podpredsednik. Spoštovane gospe in gospodje! Vlada Republike
               Slovenije je na svoji seji 22.5.1997 obravnavala mnenje o predlogu zakona o
               dopolnitvah zakona o poslovnih stavbah in poslovnih prostorih hitri postopek in
               amandmaje k predlogu zakona ter jih posredovala v obravnavo Državnemu zboru Republike
               Slovenije.</p>
               <p>Matično delovno telo, katerega stališče je ravnokar predstavil njegov predsednik, je
               te amandmaje in mnenja upoštevalo na ustrezen način in se lahko na tem mestu predlogu
               sklepov, ki so bili ravnokar podani, v imenu vlade pridružim. Hvala lepa.</p>
            </sp>
            <sp xml:id="SDZ2-Redna-05-1997-06-05.sp37">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu državnemu sekretarju. Želijo besedo predstavniki poslanskih
               skupin? Kdo želi besedo? <stage>(Nihče.)</stage> Besedo dajem poslankam in poslancem. Gospod
               Mozetič, izvolite.</p>
            </sp>
            <sp xml:id="SDZ2-Redna-05-1997-06-05.sp38">

               <speaker>MIROSLAV MOZETIČ:</speaker>

               <p>Hvala za besedo. Drage kolegice, spoštovani kolegi! Samo nekaj stavkov bi rad povedal
               glede na uvodno obrazložitev in približno podobno sem povedal tudi predstavnikom tega
               društva, ki so bili pri meni na pogovoru. Priznam, da gre tukaj morda za določeno
               specifiko urejanja, za določene predpostavke, niti ne toliko dejstva, kot je govoril
               gospod Potrč v teh odnosih, v teh razmerjih, ki so do zdaj trajala. Dejstvo je, da so
               bile najemne pogodbe po zakonu o poslovnih stavbah in poslovnih prostorih, ki je
               veljal že dolgo časa in ti najemniki so sklenili te pogodbe več ali manj z občinami
               po tem zakonu oziroma pred tem zakonom. Mislim, da je ta zakon nekje izpred leta
               1978, 1980, prej je bil pa podoben. To pomeni, da ta razmerja, ki so sklenjena, ki
               jih imajo ti najemniki, so razmerja po tem zakonu, kjer je bilo določeno, in take
               pogodbe verjetno tudi imajo, da če je sklenjena pogodba za nedoločen čas, se
               odpoveduje z odpovednim rokom 1 leta. Po določbah, ki še vedno veljajo, pa se lahko
               tudi določa višina najemnine itd. S tega vidika, mislim, da se v bistvu nič ne
               spreminja. Lahko bi rekli, da je na nek način vsaj v delu pravno nasledstvo, tako kot
               če bi občina tisti poslovni prostor nekomu prodala, bi vstopil novi lastnik in bi
               vstopil v tista razmerja, kakršna so bila sklenjena, v pogodbo za nedoločen čas, z
               možnostjo odpovedi, z možnostjo spreminjanja višine najemnine. Nastalo bi samo
               vprašanje, in tukaj se meni samo to vprašanje pojavlja in vsaj jaz bom podprl ta
               stališča in te sklepe, ki jih je predlagalo matično delovno telo, kaj je ta novi
               lastnik - zdaj bom rekel, da praktično isto velja tudi za tega upravičenca, ki je
               dobil po zakonu o denacionalizaciji - prevzel od prejšnjega lastnika, zlasti v tistem
               delu, ki predpostavljam, da je bilo dogovorjeno z bivšim družbenim lastnikom, občino,
               urejeno glede vlaganj. Tukaj nastane to vprašanje, ker gotovo občina in če bi prišlo
               do tega, mislim in sem prepričan, da je občina vsaj tiho ali kakorkoli dovolila, da
               se tisti prostori preuredijo in zaradi tega so bila določena razmerja tako in tako
               urejena in če bi občina odpovedala, bi gotovo imel ta najemnik ugovor, da je vložil
               toliko in toliko svojega kapitala, da je uredil prostor in da ima zato pravico, da se
               mu to povrne oziroma, če še ni bilo poplačano z nižjo najemnino ali kako drugače
               povrne tista razlika. Tukaj nastane vprašanje, kako to urediti v teh novih razmerah
               in mislim, da bi se to na nek način z dovolj resnim pristopom vlade, ki bi morala
               pomagati pri teh zadevah, tako kot stališče 2, 3, bi se verjetno to nekako dalo
               urejati in reševati. Vse druge stvari pa se mi zdijo na nek način problematične, kar
               zadeva višino najemnine, jaz verjamem, in gotovo je tukaj vprašanje povečevanja te
               najemnine, vendar najemnine so tudi v drugih prostorih, ki se dajejo v najem, visoke,
               ker so nasploh najemnine v Sloveniji očitno bistveno previsoke. Ali je to posledica
               tega, da ne deluje trg ali da deluje trg v Sloveniji po drugačnih principih kot
               drugod, je drugo vprašanje. Mislim pa, da določeni predlogi - to sem tudi
               predstavnike tega društva vprašal - po moje ne zdržijo, nekateri njihovi predlogi ne
               zdržijo ustavne presoje. S tega vidika je to lahko precej problematično.</p>
               <p>Če ponovim. Čeprav se mi zdijo tudi stališča nekoliko sporna, jih bom jaz podprl,
               glasoval bom za. Mislim, da se da v naslednjih proceduralnih postopkih, v naslednjih
               fazah priti do rešitev, ki bodo praktično na nek način upoštevale to specifiko, ki je
               nastala samo v smislu drugačnega načina pravnega nasledstva od prejšnjega lastnika
               oziroma nelastnika občine, do novega lastnika. Ker dejansko, poslovno razmerje -
               najemno razmerje je bilo sklenjeno po zakonu in se nekako ta zakon nadaljuje. Je pa
               res tisto - bom še enkrat ponovil, da ne bo morda napačno razumljeno - vprašanje, kaj
               je ta novi lastnik, ki je bivši lastnik, prvotni lastnik tega prostora, dolžan
               prevzeti od občine oziroma iskati rešitev, če ni možno v to smer iskati rešitev in bi
               morala biti iskana rešitev v to smer, da je praktično občina kot tista, ki je bila
               prej družbeni lastnik, dolžna urediti, mora prevzeti določene obveznosti, ki so
               nastale med njo in najemnikom, ki je prej sklenil razmerje. V tem smislu in s temi
               pripombami bom tudi te sklepe, ki so tukaj predlagani, podprl. Hvala lepa.</p>
            </sp>
            <sp xml:id="SDZ2-Redna-05-1997-06-05.sp39">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Mozetiču. Želi še kdo od poslank in poslancem besedo? Gospod
               Presečnik.</p>
            </sp>
            <sp xml:id="SDZ2-Redna-05-1997-06-05.sp40">

               <speaker>JAKOB PRESEČNIK:</speaker>

               <p>Hvala lepa za besedo. Jaz bi rekel, da je odbor, če svoje stališče povem, kar z
               veliko težavo prišel do teh stališč v točkah od 1 do 4, ker je treba upoštevati
               mnenje vseh zakonodajnih inštitucij oziroma mnenje vlade in pravne službe v okviru
               Državnega zbora, sploh glede ustavnosti teh sprememb. Zaradi tega je bila tudi
               odločitev o primernosti tega zakona kar z manjšo večino sprejeta.</p>
               <p>V točki 2.3. bi dodal predlog spremembe točke, in sicer v naslednji vsebini: Rešitve
               glede trajanja najemnega razmerja naj opredelijo tako, da bodo zagotovljene enake
               možnosti za vse najemnike poslovnih stavb ali poslovnih prostorov, pri čemer naj
               odpovedni rok oblikujejo na podlagi lestvice, s katero bo dolžina odpovednega roka
               pogojevana z višino s takratnim lastnikom dogovorjenih in z odločbo upravnega organa
               dovoljenih lastnih materialnih vlaganj najemnikov. Vrinil bi del stavka: "s takratnim
               lastnikom dogovorjenih in z odločbo upravnega organa dovoljenih lastnih materialnih
               vlaganj." Po zakonu o obligacijskih razmerjih je razmerje med najemodajalcem in
               najemojemalcem urejeno tako, da najemnik poslovnega prostora ne more opraviti
               nobenega posega na objektu ali pa prostoru brez dovoljenja lastnika. Vsak poseg pa
               mora seveda imeti tudi ustrezno dovoljenje upravnega organa. Zato dajem ta predlog
               spremembe stališča matičnega delovnega telesa pod točko 2, 3. Hvala lepa.</p>
            </sp>
            <sp xml:id="SDZ2-Redna-05-1997-06-05.sp41">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Še kdo od poslank in poslancev želi razpravljati? Gospod Rokavec,
               prosim.</p>
            </sp>
            <sp xml:id="SDZ2-Redna-05-1997-06-05.sp42">

               <speaker>FRANCI ROKAVEC:</speaker>

               <p>Spoštovani gospod podpredsednik, spoštovane poslanke in poslanci! Navedeni zakon je
               za mene nesprejemljiv predvsem zaradi dveh vprašanj, ki se mi postavljata pri branju
               tega zakona. Namreč, vprašanje ustavnosti predlaganega zakona, na kar posledično
               opozarja tudi Sekretariat za zakonodajo in pravne zadeve, in pa tudi evropskosti tega
               zakona. Če poizkusim artikulirati to svoje stališče, bi moral povedati najprej, zakaj
               sem proti temu zakonu. Menim, da ta zakon parlament ne bi smel sprejeti. Prvič zato,
               ker je protiustaven v določenih stvareh. Drugič, ruši obstoječi pravni red, tretjič,
               vprašljiv pa je tudi z vidika izvajanja zakona o denacionalizaciji. Ta zakon mogoče
               ne namerno, ampak vendarle po obvoznici nazaj uveljavlja nacionalizacijo oziroma
               negira denacionalizacijo. Druga stvar, ki pa je po obstoječem in pa še vedno
               veljavnem zakonu o obligacijskih razmerjih, je vprašanje med najemodajalcem in
               najemojemalcem urejeno tako, da pri poslovnih prostorih najemnik ne more brez
               dovoljenja najemodajalca nobenih investicij opraviti na objektu, ki ga ima v najemu.
               Še več, če opravi takšne investicije, v takem primeru mora vrniti objekt v prejšnjem
               stanju in je celo odškodninsko odgovoren za sleherno spremembo, ki jo je naredil. To
               stališče obligacijskega razmerja, ki velja povsod, je tudi pravno smiselno urejeno
               tudi v vseh pravnih državah, se pravi državah v Evropski skupnosti. Zato predlagam,
               da parlament zavrne predlagani zakon in da predlaga vladi, da pripravi na podlagi
               vseh vprašanj, ki so bila tudi izpostavljena na Odboru za infrastrukturo, primeren
               predlog, ki bo skladen z ustavo in tudi evropskim pravnim redom. Hvala.</p>
            </sp>
            <sp xml:id="SDZ2-Redna-05-1997-06-05.sp43">

               <speaker>PODPREDSEDNIK MIROSLAV LUCI:</speaker>

               <p>Hvala, gospod Rokavec. Želi še kdo od poslank in poslancev besedo? Gospod Zimšek.
               Izvoli.</p>
            </sp>
            <sp xml:id="SDZ2-Redna-05-1997-06-05.sp44">

               <speaker>JOŽEF ZIMŠEK:</speaker>

               <p>Spoštovani gospod podpredsednik, spoštovane poslanke, poslanci! Nekoliko poznam to
               problematiko, zato sem se oglasil. Menim, da je zakon, do katerega se je že matično
               telo opredelilo pozitivno, sprejemljiv, da gre v nadaljnji postopek, vendar kot je
               bilo že omenjeno, je potrebno na nekatere stvari opozoriti in jih tudi še dodelati.
               Tu mislim predvsem na sovlaganja, na solastništvo.</p>
               <p>Mi imamo solastništvo in v ta vlaganja so ponekod v veliki meri vstopale tudi lokalne
               skupnosti. Obnavljala so se celotna območja, celotni predeli mest in zato se mi zdi
               zakon v tej obliki sprejemljiv, vendar bo v nadaljevanju potrebno opredeliti tudi ta
               vlaganja, videti in potem tudi postaviti realne zahteve do teh sovlaganj. Drugače pa
               bom zakon oziroma nadaljevanje postopka za ta zakon podprl. Hvala lepa.</p>
            </sp>
            <sp xml:id="SDZ2-Redna-05-1997-06-05.sp45">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Zimšku. Še kdo od poslank in poslancev? Izvolite.</p>
            </sp>
            <sp xml:id="SDZ2-Redna-05-1997-06-05.sp46">

               <speaker>MIRAN POTRČ:</speaker>

               <p>Hvala lepa. Kot predlagatelj imam pravico in želim na kratko povedati svoje stališče
               o nekaterih razpravah in predlogih.</p>
               <p>Absolutno sprejmem in spoštujem, da vsak iskreno pove svoj pogled in svoje
               prepričanje. Mislim, da je zelo korektno, da je tudi gospod Rokavec povedal, da on
               takšnega zakona ne bo podprl in je to politično korektno prepričanje.</p>
               <p>Ob tem bi rad povedal samo svoj pogled na argumente, ki jih je navedel. Doslej se je
               reševanje teh vprašanj, ki je bilo vsakokrat, ko smo o tem problemu razpravljali,
               priznano. Problem je bil priznan. V marsikaterih drugih primerih so bili problemi, ki
               so bili sproženi in so bili sploh povezani z denacionalizacijo, negirani, češ, da se
               laže, se prepotencira. V tem primeru pa je bil problem priznan. Ne absolutno, ampak v
               realni dimenziji. Poslanke in poslanci, ki so želeli,da bi se ne rešil, pa so imeli
               različna stališča. Da ga mora rešiti vlada, ki doslej v treh letih ni prišla z
               nobenim predlogom. Ali ni želela ali ni mogla, nočem komentirati, ampak ni prišla z
               nikakršnim predlogom, čeprav bi lahko.</p>
               <p>Drugič je bilo govora, da je treba rešiti to skozi zakon o denacionalizaciji. Vi
               veste dobro, da če bi bil ta zakon ponovno postavljen pod vprašaj, da bo enako možno
               govoriti kot doslej, da je to poseganje v že urejene odnose, da se za nazaj spreminja
               stanje, da se posega v denacionalizacijo, da je to nesprejemljivo, kar je kot
               politično stališče vse mogoče. Enostavno ne verjamem iskrenosti tistih,ki pravijo, da
               pri zakonu o denacionalizaciji bi bili pripravljeni problem reševati, pri najemnih
               stavbah in prostorih pa ga nismo pripravljeni. To je pač prepričanje, da se to ne da
               urediti. Kar zadeva protiustavnost, je tako. Jaz ne garantiram, glede na odločitve
               Ustavnega sodišča v zvezi z zakonom o denacionalizaciji, da bo kot ustavna sprejeta
               kakršnakoli odločitev, ki ne bo v polni zaščiti veljavnega zakona. Zato dopuščam
               vsakemu, da o tem govori; izkušnje so takšne. Ustavno sodišče brani zakon od pike do
               vejice v korist upravičencev, tako lahko ravna. Reči pa, da ni bila s tem storjena
               krivica drugi skupini ljudi in da bi bilo prav, da se tudi tej skupini ljudi problem
               rešuje, to je pa najbrž neobjektivno in mi ga pač poskušamo reševati.</p>
               <p>In drugo. Jaz bi predlagal, da predlog gospoda Presečnika, ki je formalno korekten,
               ne sprejmete. Zakaj? Iz tega razloga, ker če govorimo o tem, da so bili včasih odnosi
               formalno neurejeni in da so se na različne načine reševala vprašanja, potem zdaj
               zahtevati od najemnika, ki je tudi, kot bi rekel kolega Mozetič, dobil tiho soglasje,
               v katerem se je vedelo, da vlaga, v katerem je kasneje ostal v obnovljenih prostorih
               pet ali pa deset let, da se mu zdaj ugotovi, da je nezakonito vlagal in zato nima
               nobene pravice, bi bilo nekorektno. Menimo, da formaliziranje takšnega predloga lahko
               pomeni, da bi problema enostavno ne mogli rešiti. Hvala.</p>
            </sp>
            <sp xml:id="SDZ2-Redna-05-1997-06-05.sp47">

               <speaker>PODPREDSEDNIK MIROSLAV LUCI:</speaker>

               <p>Hvala lepa predstavniku predlagatelja, gospodu Potrču. Želi še kdo besedo? Gospod
               Rokavec.</p>
            </sp>
            <sp xml:id="SDZ2-Redna-05-1997-06-05.sp48">

               <speaker>FRANCI ROKAVEC:</speaker>

               <p>Hvala. Jaz bi samo odgovoril gospodu Potrču. Namreč, na koncu drugega odstavka tudi
               Sekretariat za zakonodajo in pravne zadeve jasno opozarja na nesprejemljivost, kjer
               jasno pravi, da to bi bilo sistemsko pravno sporno in bi se lahko postavilo vprašanje
               spoštovanja ustavnega načela in enakosti pred zakonom. Mislim, da je to bistveno in
               na to je opozoril tudi Sekretariat za zakonodajo. Jaz mislim, da na to besedo moramo
               tudi nekaj kot poslanci dati.</p>
            </sp>
            <sp xml:id="SDZ2-Redna-05-1997-06-05.sp49">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi dosedanjo diskusijo mogoče komentirati Sekretariat za zakonodajo in
               pravne zadeve? <stage>(Želi.)</stage> Gospod Baškovič, prosim.</p>
            </sp>
            <sp xml:id="SDZ2-Redna-05-1997-06-05.sp50">

               <speaker>MILAN BAŠKOVIČ:</speaker>

               <p>Ker je bilo že govora o tem našem stališču, mislim, da je bilo korektno
               predstavljeno. Bi pa samo toliko še ob tem rad povedal. Mi se srečujemo s tem
               projektom že nekaj časa in tudi ves čas ponavljamo to dilemo, če se bi to urejalo v
               spremembah zakona o denacionalizaciji in v okviru denacionalizacije, potem so
               pristopi, ki ta moment poudarjajo, namreč to povezavo s postopki, pogoji in tako
               naprej, onega zakona, ki je delno te zadeve urejal, je to ena logika, in bi bili ti
               podaljški in popravki za to materijo specifično obravnavani. Če se pa pojavlja v tem
               sistemskem zakonu o poslovnih prostorih, seveda potem to izpada notri, vsaj po naši
               oceni, kot nekaj posebnega, kot neka materija, ki drugače postavlja en segment teh
               najemnikov in tudi najemodajalcev. Zato smo opozorili, da tak pristop vzbuja to skrb
               in tudi vzpostavlja se vprašanje spoštovanja načela enakosti po ustavi. To smo
               doživeli že večkrat, gospod Potrč je omenil, da je ta bojazen realna. Tudi pri
               stanovanjskem zakonu in njegovih spremembah smo imeli te dileme in potem tudi
               intervencijo Ustavnega sodišča, to je dejstvo. Če se pa to, kaj se je sedaj dogajalo
               med razpravami, ta materija izloči iz te popkovine in povezave z denacionalizacijo in
               se postavi kot splošen princip, na kar je tudi vlada opozorila in na kar napeljujejo
               sklepi odbora, je potem materija materialno drugačna in prehaja v odnose, ki veljajo
               na splošno glede poslovnih stavb in teh najemnih razmerij. Potem je karakter urejanja
               postavljen na enak način. V tem potem ta očitek o enakosti zbledi in prihaja do
               drugačnega režima za vse. V to smer je premik v sklepih pozitiven. Seveda, kot že
               vlada opozarja, ko smo mi nekako navajali, treba je biti zelo natančen pri izvedbi
               vseh teh določb in formulacij, da ne bi potem prišlo do nekega obravnavanja, ki bi
               delilo kakorkoli že, na take ali drugačne razlike.</p>
               <p>Toliko pojasnjujem, ker vidim, da je premik v stališčih šel v drugo smer tudi na
               podlagi našega mnenja in mnenja vlade in je treba v to smer gotovo nadaljevati, če se
               zbor za to smer odloči. Hvala lepa.</p>
            </sp>
            <sp xml:id="SDZ2-Redna-05-1997-06-05.sp51">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Izidor Rejc. Pozivam poslance v preddverju, da se nam priključijo,
               kajti smo na meji sklepčnosti.</p>
            </sp>
            <sp xml:id="SDZ2-Redna-05-1997-06-05.sp52">

               <speaker>IZIDOR REJC:</speaker>

               <p>Hvala lepa, gospod podpredsednik. Gospe in gospodje! Slučajno vseskozi spremljam
               potovanje takega in podobnega predloga skozi Državni zbor. Mi smo že imeli podobne
               predloge in jih nismo sprejeli. Drugi del je bil tisti, ko podpisnik zakona ni več
               poslanec in od tod zaključen postopek. Ta tretji poskus ali pa drugi je spet podoben.
               Moti me predvsem dvoje: to, da je bilo stališče Sekretariata za zakonodajo in pravne
               zadeve pri prvem primeru povsem drugačno, isto je veljalo za vlado, in da je sedaj ta
               zadeva takšna, da se veja upogiba, pa naj se še to prouči. Malo se govori o tem, da
               to ni tematika tega zakona. Vidim, da se delajo neke razpoke, neka nedoslednost se
               pojavlja, tako pri vladi kot pri Sekretariatu za zakonodajo in pravne zadeve. Kot smo
               pri prvem primeru zelo jasno povedali oziroma je bilo jasno povedano, kje in kako naj
               se to reši, je ta zadeva spet dobila svojo pot v Državni zbor. To je ena mojih
               temeljnih pripomb. Nekateri so že pred menoj povedali. Menim, da se ne moremo iti to,
               da bomo samo, ko se bo čas spremenil, bomo tudi mi mišljenje temeljito zaobrnili in
               nekako poskušali ter vrtali v zakon o denacionalizaciji. V tem primeru se ta zakon o
               denacionalizaciji načne in se ga na nek drug način in drugod reši. To je prva
               pripomba, ki je gotovo temeljna.</p>
               <p>Druga je pa tista, ki je po svoje simpatična in je resnična, da je področje, ki se je
               nanašalo na temo denacionalizacije, praviloma obravnavala komisija, ki je nadzirala
               lastninsko preoblikovanje, ker je to njeno področje. V tem primeru pa je to prišlo v
               področje drugega telesa Državnega zbora. Skratka opravljajo se, bom temu rekel, vsi
               prenosi proge, da se pride do cilja, v vseh treh primerih se proga na novo trasira in
               seveda zakoliči in na nek način naj pride do cilja. To je moja osnovna pripomba in
               menim, da s tem kažemo neko nenačelnost, neko nedoslednost in sem absolutno proti
               taki zadevi. Hvala.</p>
            </sp>
            <sp xml:id="SDZ2-Redna-05-1997-06-05.sp53">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Potrč, izvolite.</p>
            </sp>
            <sp xml:id="SDZ2-Redna-05-1997-06-05.sp54">

               <speaker>MIRAN POTRČ:</speaker>

               <p>Hvala lepa. Jaz bom glede načelnosti in nedoslednosti govoril samo z vidika
               predlagateljev, ker vsak drug bo o sebi povedal sam, kar bo mislil. Kar zadeva
               predlagateljev, verjamem, da tudi kolega Rejc ni mislil predvsem na nas. Ker če je
               kdo zelo iskreno od prvega dneva naprej povedal, kaj je cilj, potem smo to bili
               predlagatelji in v okviru teh predlagateljev Združena lista kompletno in tudi jaz
               osebno. Povedali smo, da želimo, ali preko zakona o denacionalizaciji ali preko tega
               zakona popraviti krivico, ki jo je zakon o denacionalizaciji storil najemnikom
               poslovnih prostorov. Nismo tega skrivali in ne skrivamo danes in ne bomo skrivali v
               bodoče. Izkoristili bomo vsako priliko, da na to krivico opozorimo in še na mnoge
               druge in vsako priliko, da najdemo pravne poti, po katerih bi vsaj minimalne krivice,
               ki so bile storjene, odpravili. Res pa je, da je na drugi strani bilo mnogo več
               sprenevedanja, da so nas pošiljali od enih vrat do drugih, vključno z vlado in
               vključno z matičnimi delovnimi telesi in povsod nekaj malega obljubljali, ko so se pa
               vrata malo priprla, so nam pa stisnili nogo, da nismo mogli naprej. Mogoče se bo tudi
               tokrat tako naredilo, samo ne nam nedoslednosti ali pa bi rekel nepoštenja očitati.
               Jasno povemo, kaj želimo. Hvala.</p>
            </sp>
            <sp xml:id="SDZ2-Redna-05-1997-06-05.sp55">

               <speaker>PODPREDSEDNIK MIROSLAV LUCI:</speaker>

               <p>Hvala lepa. K besedi se je prijavil gospod Henigman.</p>
            </sp>
            <sp xml:id="SDZ2-Redna-05-1997-06-05.sp56">

               <speaker>BENJAMIN HENIGMAN:</speaker>

               <p>Hvala, gospod predsedujoči. Spoštovani! Vesel sem, da je gospod Potrč zdajle v zadnji
               intervenciji povedal, kaj je namen predlagateljev. To je, omogočiti najemnikom iz
               tako imenovanih, predvsem denacionalizacijskih vprašanj vračila tistim lastnikom,
               katerim je bilo premoženje vzeto, da se bodo po svojih močeh borili, da to "krivico",
               v narekovajih, ki pa lahko tudi je, ne bom rekel, da ni, popravijo. S tega vidika
               menim, da ta zakon, tako kot je bil predložen, kakršna je bila intenca in kakor je
               bil obravnavan, ni primerna podlaga za sprejem v drugi obravnavi, ker se v bistvu
               dotika problema denacionalizacije. Hkrati pa Odbor za infrastrukturo ugotavlja
               oziroma predlaga za drugo obravnavo čisto nekaj drugega. To je, reševanje najemnih
               razmerij na splošno s pomočjo drugega zakona, se pravi zakona o poslovnih stavbah in
               poslovnih prostorih. Meni namreč, da bi bilo mogoče to smiselno. Sam, glede na te
               sklepe, ki so predlagani, ugotavljam sledeče: da zato, ker naj seveda po proceduri
               zakon predlagajo za drugo obravnavo predlagatelji, sem zelo skeptičen do tega, da
               bodo zakon predlagali tako, kot to zahteva matično delovno telo, kar je gospod Potrč
               v svoji utemeljitvi tudi jasno povedal. Zato istočasno ob vsej zgodovini problematike
               tega zakona oziroma tega problema tudi že v prejšnjem mandatu - sedaj se že trikrat o
               tem pogovarjamo - mislim, da bi bilo korektno stališče odbora, da bi zakon zavrnil in
               da bi problematiko reševala vlada. Vlada bi povedala, kako bo rešila vprašanje
               vračila tako iz denacionalizacije kot eventualno tudi vprašanje vračila oziroma
               vprašanje reševanja najemnih prostorov tam, kjer imajo probleme ali pa težave lokalne
               skupnosti.</p>
               <p>Zato mislim, da bi bilo korektno, da bi zakon pripravila vlada. V tem kontekstu
               predlagam sklep, da zakon ni primerna podlaga za drugo branje in da se ga zavrne.
               Menim, da lahko strokovne službe posameznega ministrstva pristopijo k stvari na
               način, ki bi rešil tisto, kar je predlagal Odbor za infrastrukturo. Prepričan pa sem
               osebno, kot poznam stvari, da predlagatelji tega ne bodo v stanju opraviti; pa ne, da
               si ne bi mogli strokovno pomagati z določenimi službami, ampak njihov namen ni bil
               tak. Zato, gospod predsedujoči, vlagam ta sklep.</p>
            </sp>
            <sp xml:id="SDZ2-Redna-05-1997-06-05.sp57">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Henigmanu. Želi razpravljati še gospod Branko Tomažič?
               Izvolite.</p>
            </sp>
            <sp xml:id="SDZ2-Redna-05-1997-06-05.sp58">

               <speaker>BRANKO TOMAŽIČ:</speaker>

               <p>Hvala za besedo. Spoštovani zbor! Najprej bi rad repliciral gospodu Potrču. Kot
               pravna država moramo krivico reševati obojestransko, ne le enostransko, kot
               razmišljate. Jaz se strinjam, da so bile krivice tudi s tem zakonom o
               denacionalizaciji nekaterim postavljene, a so bile tudi krivice v preteklosti. Zato
               menim, da moramo reševati krivice obojestransko. In če se smatramo v tem parlamentu,
               da delujemo pošteno, po ustavi, potem delajmo v tem duhu.</p>
               <p>Sprašujem pa vlado, ker je pred mano gospod Rokavec vprašal, ali je predlog zakona o
               dopolnitvah zakona o poslovnih stavbah in poslovnih prostorih v skladu z evropsko
               zakonodajo, ali je v duhu evropske zakonodaje predlog tega zakona.</p>
            </sp>
            <sp xml:id="SDZ2-Redna-05-1997-06-05.sp59">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi še kdo besedo? <stage>(Ne.)</stage> S tem zaključujemo splošno razpravo in
               prehajamo na sklepe in stališča.</p>
               <p>Poročilo matičnega delovnega telesa ste dobili, tako da bomo sklepali o dveh
               predlogih. O prvem predlogu, to je predlog zakona o dopolnitvi zakona o poslovnih
               stavbah in poslovnih prostorih - prva obravnava, je primerna podlaga za pripravo
               predloga zakona za drugo obravnavo.</p>
               <p>Drugi predlog, predlagatelji naj pripravijo predlog zakona za drugo obravnavo ob
               upoštevanju naslednjih stališč.</p>
               <p>Gospod Presečnik predlaga še dodatno rešitev drugega stališča pod točko dva, tri, ki
               se pa glasi: "Rešitev glede trajanja najemnega razmera naj opredelijo tako, da bodo
               zagotovljene enake možnosti za vse najemnike poslovnih stavb in poslovnih prostorov,
               pri čemer naj odpovedni rok oblikujejo na podlagi letnice, s katero bo dolžina
               odpovednega roka pogojevana z višino, s takratnim lastnikom dogovorjenih in z odločbo
               upravnega organa dovoljenih lastnih materialnih vlaganj najemniku."</p>
               <p>Sedaj imamo stališča in predloge. Želi kdo razpravljati o teh stališčih. Gospod
               Henigman. Izvolite.</p>
            </sp>
            <sp xml:id="SDZ2-Redna-05-1997-06-05.sp60">

               <speaker>BENJAMIN HENIGMAN:</speaker>

               <p>Gospod predsedujoči! Predlagal sem predlog sklepa, v bistvu stoprocentno nasprotuje
               predlogu matičnega odbora. Se pravi, da se zakon ne sprejme. Vem, kaj mi boste
               odgovorili. Mislim, da je to mnenje najbolj oddaljeno in se bi bilo treba o njem
               odločiti.</p>
               <p>V drugem primeru pa vas pozivam, da ne podprete osnovne verzije zakona, tako kot so
               nekateri razpravljavci tudi razmišljali. Čudi pa me, kako to, da je Odbor za
               infrastrukturo, ki ga vodi gospod Presečnik, sprejel takšno stališče. Hvala lepa.
            </p>
            </sp>
            <sp xml:id="SDZ2-Redna-05-1997-06-05.sp61">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospod Henigman. Mogoče bomo tudi do tega vašega predloga prišli, ampak
               najprej je potrebno glasovati o predlogih matičnega delovnega telesa.</p>
               <p>Ker ni razprave in ne želi nihče razpravljati, prehajamo na glasovanje o prvem
               sklepu. Za vsak slučaj ga preberimo še enkrat: Predlog zakona o dopolnitvah zakona o
               poslovnih stavbah in poslovnih prostorih, prva obravnava, je primerna podlaga za
               pripravo predloga zakona za drugo obravnavo. Ugotovimo sklepčnost! <stage>(50
               prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(17 poslancev.)</stage></p>
               <p>Ugotavljam, da je prvi sklep sprejet.</p>
               <p>Prehajamo na 2. sklep: Predlagatelji naj pripravijo predlog zakona za drugo obravnavo
               ob upoštevanju naslednjih stališč, ki jih imate pod točko 2.1, 2.2 in 2.4, ki so
               nespremenjeni in zato bi lahko glasovali o teh točkah skupaj.</p>
               <p>Prehajamo na glasovanje o točkah 2.1, 2.2 in 2.4. Ugotavljamo prisotnost! <stage>(49
               prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(1 poslanec.)</stage></p>
               <p>Ugotavljamo, da so tudi predlogi 2.1, 2.2 in 2.4 sprejeti.</p>
               <p>Prehajamo na glasovanje o točki 2.3, ki ga predlaga matično delovno telo. Če to ne bo
               sprejeto, prehajamo na glasovanje o predlogu, ki ga je podal gospod Jakob Presečnik.
               Ugotavljamo prisotnost? <stage>(50 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(15 poslancev.)</stage></p>
               <p>Ugotavljamo, da je tudi točka 2.3 sprejeta, zato je predlog, ki je podan pod točko
               2.3 brez, predmeten in o njem ne bomo glasovali.</p>
               <p>S tem zaključujemo to točko dnevnega reda, prehajamo pa na <title>16. TOČKO, PREDLOG
                  ZAKONA O SPREMEMBAH IN DOPOLNITVAH ZAKONA O PRISILNI PORAVNAVI, STEČAJU IN
                  LIKVIDACIJI</title>, to je hitri postopek. Predlog zakona je v obravnavo zboru
               predložila Vlada Republike Slovenije. Prosim predstavnika vlada, če želi besedo?
               Minister gospod Marušič.</p>
            </sp>
            <sp xml:id="SDZ2-Redna-05-1997-06-05.sp62">

               <speaker>TOMAŽ MARUŠIČ:</speaker>

               <p>Hvala lepa za besedo! Spoštovane poslanke in poslanci! O zakonu oziroma noveli zakona
               o prisilni poravnavi in stečaju smo že govorili, samo na kratko bi obrazložil zakaj
               gre.</p>
               <p>Koncem decembra lanskega leta je bilo v postopku odprtih 557 spisov pred sodišči v
               Sloveniji, ki obravnavajo likvidacijo podjetij in nesorazmeren del spisev je bilo
               odprtih v postopku prisilne poravnave.</p>
               <p>Se pravi 557 nerešenih, nerešenih v postopku prisilne poravnave pa samo 28. To se
               pravi, da večina upnikov ni imela interesa spričo teh številk, da bi ohranila
               dolžnika pri življenju, da bi dolžnik še naprej delal in da bi nad svojo dejavnostjo
               plačal upnikom. Zato smo se odločili spričo te potrebe, nuje in pa tudi interesa
               gospodarstva, da se pospešijo stečajni postopki, da se stimulirajo upniki k
               ohranjanju dolžnikovega delovanja, smo se odločili, kar je tudi ta državni zbor
               potrdil, da se stvar obravnava v hitrem postopku. Osnutek zakona ste prejeli. Prejeli
               ste tudi amandmaje vlade, amandmaje poslanske skupine Krščanskih demokratov,
               amandmaje Slovenske nacionalne stranke in amandmaje poslanske skupine
               Socialdemokratske stranke.</p>
               <p>Na kratko bi razložil amandmaje vlade. Amandmaji vlade k 1., 5., 7. členu so zgolj
               redakcijske narave, zaradi česar vlada te amandmaje k 1., 5., 7. členu umika zato,
               ker bo redakcijo in dokončno korekcijo zakonskega besedila opravil Sekretariat za
               zakonodajo.</p>
               <p>Glede preostalih vladnih amandmajev dovolite, da na kratko obrazložim, in sicer:
               amandmirani so bili členi 3.,4., 23., 24., 25., 26. zgolj z zamenjavo besede
               "soglasje", ki se spreminja v "mnenje". To je storila vlada na sugestijo in na
               predlog tukajšnjega Odbora Državnega zbora za notranje zadeve in pravosodje. To smo
               sprejeli iz razloga praktičnosti, in sicer če gre za soglasje, potem se odpira
               možnost raznih pritožb, če pa gre za mnenja in koliko so mnenja upniškega odbora tudi
               sprejemljiva, potem se vsaj do določene mere izognemo pritožbenim postopkom in s tem
               se tudi sam postopek pospešuje. Ali gre za besedico "soglasje" ali "mnenje", obstaja
               dejanska razlika med enim in drugim, se boste med razpravo odločili, kar se tiče
               mnenja sekretariata, mnenja odbora in vlade, naj ostane mnenje zgolj zaradi
               dinamičnosti postopka. Potem je vlada amandmirala tudi 6. člen, in sicer, da se
               priprava finančnega načrta, ki se nanaša na reorganizacijo podjetja oziroma družbe
               dolžnika, podaljša iz dveh na tri mesece. To pa zaradi tega, ker gre tu za
               prekluzivni rok. Če v trimesečnem roku ne pripraviš načrta, se postopek nadaljuje po
               določbah stečajnega, se pravi postopek prisilne poravnave se nadaljuje po določbah
               stečajnega postopka. Namreč to smo podaljšali v izogib raznim zapletom in predvsem tu
               iz praktičnih razlogov. Poleg tega je vlada tudi amandmirala določbo, ki se nanaša na
               pooblastila senata, in sicer v tem smislu, da poravnalni senat, ki vodi prisilno
               poravnavo, izdaja tudi dovoljenja za podpisovanje in opravljanje pravnih poslov, ki
               načenjajo samo substanco dolžnika, to se pravi razpolaganja in obremenjevanja
               dolžnikovega premoženja.</p>
               <p>Omenil sem že vrsto amandmajev, ki jih je vložila poslanska skupina Krščanskih
               demokratov, in sicer glede obresti. Namreč, stvar je bila obravnavana na odboru,
               verjetno bo gospa predsednica Odbora za notranje zadeve in pravosodje obrazložila. Bi
               povedal samo to, da obresti potem, ko je uveden stečaj na dolžnika, v večini, recimo
               konkretno v Nemčiji, sploh ne tečejo. Mi smo jih spremenili v navadne obresti iz
               enostavnega razloga, da nimajo upniki interesa zavlačevati tega postopka oziroma, da
               se stvari pospešijo. Prav tako nismo mogli najti opravičila, da bi med stečajnim
               postopkom podajal stečajni upravitelj po dveh mesecih in pol po uvedbi postopka
               posebno poročilo o stanju dolžnika. To je stvar agencije in pa drugih organov, da o
               tem poročajo. Če bi to obstalo, obstoja možnost, da bi se postopek zaradi izdelave
               tega poročila izdeloval, prav tako po vsej verjetnosti bi nastopili vmes finančniki,
               izvedenci in pa druge osebe, ki pač ne bi pripomogli k dinamičnosti tega
               postopka.</p>
               <p>Prav tako zniževanje stopnje, procentualne stopnje pri sklepanju poravnav po naši
               oceni ne prihaja v poštev, ker se ti popusti do dolžnikov glede na časovni razmik
               plačila, se svobodno dogovarjajo. Stvar zakonodajalca je le, da določi minimalno
               procentualno stopnjo.</p>
               <p>Prav tako v zvezi z amandmaji Slovenske nacionalne stranke, ki se nanašajo na
               poročila o premoženjskem stanju članov stečajnega senata in stečajnega upravitelja
               pred uvedbo stečaja in po zaključnem tečaju, to ni predmet tega proceduralnega
               zakona, pač pa stvar policije in pa organov za pregon kaznivih dejanj.</p>
               <p>Tudi ni sprejemljiv amandma, da oseba, ki je povzročila stečaj, v obdobju petih let
               ne more biti ustanovitelj nove družbe. Ta določba ima svoj smisel, sigurno ima svoj
               smisel, vendar ne sodi v ta zakon, pač pa v zakon o gospodarskih družbah. Namreč,
               zakon o gospodarskih družbah določa lastnosti, ki jih mora imeti prokurist, ki jih
               mora imeti direktor in tako dalje, in tu se lahko vgradi določba, da ustanovitelj
               gospodarske družbe ne sme biti povzročitelj stečaja v zadnjih petih letih. To pa
               resnično sodi sem in bi bilo potrebno to stvar vgraditi v ta zakon. Zato bi tukaj
               tudi pozval poslanske skupine, naj vložijo ustrezen amandma k zakonu o gospodarskih
               družbah.</p>
               <p>Potem gre za amandmaje Socialdemokratske stranke, ki se nanašajo, da je stečajni
               dolžnik dolžan plačati vse plače, ki jih ni izplačal pred stečajem svojim delavcem.
               Razumljivo, da ima ta zakon svojo socialno vsebino, vendar pri tem moram opozoriti,
               da je ravno ta državni zbor pred dobrimi tremi tedni sprejel zakon o jamstvenem
               skladu, ki točno določa, da se iz jamstvenega sklada izplačujejo plače delavcem za
               zadnje tri mesece pred uvedbo stečaja in da gre tukaj za izhodiščne plače. Ravno
               zaradi te kontraverzije med enim in drugim zakonom, ni bilo mogoče tega amandmaja
               sprejeti.</p>
               <p>Najlepša hvala za posluh. Če so vprašanja, vlada lahko odgovarja. Hvala.</p>
            </sp>
            <sp xml:id="SDZ2-Redna-05-1997-06-05.sp63">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Marušiču.</p>
               <p>Predlog zakona je obravnaval Odbor za notranjo politiko in pravosodje kot matično
               delovno telo. Prosim poročevalko, da predstavi mnenje odbora - predsednica, gospa
               Darja Lavtižar-Bebler.</p>
            </sp>
            <sp xml:id="SDZ2-Redna-05-1997-06-05.sp64">

               <speaker>DARJA LAVTIŽAR-BEBLER:</speaker>

               <p>Hvala, gospod podpredsednik. Spoštovani zbor! Odbor je podprl stališče, da je
               nedvomno potrebno pospešiti sprejem predloženega zakonskega akta, čeprav je bilo po
               drugi strani hkrati ocenjeno, da gre za pomemben sistemski zakon, ki potrebuje
               sistemsko podrobno obravnavo, kar zahteva tudi določen čas. S tega vidika bi verjetno
               veljalo razmisliti o normalni proceduri sprejemanja predloga zakona. Kljub številnim
               pripombam in številnim vloženim amandmajem pa se je večina navzočih članov odbora
               strinjala z mnenjem predlagatelja, da je stanje na področju, ki ga ureja zakon,
               alarmantno, in glede na to, da predstavlja predloženi zakonski akt tudi del
               gospodarskega paketa zakonov, je smiselno, da se obravnava predlog zakona po hitrem
               postopku.</p>
               <p>Glede na navedeno, je odbor z večino glasov soglašal s predlogom predlagatelja, da se
               predlog zakona o spremembah in dopolnitvah zakona o prisilni poravnavi, stečaju in
               likvidaciji obravnava po hitrem postopku. Odbor je podprl amandmaje vlade. Ne bom
               naštevala katere, ker imate v pregledu amandmajev tudi stališče Odbora za notranjo
               politiko in pravosodje. Sam je oblikoval nekaj amandmajev, ki so izrazito redakcijske
               narave, pri čemer imate tudi na voljo obrazložitev, nekaterih amandmajev pa odbor ni
               mogel podpreti zaradi tega, ker ne sodijo v ta zakon ali odstopajo od koncepta
               predlagatelja, tako da je tudi na voljo pregled in obrazložitev, zakaj nekaterih
               amandmajev nismo mogli podpreti.</p>
               <p>Odbor za notranjo politiko in pravosodje zato predlaga Državnemu zboru, da sprejme
               predlog zakona o spremembah in dopolnitvah zakona o prisilni poravnavi stečajev in
               likvidaciji skupaj z amandmaji odbora in amandmaji, ki jih odbor podpira. Hvala
               lepa.</p>
            </sp>
            <sp xml:id="SDZ2-Redna-05-1997-06-05.sp65">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospe Darji Lavtižar-Bebler! Poročevalki odbora za notranjo politiko in
               pravosodje. Želi besedo predstavnik sekretarjata za zakonodajo in pravne zadeve? <stage>(Ne
               želi.)</stage> Besedo imajo predstavniki poslanskih skupin. Izvolite! Gospod Henigman v imenu
               poslanske skupine SKD.</p>
            </sp>
            <sp xml:id="SDZ2-Redna-05-1997-06-05.sp66">

               <speaker>BENJAMIN HENIGMAN:</speaker>

               <p>Hvala precedujoči! Ura je, se že približuje kosilu, pa me najprej zanima, če smo
               sklepčni, če bi lahko preverili sklepčnost.</p>
            </sp>
            <sp xml:id="SDZ2-Redna-05-1997-06-05.sp67">

               <speaker>PODPREDSEDNIK MIROSLAV LUCI:</speaker>

               <p>Mislim, da je še minimalna sklepčnost, bi predlagal, da kar nadaljujete. Poslance bi
               pa prosil v predvirju, ki so, da se nam pridružijo.</p>
            </sp>
            <sp xml:id="SDZ2-Redna-05-1997-06-05.sp68">

               <speaker>BENJAMIN HENIGMAN:</speaker>

               <p>Za nekatere poslanske skupine nikoli ne vem ali so tukaj ali niso. In nekaterih
               poslancev pa sploh nisem videl že cel mesec. Pa me zanima, prosim, če preverite
               sklepčnost.</p>
            </sp>
            <sp xml:id="SDZ2-Redna-05-1997-06-05.sp69">

               <speaker>PODPREDSEDNIK MIROSLAV LUCI:</speaker>

               <p>Poslanke in poslanci iz predvirja glasujemo sklepčnost. Ugotovili bomo prisotnost!
               <stage>(42 prisotnih.)</stage> Bomo ponovili ugotovitev prisotnosti! Ugotavljamo prisotnost! <stage>(Še
               manj.)</stage> Pa nihče ni šel iz dvorane. Deset minut pavze. Nadaljujemo čez 10 minut.</p>
               <p><stage>(Seja je bila prekinjena ob 12.23 uri in se je nadaljevala ob 12.35 uri.)</stage></p>
            </sp>
            <sp xml:id="SDZ2-Redna-05-1997-06-05.sp70">

               <speaker>PODPREDSEDNIK MIROSLAV LUCI:</speaker>

               <p>Ugotovimo sklepčnost! <stage>(53 prisotnih.)</stage></p>
               <p>Ugotavljam, da lahko nadaljujemo z delom in to s <title>16. TOČKO DNEVNEGA REDA</title> . K
               razpravi se je prva prijavila poslanska skupina Slovenskih krščanskih demokratov,
               gospod Benjamin Henigman.</p>
            </sp>
            <sp xml:id="SDZ2-Redna-05-1997-06-05.sp71">

               <speaker>BENJAMIN HENIGMAN:</speaker>

               <p>Hvala za besedo. Spoštovani! Predlog zakona o spremembah in dopolnitvah zakona o
               prisilni poravnavi, stečaju in likvidaciji je nedvomno potreben sprememb oziroma je
               potreben, da se ga sprejme in v tem smislu poslanska skupina SKD podpira predlog
               vlade, tako kot je bil predlagan v osnovni verziji. Zakon s podobno vsebino je bil,
               če se malo spomnimo nazaj, sprejet že v lanskem letu v prejšnjem Državnem zboru. Pa
               ga je Državni svet razveljavil. Takrat smo bili predlagatelji Slovenski krščanski
               demokrati. Nekaj podobnega se nam je zgodilo tudi pred mesecem dni in sedaj
               ugotavljamo, da vlada od takrat pa do sedaj ni nič bistveno drugače zastavila koncept
               zakona, žal pa ni hotela pristopiti k osnovni verziji poslancev, da bi ga dopolnila.
               Kakorkoli že, minilo je skoraj dva meseca in s tem se sedaj zopet srečujemo.</p>
               <p>Osnovni namen zakona ostaja enak, sicer nekoliko razširjen in ta osnovni namen v
               celoti podpiramo. Dejstvo je, da se v našem gospodarstvu srečujemo z veliko problemi
               insolventnosti in neke vrste pat pozicije, v katerih se posamezne pravne osebe
               srečujejo, predvsem s problemi plačilne sposobnosti na eni strani, na drugi strani pa
               z možnostjo izterjave. Se pravi, vprašanje izterjave s strani upnikov. S tega vidika
               se nam zdi predlog zakona, tako kot je napisan, da se daje upniškemu odboru večjo
               veljavo, na ta način, da v stečajnih postopkih v prisilni poravnavi in v likvidaciji
               nastopa kot močnejša oseba z možnostjo dajanja soglasij k posameznim predlogom
               stečajnega upravitelja, smiselen in umesten. S tem se tudi upnike, bom rekel,
               stimulira oziroma se jim da možnost, da aktivneje sodelujejo v samem stečajnem
               postopku.</p>
               <p>Zakon je nedvomno potreben tudi glede na spremembo oziroma napotke Ustavnega sodišča,
               ki je predvidevalo nekoliko drugačen status bivših zaposlenih in kar se rešuje tudi
               posredno v zakonu o jamstvenem skladu. Nedvomno pa je potreben tudi iz razloga,
               katerega smo poslanci SKD-ja opozorili, na vprašanje strokovnosti in usposobljenosti
               stečajnih upraviteljev in določenega reda na tem področju, kar naj bi se rešilo s
               pomočjo licenc in kriterijev, ki določajo, kdo lahko je stečajni upravitelj in kako
               mora delovati. To je nekako tudi smiselno povzeto v tem predlogu.</p>
               <p>Kar se tiče hitrosti postopka, je v osnovnem besedilu, tako kot smo ga dobili brez
               dodatnih amandmajev vlade, ta hitrost postopka gre v pravo smer oziroma so rešitve za
               hitrost smiselne. Vprašanje pa se postavlja potem, ko vlada spreminja moč, če lahko
               tako rečem, stečajnih, teh upniških odborov, ko jim daje samo možnost mnenj, ne pa
               soglasij.</p>
               <p>Poslanska skupina SKD oziroma podpisan sem res osebno jaz sam, predlaga nekatere
               spremembe navedenega predloga zakona. Predvsem v smislu, da se razmisli o
               poplačevanju upnikov v postopku prisilne poravnave, kjer v 8. členu želimo spremeniti
               lestvico poplačil v tem smislu, da mora zadolžena pravna oseba oziroma oseba, ki je v
               prisilni poravnavi, večji delež dolga poplačati že v prvem letu. Nedopustno se nam
               zdi, da naj bi se prisilna poravnava zgodila ob pogoju, če je podjetje sposobno
               poplačati 20% dolga v prvem letu. Menimo, da tisti, ki je sposoben poplačati samo 20%
               dolga, ni podjetje, ki je resno pristopilo oziroma ki bi bilo sposobno izpeljati
               prisilno poravnavo, tako da ni seveda zaščiten samo dolžnik, ampak tudi v določeni
               meri upnik. Ampak mislimo, da je ta odstotek upravičeno povečati vsaj na 40%. Zato
               smo predlagali amandma, ki za prvo leto ta prag dviguje.</p>
               <p>Kot drugo se nam zdi potrebno povedati, v okviru zadolžitev stečajnega upravitelja,
               da če bo stečajni upravitelj opravljal naloge po principu, da se mora stečajni
               postopek odvijati hitro in strokovno, to ne zagotavlja, da bo stečajni postopek res
               tako korektno se odvijal. To je treba pač določiti tudi z drugimi prijemi v
               spremembah zakona.</p>
               <p>Zelo pomembno pa se nam zdi, da se doda točka v obveznih opravilih stečajnih
               upraviteljev in sicer točka 11, ki je navedena v amandmaju, ki ga pa matično delovno
               telo ni sprejelo. Postavlja se sicer vprašanje, zakaj ne in sicer, da naj bi stečajni
               upravitelj v roku 60 dni pripravil poročilo o postopku o poslovnih dogodkih oziroma o
               poročilu o poslovanju podjetja dve leti pred uvedbo stečajnega postopka. In to iz
               enostavnega razloga, da se transparentno ugotovi, kaj se je s podjetjem v tem času
               dogajalo oziroma da se s tem seznani tudi ustrezne inštitucije, recimo javno
               tožilstvo. Ne nazadnje pa smo napisali notri, da se s tem seznani upniški odbor in
               stečajni senat. Hkrati seveda smo dodali v ta pogoj tudi klavzulo, da to poročilo ne
               zadrži postopkov prisilne poravnave in pa stečaja, s čimer želimo, bom rekel,
               utemeljiti, da ta 11. točka ne zadržuje postopkov, tako kot bi si kdo mogoče
               predstavljal. Se pravi to, kar je gospod minister poudaril, da se boji, da bo ta
               stvar zadržala postopke, bi se s tem dodatkom ta argument izpodbil. Se pravi stečajni
               postopki potekajo, stečajni upravitelj, ki pa bo usposobljena oseba, bo v roku 60 dni
               moral podati poročilo o tem, kaj se je dogajalo v podjetju. S tem, ne nazadnje, bo
               boljša slika upniškemu odboru se podala in eventualne nepravilnosti bo lahko, pravim
               eventualne nepravilnosti, tožilstvo s pridom uporabilo pri nadaljnjih postopkih v
               podjetju.</p>
               <p>Kot tretje, kar bi se dodalo k temu zakonu in kar mislimo, da je smiselno, je pa, da
               bi obresti, zamudne obresti ostale takšne kot so bile do sedaj. Ne zdrži dejstvo, da
               v Nemčiji, tako kot je gospod minister v svojem uvodnem nastopu obrazložil, ni
               nikakršnih obresti v stečajnih postopkih. Tega seveda nismo šli preverjat oziroma
               nismo imeli časa in zaupam ministru, da je v Nemčiji res tako. Res pa je, da se
               stečajni postopki v državah s stabilnim gospodarstvom in s kapitalom, ki je močan,
               odvijajo hitreje in neodvisno od recimo sprememb, kot bi se odvijale v Sloveniji, če
               bomo ta zakon sprejeli.</p>
               <p>Dejstvo je, da je bil zakon o stečaju, ki je bil sprejet v Republiki Sloveniji,
               grajen na nemškem modelu, vendar pri nas ta zakon ne deluje. Ne deluje pa ne zaradi
               zamudnih obresti, ampak ne deluje zaradi drugih problemov, neznanih, bom rekel,
               oziroma družbene lastnine, nestrokovnosti, predvsem pa tudi velikih zaostankov na
               sodiščih. Tako da ni pravi razlog, da bi zamudne obresti zavlačevale postopek o tem,
               da so prevelike oziroma previsoke.</p>
               <p>Itak pa so tisti večji upniki zaščiteni ponavadi s hipotekarnimi krediti in za njih
               te zamudne obresti ne predstavljajo takšnega problema, kot pa predstavljajo za majhne
               upnike, in če te zamudne obresti zmanjšamo, potem bodo predvsem prizadeti manjši
               upniki, ne pa večji, ki so vsaj na pravilen oziroma na nek način že zavarovali v
               prihodnjih postopkih takrat, ko so odobravali tudi, recimo v primeru bank, kredite
               tem pravnim osebam, ki so zašle v insolventnost.</p>
               <p>Na koncu se mi zdi pomembno poudariti, da se spremembe zakona, takšne kot jih je
               predlagala vlada naknadno, spet približujejo temu, da je ta stečajni zakon pisan na
               kožo pravnih oseb, ki so insolventne in se premalo ščiti upnika. V sami obrazložitvi
               oziroma v uvodu k temu zakonu je jasno povedano, da naj bi stečajni upravitelj ščitil
               dolžnika, upniški odbor pa naj bi ščitil upnika. Menim, da je stečajni upravitelj
               tisti, ki mora korektno opravljati stečajni postopek, in ni tisti, ki bi moral za
               vsako ceno biti samo na strani dolžnika. Sam postopek mora biti tak, da se ena in
               druga stran enakopravno zastopajo. Če pa upniškemu odboru jemljemo možnost soglasja,
               potem je pa to razmerje porušeno. In glede na amandmaje, ki so bili vloženi, moram pa
               povedati, da s strani poslanske skupine SKD, da bomo vložili še dva amandmaja in
               sicer k 3. členu, kjer je v zadnjem odstavku jasno napisano, da se v šestem odstavku
               črta zadnja dikcija in sicer, da stečajni upravitelj ni vezan na soglasje upniškega
               odbora, če s tem škodi sami pravni osebi oziroma dolžniku.</p>
               <p>Tukaj mislimo narediti določeno spremembo. In pa še ena sprememba, ki se tiče zakona
               oziroma opravičencev iz zakona o denacionalizaciji v prehodnih določbah, mislim da je
               treba proučiti ali je smiselno, da tisto premoženje, ki se izločuje iz stečajne mase
               ali se prenaša na sklad za razvoj oziroma na razvojno družbo, bolj smiselno se nam
               zdi, da se prenese na odškodninski sklad. Ker ta sklad naj bi bil bolj matičen ali pa
               bolj tisti, ki je opravičen oziroma, ki ima dolžnost, da skrbi za vračilo premoženja
               v skladu z zakonom o denacionalizaciji.</p>
               <p>Kakorkoli že, na koncu podpiramo zakon, intencije predlagatelja, tako kot so
               predlagani v osnovi s predlogi, ki smo jih podali amandmajsko in upamo, da bo vlada
               prisluhnila tem pripombam. Hvala.</p>
            </sp>
            <sp xml:id="SDZ2-Redna-05-1997-06-05.sp72">

               <speaker>PODPREDSEDNIK MIROSLAV LUCI:</speaker>

               <p>Hvala gospodu Henigmanu iz Poslanske skupine Slovenskih krščanskih demokratov.
               Naslednja Poslanska skupina, ki želi razpravljati? <stage>(Ne želi.)</stage> Besedo dajem poslankam
               in poslancem. Želi kdo besedo? Gospod Mozetič.</p>
            </sp>
            <sp xml:id="SDZ2-Redna-05-1997-06-05.sp73">

               <speaker>MIROSLAV MOZETIČ:</speaker>

               <p>Hvala za besedo. Želel bi nekaj razpravljati, vendar ker nimam svojega stališča še v
               celoti usklajenega, prosim za 10 minut odmora, da se posvetujem v poslanski
               skupini.</p>
            </sp>
            <sp xml:id="SDZ2-Redna-05-1997-06-05.sp74">

               <speaker>PODPREDSEDNIK MIROSLAV LUCI:</speaker>

               <p>Samo trenutek. Poslanke, poslanci, predlagan je 10-minutni odmor, zato bomo verjetno
               to dopoldansko sejo končali, ker je 13.00 ura predvidena za daljši odmor. Želim vas
               obvestiti, da je v dogovoru s predstavniki občine Črna na Koroškem - predstavniki
               občine vas vabijo, da se srečate v preddverju in opravite razgovor, kjer bo tudi
               povabilo o tej najevski lipi in razgovor o tem, ter tudi manjša pogostitev tega
               koroškega področja. Sejo nadaljujemo ob 14.30 uri.</p>
               <p><stage>(Seja je bila prekinjena ob 12.52 uri in se je nadaljevala ob 14.41 uri.)</stage></p>
            </sp>
            <sp xml:id="SDZ2-Redna-05-1997-06-05.sp75">

               <speaker>PODPREDSEDNICA EDA OKRETIČ-SALMIČ:</speaker>

               <p>Pričenjamo nadaljevanje 5. prekinjene seje Državnega zbora Republike Slovenije.
               Dodatno so se opravičili v popoldanskem turnusu in sicer: gospod Janko Veber za
               popoldanski del seje ter Rudolf Petan do 15. ure. Ugotovimo sklepčnost! <stage>(60
               prisotnih.)</stage></p>
               <p>Ugotavljam, da je zbor sklepčen in lahko nadaljujemo s sejo.</p>
               <p>Proceduralno gospod Anderlič.</p>
            </sp>
            <sp xml:id="SDZ2-Redna-05-1997-06-05.sp76">

               <speaker>ANTON ANDERLIČ:</speaker>

               <p>Spoštovani! Predlagam, da zbor odloči, da nadaljuje sejo s 14. točko dnevnega reda -
               predlog zakona o lastninskem preoblikovanju pravnih oseb z družbenim kapitalom, ki
               prerejajo posebne igre na srečo in o strukturi kapitala pravnih oseb, ki opravljajo
               dejavnost prirejanja posebnih iger na srečo. Gre za preprosto zadeve, o katerih je
               bilo tukaj že velikokrat govora, da se ta zakon vleče, da je rok, ki je bil določen
               za datum, o katerem naj bi igralnice pridobile koncesijo, potekel, in ker je ta
               predlog sedaj pripravljen, da pač preidemo na to točko. Hvala.</p>
            </sp>
            <sp xml:id="SDZ2-Redna-05-1997-06-05.sp77">

               <speaker>PODPREDSEDNICA EDA OKRETIČ-SALMIČ:</speaker>

               <p>Obrazložitev. Prejšnjo točko dnevnega reda smo sicer res prekinili, ampak bi dala na
               glasovanje predlog gospoda Anderliča, ker je to izjemen primer, da nadaljujemo s 14.
               točko dnevnega reda oziroma začnemo. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(Nihče.)</stage>Prekinjamo 16. točko dnevnega
               reda.</p>
               <p>Pričenjamo <title>14. TOČKO DNEVNEGA REDA - NA OBRAVNAVO PREDLOGA ZAKONA O LASTNINSKEM
                  PREOBLIKOVANJU PRAVNIH OSEB Z DRUŽBENIM KAPITALOM, KI PRIREJAJO POSEBNE IGRE NA
                  SREČO IN O STRUKTURI KAPITALA PRAVNIH OSEB, KI OPRAVLJAJO DEJAVNOST PRIREJANJA
                  POSEBNIH IGER NA SREČO - hitri postopek.</title>
               </p>
               <p>Gospod Zagožen ima proceduralno.</p>
            </sp>
            <sp xml:id="SDZ2-Redna-05-1997-06-05.sp78">

               <speaker>DR. JOŽE ZAGOŽEN:</speaker>

               <p>Sprašujem zakaj nismo obravnavali točke 10.a v slovenski razvojni družbi, ki je danes
               na dnevnem redu in brez pojasnila čez to točko preskakujemo. Hvala lepa.</p>
            </sp>
            <sp xml:id="SDZ2-Redna-05-1997-06-05.sp79">

               <speaker>PODPREDSEDNICA EDA OKRETIČ-SALMIČ:</speaker>

               <p>Sporočam, da točka ni bila na dnevnem redu, ker amandmajev Slovenske ljudske stranke,
               ki so bili napovedani, še nismo dobili.</p>
               <p>Predlog zakona je v obravnavo zboru predložila Vlada Republike Slovenije. Želi
               predstavnik vlade besedo? Gospod minister za finance, magister Mitja Gaspari.</p>
            </sp>
            <sp xml:id="SDZ2-Redna-05-1997-06-05.sp80">

               <speaker>MAG. MITJA GASPARI:</speaker>

               <p>Gospa predsedujoča, gospe in gospodje poslanci! Želel bi samo na kratko razložiti
               osnovne rešitve v tem zakonskem predlogu glede na to, da je tematika dobro znana
               večini v dvorani in tudi širše. Osnovne rešitve, ki jih je zahteval parlament ob
               sprejemanju zakona o igrah na srečo, so bile, da se, ker je parlament ob sprejemanju
               zakona o igrah na srečo odločil, da ne bo razpravljal o lastninskem preoblikovanju
               igralnic z družbenim kapitalom in zahteval, da se to uredi v posebnem zakonu. Poleg
               tega je zahteval, da se ob pripravi tega zakona upoštevajo tudi druga mnenja, ki so
               bila navedena v sklepih Državnega zbora, med drugim tudi, poleg tega prvega in
               najobsežnejšega, tudi drugo, in sicer kakšna naj bi bila bodoča struktura kapitala v
               takih podjetjih oziroma gospodarskih družbah, ki bi se ukvarjale z igrami na srečo v
               skladu z osnovnimi rešitvami, ki so bile dane v zakonu o igrah na srečo.</p>
               <p>Predlagatelj je na osnovi takih napotil Državnega zbora in pa veljavnih določb zakona
               o igrah na srečo predlagal naslednje vsebinske rešitve, da se zadržim samo na
               njih.</p>
               <p>Prvič. Pri proučitvi problema lastninskega preoblikovanja prirediteljev iger na srečo
               oziroma sedanjih igralnic je bilo ugotovljeno, da so njihove startne oziroma osnovne
               izhodiščne pozicije med seboj zelo različne in da je zaradi tega seveda temu primerno
               bila tudi težava pri oblikovanju ustreznega teksta posameznih členov zakona o
               lastninskem preoblikovanju pravnih oseb z družbenim kapitalom, ki prirejajo posebne
               igre na srečo. Na osnovi spoznanj in empirične analize, ki smo jo opravili tudi skozi
               Urad za igre na srečo, je bila odločitev predlagatelja takšna, da se v principu
               družbeni kapital teh podjetij oziroma igralnic podržavi, oziroma da postane lastnik
               tega nespornega družbenega kapitala država Republika Slovenija.</p>
               <p>Hkrati je bilo s strani predlagatelja tudi ugotovljeno oziroma smo prišli do
               spoznanja, da bi država, v tem primeru Republika Slovenija kot izključni lastnik,
               bila nesmotrna rešitev in zato smo predlagali kombinacijo lastništva, ki je v zakonu
               opredeljena po principu 20% skladi države, ki urejajo določene tranzicijske probleme
               države Republike Slovenije, to sta kapitalski, pokojninski sklad Republike Slovenije
               in pa odškodninski sklad, 20% lokalne skupnosti, kjer se prirejajo takšne posebne
               igre na srečo oziroma 20-20 oba sklada in pa 20% lokalne skupnosti.</p>
               <p>To pomeni 6% družbenega kapitala bi se olastninilo oziroma postalo državna oziroma
               javna last in sicer na način, da bi to bile navadne upravljalske delnice. 40%
               olastninjenega kapitala pa naj bi predstavljale participativne neupravljalske
               delnice, ki bi bile dane v uporabo obema skladoma. V primeru, da pa se bo s posebnim
               zakonom, ki ureja vprašanje lastninjenja in ki je tudi v proceduri Državnega zbora
               oziroma je bil v proceduri Državnega zbora, ugotovi, da je tako imenovani
               privatizacijski primanjkljaj takšne narave in velikosti, da zahteva tudi tovrstna
               dodatna vlaganja države, zaradi tega, da bi se proces lahko normalno končal in da
               upravičenci certifikatov ne bi bili oškodovani, je dana potencialna možnost -
               ponavljam potencialna možnost - da se te participativne neupravljalske delnice
               prenesejo na pooblaščene investicijske družbe za zapolnitev, delno zapolnitev takega
               primanjkljaja. Verjetno bo država iskala rešitve, da bi nazadnje odstopala take vrste
               kapitala v procesu zapiranja tega primanjkljaja, kot je v igralnicah, zavarovalnicah
               in še kje drugje, in ponujala predvsem tisto, kar je v tem trenutku že na razpolago
               in tudi preko Sklada Republike Slovenije za razvoj se že ponuja v ta namen.</p>
               <p>Na osnovi tega so bili pripravljeni ustrezni členi zakona, ki na tej osnovi v bistvu
               dvojno urejajo problematiko preoblikovanj - na eni strani je to koncesijska dajatev,
               ki je bila urejena z zakonom o igrah na srečo, in ki deli dohodke iz opravljanja te
               dejavnosti enakomerno med državo in lokalne skupnosti vsakemu po 48% koncesijske
               dajatve in preostanek nekaterim humanitarnim organizacijam. In sicer, pri lokalni
               skupnosti po principu zaokroženega turističnega območja, kar pomeni, da upošteva ne
               samo mesto ali kraj, kjer igralnica posluje, ampak tudi zaledje, okolje tega območja,
               ki seveda lahko participira pozitivne učinke iz te dejavnosti predvsem skozi
               turistično dejavnost oziroma z njo povezano gostinsko dejavnostjo.</p>
               <p>Pri lastninjenju je bil izbran kriterij, da gre pri lastninjenju predvsem za kriterij
               vpliva na razvojne odločitve takih prirediteljev oziroma v bodoče pač gospodarskih
               družb, ki se bodo ukvarjale z igrami na srečo. Zato je v tem primeru zožen koncept na
               območje oziroma kraj, kjer igralnica dejansko tudi posluje, ker se nadomeščajo tisti
               razlogi ali pa tiste negativne posledice, ki na ta konkreten kraj iz naslova
               opravljanja te posebne dejavnosti izhajajo. Zato je tudi seveda skozi lastniško
               strukturo in vpliv pri upravljanju takega podjetja potem mišljeno, da se lokalna
               skupnost, ki je najbolj prizadeta z negativnimi učinki, poleg pozitivnih, take
               dejavnosti, je seveda tudi lahko aktivno udeležena v odločitvah o bodočem konceptu
               delovanja take inštitucije, zato je to tudi v ustreznem členu zakona tako
               opredeljeno.</p>
               <p>Poseben problem, ki ga je bilo potrebno rešit, je bila Lipica, ki je tudi v enem od
               členov zakona posebno ovrednotena. Gre za tako imenovani javni zavod kobilarna
               Lipica, oziroma narodni park, ki zajema te znamenitosti, ki so bile s posebnim
               zakonom v tak status prevedene.</p>
               <p>Ker bi bilo nesmiselno v principu gospodarske družbe razbijati, da bi se lahko hkrati
               dosegel učinek, ki je potreben v Lipici to pa je, da...</p>
            </sp>
            <sp xml:id="SDZ2-Redna-05-1997-06-05.sp81">

               <speaker>PODPREDSEDNICA EDA OKRETIČ-SALMIČ:</speaker>

               <p>Bi prosila kolege poslance, če se lahko vrnejo na svoja mesta.</p>
            </sp>
            <sp xml:id="SDZ2-Redna-05-1997-06-05.sp82">

               <speaker>MAG. MITJA GASPARI:</speaker>

               <p>...pretežen del dohodka ostane v sami Lipici. Poleg tega pri dosedanjem prireditelju
               iger na srečo, to je Casino Portorož, zato pretežni del dohodka itak izhaja iz
               delovanja v Lipici, je bil temu primerno oblikovan člen, ki omogoča, da se
               koncesijska dajatev pred normalno delitvijo po zakonu o igrah na srečo nameni razvoju
               tega javnega zavoda kobilarna Lipica v skladu z dikcijo člena, kot je navedeno v
               zakonu.</p>
               <p>In tretji element, ki ga je moral predlagatelj, v tem primeru vlada, obravnavati, je
               bilo, kako organizirati bodoče delovanje na tem področju, ko se enkrat sanira oziroma
               uredi status sedaj aktivnih, oziroma delujočih prirediteljev.</p>
               <p>Pri tem je vlada izhajala tudi v svojih amandmajih s predlogov in pa strategije, ki
               jo je pripravilo Ministrstvo za gospodarske dejavnosti in ki ugotavlja pozitivne
               učinke, ki bi jih prinesla možnost udeležbe v tem poslovanju v bodoče in pod
               kriteriji, ki jih zakon navaja tudi drugim, bom rekel, pravnim osebam, ki niso država
               ali od države imenovane oziroma druge javne inštitucije kot so lokalne skupnosti in
               pa dva sklada.</p>
               <p>Ta odločitev pomeni, da se lahko koncesije takim potencialnim prirediteljem iger na
               srečo izdaja samo pod pogoji, da se pred tem sprejme strategija razvoja igralnic na
               Sloveniki, v Sloveniki je v vladni proceduri, in pa na osnovi te posebne uredbe, ki
               jo mora vlada sprejeti, v kateri podrobneje opredeli pogoje za koncesijsko
               dajatev.</p>
               <p>Robni pogoji so dani v členu 19. in to so zgornji možni pogoji, ki jih lahko
               koncesijska dajatev vsebuje. Sama uredba lahko področje uredi bolj restrektivno. To
               je po mnenju vlade, ki je predlagala tak predlog, kompromis med dvema ekstremnima
               možnostima in sicer možnostjo, da to opravljajo vse pravne osebe brez omejitev in na
               drugi strani, da to lahko opravlja samo država oziroma od države imenovane javne
               inštitucije.</p>
               <p>Smatramo, da ta kompromis omogoča tako razvoj dejavnosti kot tudi ustrezno kontrolo
               in omejevanje te dejavnosti v okvire tistega, kar bo sicer širše družbeno
               sprejemljivo in tudi odprto.</p>
               <p>To so osnovni elementi, ki so vodili predlagatelja pri predlaganju tega teksta
               zakona, ki je bil včeraj na komisiji, ustrezni matični komisiji Državnega zbora tudi
               obravnavan in kot vem je predloženo tudi poročilo komisije o tem zakonu. Hvala
               lepa.</p>
            </sp>
            <sp xml:id="SDZ2-Redna-05-1997-06-05.sp83">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! Jaz bi prosila kolege, če prisluhnete. Kdor želi kakeršen koli pogovor, da ga
               nadaljuje v predverju dvorane.</p>
               <p>Predlog zakona je obravnavala tudi Komisija za nadzor lastninskega preoblikovanja in
               privatizacije kot matično delovno telo. Prosim poročevalca, da predstavi mnenje
               komisije o predlogu zakona, gospoda Izidorja Rejca.</p>
            </sp>
            <sp xml:id="SDZ2-Redna-05-1997-06-05.sp84">

               <speaker>IZIDOR REJC:</speaker>

               <p>Spoštovana gospa podpredsednica, gospe in gospodje, gospod minister, državni
               sekretarji, lepo pozdravljeni!</p>
               <p>Komisija za nadzor lastninskega preoblikovanja in privatizacije je matično delovno
               telo za predlog zakona, ki ga obravnavamo, to je predlog zakona o lastninskem
               preoblikovanju pravnih oseb z družbenim kapitalom, ki prirejajo posebne igre na
               srečo, in še o strukturi kapitala pravnih oseb, ki opravljajo dejavnosti posebnih
               iger na srečo. Upajmo, da se bo ta naslov lahko tudi v končni varianti kaj skrajšal.
               Kot pravim, komisija je prejela tudi v okviru paketa, ki je prišel v Državni zbor v
               malo večjem obsegu, predlog tega zakona. Mi smo takoj obravnavali in glede na
               številne pripombe Sekretariata za zakonodajo in pravne zadeve, je bil tudi sprejet
               predlog oziroma predlog vladi, da upošteva ta mnenja, ki jih je bilo zelo veliko - na
               desetih straneh, in vlada je to tudi storila. Z datumom 2.6. oziroma 3.6. je prišlo
               gradivo in amandmaji v Državni zbor, komisija pa je obravnavala te amandmaje včeraj
               dopoldan pred sejo Državnega zbora in popoldan, ko smo sejo Državnega zbora prekinili
               oziroma zaključili.</p>
               <p>Iz poročila in pregleda amandmajev boste videli, da je Komisija za nadzor
               lastninskega preoblikovanja in privatizacije podprla z glasovanjem v glavnem vse
               amandmaje. Amandmaji pa so bili praktično na vse člene prej predlaganega zakona. Dala
               je tudi tri svoje amandmaje na 6. člen, kar vidite v poročilu, na 10. in 17.</p>
               <p>6. člen je tisti, ki nekako zavaruje, da se ne bi zgodilo, kar je bilo tudi na glas
               povedano na sami seji komisije s strani poslancev, da se ne bi izvršila privatizacija
               ali lastninjenje preko sklada za razvoj tistega dela, ki je nujno potreben za
               izvajanje te dejavnosti. Ta amandma, ki je na prvi strani tega poročila komisije,
               nedvomno pove, da se te nepremičnine ne morejo prenašati.</p>
               <p>10. člen tudi dopolnjuje amandmaje vlade. 17. člen je pa nekako povezan s 6.
               členom.</p>
               <p>Samo da vam na kratko osvežim to zgodovino sprejemanja zakona o privatizaciji oziroma
               lastninskem preoblikovanju pravnih oseb, ki prirejajo posebne igre na srečo - to so
               igralnice. In vemo, da se je že leta 1990. to prizadevanje začelo. Da smo nekako v
               prejšnjem sestavu, leta 1994, po raznih poizkusih, sprejeli zakon o začasni prepovedi
               lastninskega preoblikovanja pravnih oseb, ki prirejajo posebne igre na srečo z
               namenom, da se opravi revizija, kar je tudi bilo, in tudi, da se sanirajo zadeve in
               pripravijo v lastninskem preoblikovanju. Predlog, ki ga sedaj vlada, predvsem z
               amandmaji, dopolnjuje, kar bodo lahko predstavniki sekretariata povedali, vsaj
               komisija je tako menila, da nekako stopajo v bok, nadaljujejo in zaključujejo delo
               prej sprejetega zakona iz leta 1994, 17.6., o začasni prepovedi.</p>
               <p>Torej smo pri zadnjem dejanju ali pa dejanju lastninskega preoblikovanja družbenega
               kapitala, ki je v teh igralnicah. Lahko še povem, da sicer se v tem zakonu o začasni
               prepovedi govori o tem, da morajo biti zaključene s sodno odločbo revizije in s tem
               tudi postopek. Zakon pa v svojih amandmajih to zadevo nekako rešuje in seveda
               omogoča, da se le-ti revizijski postopki, ki so bili ugovarjani, dokončajo in da v
               vsakem primeru dosežejo svoj namen, s tem da se zadeve sanirajo kot jih je revizija v
               posameznih igralnicah uspela odkriti ali jih je pač ugotovila.</p>
               <p>Torej smo pred sklepnim dejanjem lastninskega preoblikovanja, ki je buril duhove
               danes in na sploh te dni. Menim, da se skoraj vsi, ki, kot sem prej rekel, kažejo
               znake življenja, zanimajo za te igralnice oziroma kako se bo to zgodilo.</p>
               <p>Komisija je, kot vidite iz pregleda amandmajev, ki so pripravljeni in so se danes
               dopoldne pripravljali kot pregled, v glavnem sprejela z večino glasov s tem, da je
               dala tudi tri svoje amandmaje.</p>
               <p>Menim, da v razpravi lahko tudi vi, spoštovane gospe poslanke in gospodje poslanci,
               dopolnite oziroma kaj spremenite, če je to potrebno. Res pa je, da smo obravnavali
               obravnavali amandmaje, ki smo jih sprejeli po uradni poti in smo se do njih
               opredelili. Ni pa včeraj prišel na komisijo amandma, ki je danes na klopi, s strani
               dveh podpisanih, gospoda Aurelia Jurija in gospoda Sama Bevka, ki se nanašata na člen
               12. Hvala lepa.</p>
            </sp>
            <sp xml:id="SDZ2-Redna-05-1997-06-05.sp85">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Rejc. Želi besedo predstavnik Sekretariata za zakonodajo in pravne
               zadeve? <stage>(Ne želi.)</stage> Želijo besedo predstavniki poslanskih skupin? Obenem bi tudi
               prosila, da se v skladu s 67. členom prijavijo k razpravi poslanke in poslanci v
               pisni obliki. Besedo dajem predstavnikom poslanskih skupin. Gospod Špiletič.</p>
            </sp>
            <sp xml:id="SDZ2-Redna-05-1997-06-05.sp86">

               <speaker>BOGOMIR ŠPILETIČ:</speaker>

               <p>Hvala lepa. Res je, da smo predvčerajšnjim dobili na mizo povsem novo verzijo zakona
               o lastninskem preoblikovanju pravnih oseb v družbeni lastnini, ki prirejajo posebne
               igre na srečo, in ga obravnavali šele včeraj zvečer na Komisiji za spremljanje in
               nadzor lastninskega preoblikovanja in privatizacijo. Moram reči, da kljub temu, da
               smo določene zadeve na tej komisiji le uspeli uskladiti, je pa vsaj za našo poslansko
               skupino ostalo odprtih še kar nekaj stvari in to ne nepomembnih. Morda bom začel na
               koncu in sicer v prvotni verziji, ki ga je predložila vlada Državnemu zboru, je bilo
               predvideno v 19. členu, da se družbeni kapital v sedanjih igralnicah podržavi najprej
               za 5 let in da se potem počasi na podlagi pravil, ki bi jih naknadno predpisala vlada
               oziroma pristojen minister, lahko spreminjala lastniška struktura. To odločitev je
               vlada utemeljila z dvema razlogoma in sicer prvi je bil ta, da je potrebno počakati
               na dokončanje sodnih postopkov in do povsem jasne oziroma do povsem razjasnitve
               dejanskega stanja v igralništvu; in pa drugi razlog, odsotnost strategije razvoja
               igralništva v Sloveniji in ko bosta izpolnjena tako eden in kot drugi pogoj, je
               takrat vlada štela, da bo šele mogoče preiti k drugi fazi lastninjenja igralništva
               oziroma tudi k temu, da bodo lahko lastništvo oziroma solastništvo podjetij, ki
               prirejajo posebne igre na srečo, postale pravne osebe ali pa fizične pod določenimi
               pogoji, ki jih določa ta zakon.</p>
               <p>V 14-ih dneh, moram reči, da se je tukaj pa res zgodil zdaj kar revolucionarni zasuk
               in zdaj ne potrebujemo več za razčiščenje situacije 5 let, kot je še pred 14 dnevi to
               ocenila vlada, ampak potrebujemo v bistvu 30 dni. Zdaj pa jaz ne vem, ali bo vlada
               poskrbela, da bodo sodišča v teh 30 dneh zelo hitro postorila vse, da bo znana
               dejanska lastniška struktura v igralnicah oziroma ali bo v teh 30-ih dneh vlada tudi
               prišla v ta parlament s strategijo razvoja igralništva v Republiki Sloveniji oziroma
               ali jo bo ta Državni zbor v 30-ih dneh tudi sprejel. Moram pa odkrito povedati, da so
               nas včeraj predstavniki vlade seznanili, da je glavnina te strategije že izdelana.
               Vendar zaenkrat je še nismo imeli prilike videti, zato preden ne bosta izpolnjena ta
               dva pogoja, menimo, da tudi ni mogoče govoriti o tem, da se lahko sprosti ta 5-letni
               odlog oziroma prepoved dokončnega lastninjenja kot je sedaj predvideno v zadnji
               inačici vladnega predloga. Namreč menimo, da brez tega ni mogoče določiti, koliko
               igralnic v Sloveniji sploh potrebujemo, komu lahko koncesijo podeljujemo, kdo je
               upravičen do nje, kaj naj bodo zahteve za podelitev koncesije itn.</p>
               <p>Naslednje vprašanje, ki se nam zastavlja, je vprašanje 19. člena, ki govori o
               podeljevanju koncesij. Če je to zakon o lastninskem preoblikovanju igralnic v
               družbeni lastnini, ne vem, zakaj kar naenkrat vključujemo v ta zakon še pravzaprav en
               del, ki opredeljuje način podeljevanja koncesij, ker je to pač urejeno že v sprejetem
               sistemskem zakonu. Zato menimo, da to v ta zakon ne sodi.</p>
               <p>Vprašanje se postavlja tudi o tem, ali je dobra rešitev ta, da se v otvoritveni
               bilanci, ko se ugotavlja višina osnovnega kapitala, ki se prenese na Republiko
               Slovenijo, da se v ta kapital ne všteje nerazporejeni dobiček iz preteklih let.
               Vedeti je namreč treba, da del tega dobička ni nastal samo v preteklem letu, ampak da
               izhaja tudi iz let še pred uveljavitvijo sedaj veljavnega sistemskega zakona o igrah
               na srečo. Po tedaj veljavnem zakonu pa je dobiček od igralnic, naj bi se, vsaj po
               zakonu tako, vložil v infrastrukturo turističnega območja, na katerem deluje
               igralnica, ki prireja igre na srečo. In bi na ta način, če bomo to prepustili bodočim
               lastnikom, bila pravzaprav ta ožja turistična območja nekako ogoljufana ali pa
               oškodovana na račun bodočih lastnikov igralnic. Tako da tu menimo, da tudi ni
               konsistentna rešitev.</p>
               <p>Postavlja se pa tudi vprašanje same delitve delnic, ki jo je omenjal minister Gaspari
               uvodoma. Vendar, ko je razlagal, da je ključna delitev 60:40, in sicer, da pa je, ko
               je razlagal okrog tega, kako se bo delilo 40% delnic, dejal tako, da je predvideno,
               da preide 40% delnic v last pokojninskega sklada in pa odškodninskega sklada, da pa
               obstaja potencialna možnost, da bi te delnice dobile tudi pooblaščene investicijske
               družbe. Jaz menim, da je resnica čisto drugačna. Ker v zakonu je pa zapisano tako, da
               participativne prednostne delnice slovenskemu odšodninskemu skladu in kapitalskemu
               skladu pokojninskega in invalidskega zavarovanja v uživanje oziroma se jih dokončno
               prenese nanje, v kolikor se jih ne uporabi za prodajo pooblaščenim investicijskim
               družbam. Se pravi, šele če bo kaj ostalo, bo šlo tema dvema skladoma, ne pa najprej
               skladoma, pa potem tako, kot je gospod minister za to govornico malo prej dejal.</p>
               <p>Skratka, moram reči, da nam tudi po včerajšnji razpravi niso razčiščena še povsem
               vprašanja, ki se nanašajo na možnost izločitve določenih delov igralnic, ki niso
               neposredno povezani s prirejanjem posebnih iger na srečo, kdo o tem odloča, kje so
               kriteriji. Vlada je sicer včeraj oziroma skušali smo na odboru zadevo izboljšati,
               vendar ocenjujemo, da to še ne daje dovolj velikega jamstva v izigravanje tega
               zakona. Sicer pa - tako da naša poslanska skupina se zavzema vsekakor za to, da ta
               zakon sprejmemo, vendar ga bomo pa skušali še z amandmaji, ki jih pripravljamo in jih
               bomo pripravili, še precej izboljšati in pač glede na končen rezultat tudi primerno
               glasovali.</p>
            </sp>
            <sp xml:id="SDZ2-Redna-05-1997-06-05.sp87">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Špiletič. V imenu poslanske skupine se je prijavil k razpravi gospod
               Izidor Rejc.</p>
            </sp>
            <sp xml:id="SDZ2-Redna-05-1997-06-05.sp88">

               <speaker>IZIDOR REJC:</speaker>

               <p>Spoštovana podpredsednica, gospe in gospodje! Poslanska skupina Slovenskih krščanskih
               demokratov je gotovo odigrala bom temu rekel precejšnjo vlogo v celi tej zgodovini
               sprejemanja oziroma priprav zakona o lastninskem preoblikovanju, pravnih oseb, ki
               prirejajo posebne igre na srečo. Naj vas spomnim, da smo v času, ko smo sprejemali
               zakon o igrah na srečo, zavrgli neke poizkuse, s katerimi bi seveda lahko kar po čes
               prihajale pravne osebe nekontrolirano in seveda postale lastnik.</p>
               <p>Na osnovi tega in tudi malo kasneje je nastal zakon, ki smo ga prej omenili, ki je
               nekako začasno prepovedal in napravil nekaj reda predvsem pri razpolaganju in seveda
               pri opravljanju. Res pa je nekaj, kot se je povedalo, kot so povedali v zadnjem času,
               se razvojni koncept tudi ni nekako izpeljeval. Vendar če bi razvojni koncept bil tako
               pomemben in tako nekako težko učakal svoje potrditve, mislim ta koncept razvoja
               igralništva na slovenskem, bi lahko že davno prišel v Državni zbor in bi lahko na
               osnovi tega tudi določene stvari razreševali.</p>
               <p>Zdaj pa menda je pripravljen in vas opozorim, da tudi v primeru, sami veste, ko bo
               govora in ko je govora o koncesijah, dokler ne bo tega programa, te strategije, ne bo
               vlada pripravila ustrezne odredbe, ki izhaja iz 19. člena, na osnovi katere bi naj se
               te koncesije podelile. To se pravi šele tisti trenutek, ko bo ta uredba zunaj, ko bo
               sprejet ta načrt oziroma strategija razvoja igralništva na slovenskem ali nekaj
               podobnega se bo imenovalo, šele tedaj, in to v Državnem zboru, se bo ta koncesija
               nekako pojavila in povedala, koliko bodo lokalne skupnosti dobile, in kaj bo to za
               njih pomenilo.</p>
               <p>Mi vemo, da smo v številnih izjašnjevanjih problematike, ko smo govorili predvsem o
               razvoju turizma in problematike pospeševanja turizma tudi v zadnjem času, da smo
               povedali na glas, da je ravno to zadrževanje zakona o lastninskem preoblikovanju
               tisto, ki seveda ne omogoča, da se denar ustvarja na določenih lokacijah, kjer se te
               igre prirejajo in kjer tudi okolje v določeni meri trpi in čuti posledice in tudi ta
               pritisk določenega števila takšnih ali drugačnih, bi rekel, ljudi, ki so kot turisti
               prihajali in seveda igrajo.</p>
               <p>Menim, da je sedaj res potrebno, da pospešimo, če že bo in to bo sprejet zakon o
               lastninskem preoblikovanju, da se tudi potem te koncesije čim prej podelijo.</p>
               <p>Torej Krščanski demokrati menimo, da se je seveda nekaj dogodilo v tem času. Res pa
               je, da nam niso povsem natačno jasni ti revizijski pregledi. Gotovo je, da nimajo še
               dokončne veljave. Vemo pa, da so nekatere te pravne osebe, nekatere imajo polno
               odgovornost, druge so d.o.o., se pravi že po novem zakonu o gospodarskih družbah
               organizirane. Ena je v Mariboru po stari zakonodaji. Da so tu v posameznih teh enotah
               oziroma pravnih osebah tudi že v privatni lasti, in da mora seveda ta revizija to
               sanirati. To velja seveda za predvsem za cazino Bled in seveda cazino Ljubljana.</p>
               <p>Področje Hita je področje, ki smo ga že dostikrat obdelovali predvsem v letu 1993,
               vendar menimo, da mora revizija, kot pravimo k temu, dokončati svoje delo in seveda s
               sodnimi odločbami pripeljati resnico do dna.</p>
               <p>Sam koncept nam nekako odgovarja. Vlada se je odločila, da v tem primeru gre za
               podržavljanje. Bistvo pa je tisto, kaj je v pravnih osebah, kjer so tudi fizične
               osebe, kaj je - to bo pa sedaj kar praksa, ker vemo, da je lastninsko preoblikovanje
               tudi v drugih pravnih enotah končano. To se pravi, da so d.o.o. in d.d., da bo treba
               ugotoviti, na kakšen način, preko revizijskega izida, so nekateri prišli do te
               lastnine. To je tisto bistvo, na osnovi katerega je bil tudi zakon o prepovedi
               lastninskega preoblikovanja sprejet in je bil v veljavi.</p>
               <p>Koncept nam nekako odgovarja, res pa je, da so nekatere stvari malo nedorečene.
               Predvsem menim, da bi kazalo zelo pospešiti pot do delitve koncesije, predvsem pa
               tisto, kar je bilo tudi v zadnjem času, včeraj tudi na sami komisiji posebej
               poudarjeno, problematika Lipice in javnega zavoda, kjer se gojijo in kjer je čreda
               Lipicancev, in kjer v neposredni bližini v hotelu igrajo posebne igre na srečo. Jasno
               je, da je ta koncept, ki pomeni organizacijo portoroškega Cazinoa in tudi te hčerke
               oziroma te lokacije v Lipici, bistveno in pomembno, in da se mora predvsem - pravim
               "mora" - upoštevati iz strukture, kar zakon nekako tako pravi, iz strukture
               doseženega prometa, da se tudi ta koncesija tja nameni in s tem tudi reši. In
               primerno spremlja zakon, ki smo ga predlansko leto sprejeli, se pravi zakon, ki
               pomeni to, da je javni zavod Lipica v državni lasti.</p>
               <p>6. člen, ki je bil amandmiran - v glavnem so bili vsi členi amandmirani s strani
               vlade - lahko rečem, da je imel to slabost, da je kazal predvsem na možnost, da se
               lahko izdvojijo iz igralniškega koncepta, ali pa iz posesti igralniškega delovanja
               določene nepremičnine, določene lokacije, kar bi pomenilo, da se po ovinku oziroma po
               neki drugi plati, po neki drugi poti, preko sklada za razvoj, po drugem zakonu, lahko
               lastnini. Ta amandma, ki je in ki ga je komisija povzela in dala kot svojega, menim
               pa, da bo tudi vlada dala svoj pristanek, smatram, da nekako rešuje to problematiko.
               To se pravi, da se ne sme dogoditi, da bi tisti, ki so prežali na to dejavnost,
               predvsem z lastninske žeje in lakote, da bi zaobšli in izkoristili, morda slabo
               definiran člen zakona, in se rahljaje pretihotapili do lastnine. Upam, da je ta
               zadeva sedaj sanirana. Menim pa tudi, da bo vlada, ko bo več uredb dala kot izvajanje
               tega zakona, to tudi bolj natančno opredelila.</p>
               <p>Glavni člen je 12. člen. V 12. členu se dogodi tisto, kar vsem "para pamet", se
               pravi, zgodi se razdelitev delnic - 60 navadnih, 40 participativnih. V 12. členu nas
               moti predvsem zadnji stavek, ki govori o tem, če se ne razdelijo te delnice
               pooblaščenim investicijskim družbam.</p>
               <p>Na včerajšnji seji smo o tem razpravljali. Šlo pa ni skozi. Menili smo oziroma
               Krščanski demokrati menimo, da je to vprašljiva zadeva. Prvič, te participativne
               nimajo lastnosti pravice upravljanja, drugič pa menim, da je to področje, ki bo
               gotovo izzvalo izjemen plusk zanimanja teh pidov k temu, da pridejo do določenih
               delnic. Menim, da je tu določeno vprašanje, ker kot pravim pooblaščene investicijske
               družbe v glavnem naj bi sprejemale in pridobivale navadne delnice, na osnovi katerih
               se tudi lahko kasneje, ko jih prodajajo in ko se zanje kupi določena vrednost v
               podjetjih, nad temi podjetjimi tudi upravlja. To mislim, da je bistvo tudi poslovanja
               pooblaščenih investicijskih družb. Menim, da je tu napaka, ki bi jo ne smeli
               prezreti. Menim, da bi tudi vlada morala nekako to zadevo sanirati.</p>
               <p>18. in 19. člen, o katerem je bilo že maloprej govora, sta tista dva, ki sta
               temeljna. 18. člen govori o tem, kako se bo bodo te igre upravljale in lastnik je
               država, lokalne skupnosti in pa pravne osebe, ki so v 100% lasti države. To je 18.
               člen. In 19. člen je prej imel v prvi alinei, da se prejšnji člen uporablja od
               31.12.2001. To se pravi od 2002 januarja bi tisti člen stopil v veljavo in tako
               naprej. Ta je pa sedaj umaknjen in preprosto tega ni več in sedaj se postavlja
               vprašanje tega juriša. Gospodje iz vlade bodo verjetno rekli, da se gre v tem primeru
               za koncept oziroma za pridobitev novih vlagateljev za dokapitalizacijo, skratka za
               to, da se res kar naenkrat razširi in tudi strateško uredijo igralnice in primerne
               vzporedne dejavnosti, ki so komplementarne. To bomo gotovo slišali. Vendar kot
               pravim, bistvo je v tistem, da je prej bila neka zavora, bil je čas, v katerem se
               zadržuje napad in pritisk pravnih oseb, ki sicer vemo, da v 19. členu govori, kakšne
               so te pravne osebe. Pravna oseba, ki ne sme imeti več kot 20% itd., ne sme biti v teh
               igralnicah, drugič ne sme biti tujec - direktno in nedirektno - tretjič ne sme biti
               tihi družabnik in podobno. Skratka so neke omejitve, vendar je kljub temu ta izmik
               tega stavčiča, ki je bil prej v 19. členu kot prvi in ki se je nanašal na 18. člen,
               je preprosto izginil kot kafra in jasno je, da ko se bo ta preobrazba izvršila, se
               bodo kar naenkrat že čakaje pred vrati pojavili tisti, ki bodo hoteli
               dokapitalizirati, ker dokapitalizacija bo pa njim pomenila tudi potem pristop k
               zgodbi o upravljanju in vsem ostalim dogodkom.</p>
               <p>To so bistvene in pomembne stvari, ki niso v redu in nekako izbijajo preprosto, ker
               kot pravim, ne glede na to, da podpiramo razmišljanje dejstva in tudi nakazano
               varianto, da se res tisto naredi, da se turizmu in turistični ponudbi omogoči,
               predvsem, da se tudi sanirajo področja, kjer se to dogaja, kjer je ta pritisk toliko
               večji in kjer so posledice tega dela tudi v tem, da je potrebno to infrastrukturo
               ljudem omogočiti to, kar se spodobi tistim, ki tam živijo ne glede na to koliko je
               teh, ki sodelujejo. Gotovo pa je res, da smo vedno govorili, ne glede da smo včasih
               imeli zelo čudne prilastke o igralnicah ali o tem, kaj se dogaja, vendarle je treba
               priznati že s pozicije slovenskega gospodarstva, ki je zelo temeljno in enostavno, da
               moramo skrbeti za to, da bomo imeli čim večji trg. In če ta trg ni v tujini, če je ta
               trg tudi doma, potem je prav, da je ta trg tisti, ki privablja tuje državljane,
               državljane sosednih dežel, da ne bom rekel tuje državljane, to je državljane
               sosednjih držav, ki nam na osnovi svojih želja in s svojim načinom načinom življenja
               puščajo precejšnje zneske nam in s katerimi nam omogočajo, da se marsikatera stvar
               uredi in predvsem, da se ojača državna blagajna.</p>
               <p>Kot pravim, všeč nam je temeljno sporočilo, da se v bistvu res čim več daje tej
               turistični ponudbi in se jo ustvari na nivoju, ker vedeti morate, da bo tudi sprejem
               tega zakona in vse to, kar se dogaja bodisi v Italiji, Avstriji ali celo na Hrvaškem,
               bo izzvalo predvsem nekaj, to je, da bodo poskušali zadržati ali pa preusmeriti
               igralniško maso ali ljudi, ki se s tem ne ukvarjajo, pa imajo to željo ali pa ki se s
               tem ukvarjajo, na druge lokacije. Menim, da je ravno ta strategija pomembna, da ujame
               tisti čut. Jaz sem vedno rekel, da ne smemo zameriti nekomu, ki se je dobro spomnil
               in pritegnil ljudi ne glede, da smo marsikomu očitali, da so bile nepravilnosti. Te
               nepravilnosti so bile tudi zaradi tega, ker država taka kot je, mlada in premalo
               izkušena, ali pa je malo proč gledala, ni pripravila takih elementov kontrole in
               nadzora nad tem delovanjem, da bi vse to zaobjeli, kontrolirali in te napake
               sanirali.</p>
               <p>To je pa seveda tudi dolžnost za prihodnji urad ali druge prihodnje oblike nadzora in
               najbrž bo, kakor sem že slišal, treba še tudi osnovni zakon o igrah na srečo nekaj
               dopolniti, da se neki novi valovi, nova pojavljanja ujamejo in nekako uredijo.</p>
               <p>V glavnem lahko rečem, da smo Krščanski demokrati, bom temu rekel, zadovoljni s tem,
               da se ta zgodba o lastninskem preoblikovanju pelje proti svojemu izidu, koncu.
               Vendar, kot pravim, pa ne bi smeli, in tudi ne Državni zbor, dati proč oči, kaj se bo
               dogajalo. Prvič, pred seboj bomo imeli, ko bomo to sprejemali, prvi dogodek. Drugi
               dogodek bo strategija. Tretji dogodek pa bo, ko bomo morali tudi v okviru strategije,
               in če že danes ne bomo to oblikovali, tudi zahtevati vpogled v to, kaj se dogaja. Da
               ne bomo kar na enkrat nemo obstrmeli, ko bomo ugotovili, kako so se nekateri
               nekontrolirano ali spričo možnosti in pravnega nereda oziroma premajhnega reda
               spravili zraven in seveda kako lepo in na lep in "komoden" način opravljajo svojo
               življenjsko funkcijo z veliko manj dela, pa z veliko večjimi učinki kot pa tisti, ki
               se in ki se bomo najbrž še nekaj časa trudili, predvsem pa za vas mlajše še posebej
               to velja.</p>
               <p>Torej podpiramo in menimo, da je prav, da se sprejme z določenimi opozorili, ki
               menimo, da jih mora tudi vlada v svojem spremljanju in svojem izvajanju tega zakona
               pri uredbah seveda upoštevati in tudi nekako omogočiti vpogled, kaj se dogaja.
               Hvala.</p>
            </sp>
            <sp xml:id="SDZ2-Redna-05-1997-06-05.sp89">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Rejc. V imenu poslanske skupine ima besedo gospod Anton Delak.</p>
            </sp>
            <sp xml:id="SDZ2-Redna-05-1997-06-05.sp90">

               <speaker>ANTON DELAK:</speaker>

               <p>Hvala za besedo. Spoštovana gospa podpredsednica, spoštovani Državni zbor! V naši
               poslanski skupini mislimo, da je prav, da se ta zakon čimprej sprejme. Se rešuje cel
               kup stvari, ki do zdaj niso bile rešene. Smo pa malo presenečeni, kako se nekatere
               stvari obravnavajo. Bom povedal.</p>
               <p>Poglejte, predlog vlade od 14. aprila, kapitalski sklad pokojninskega in invalidskega
               zavarovanja naj bi dobil 45% delnic. Na koncu vseh koncev je to minulo delo. Amandma
               vlade 3.6., pokojninski sklad naj bi dobil 40% teh delnic. Prejle preberem nove
               amandmaje, pokojninski sklad naj bi dobil 35% teh delnic. Kaj v tej državi res nimamo
               koga drugega, razen upokojencev? Sprašujem.</p>
               <p>Nadalje bi prosil, da mi predstavniki vlade natančno povedo konkretno, kaj pravzaprav
               pomeni tisti zadnji del 12. člena v zvezi s prodajo pooblaščenim investicijskim
               družbam za lastniške certifikate. Kaj to konkretno pomeni? Jaz moram povedati, da za
               ostale člene, pa za zakon kot takšen, bo naša poslanska skupina glasovala, ampak ko
               bomo prišli na 12. člen, pa seveda mi za takšno delitev, ko se vsak dan zmanjšuje v
               škodo upokojencev, ne moremo glasovati. Hvala.</p>
            </sp>
            <sp xml:id="SDZ2-Redna-05-1997-06-05.sp91">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ali želi še kdo od predstavnikov poslanskih skupin besedo? <stage>(Ne želi.)</stage> Potem
               dajem besedo poslankam in poslancem. Kot prvo prijavljeni je gospod doktor Jože
               Zagožen.</p>
            </sp>
            <sp xml:id="SDZ2-Redna-05-1997-06-05.sp92">

               <speaker>DR. JOŽE ZAGOŽEN:</speaker>

               <p>Spoštovane kolegice in kolegi poslanci, spoštovana gospa podpredsednica! Dovolite mi,
               da povem nekaj besed v zvezi s tem zakonom. Nedvomno gre za področje, ki ga je
               potrebno v najkrajšem času razrešiti. Gre za obravnavo zakona, ki poleg lastninjenja
               igralnic ureja tudi nekatera druga aktualna vprašanja, ki po moji sodbi ne sodijo
               strogo v to področje, kot je na primer podajanje koncesij in podobno.</p>
               <p>Poleg tega mislim, tudi da je iz oblikovnega stališča zakon ponekod ne dovolj
               dodelan. V zakonu se uporablja kratica "PPIS" - to naj bi pomenilo zelo komplicirano
               zadevo, približno tako, kot smo včasih rekli delavcu, da je to oseba z lastnostjo
               delavca v združenem delu. In menim, da bi se te stvari morale poenostaviti.</p>
               <p>Nadalje, v tem zakonu se hkrati ureja vprašanje lastninjenja in privatizacije. Kot
               vemo, to ni nujno, da bi se skupaj obravnavalo, lahko bi se ločeno, in nekatere
               stvari se na ta način tudi zapletejo.</p>
               <p>Nadalje to, kar je bilo že omenjeno. Tako široko zastavljen koncept se dela brez
               strategije, ki je, baje, že narejena, vendar ni bila dana v obravnavo.</p>
               <p>Nadalje, v tem delu moram povedati, da ne vem, ali se vsi tukaj dovolj zavedamo, da
               gre za dejavnost, ki je izjemno akumulativna - poudarjam "izjemno" - ki ima izjemno
               velik donos na kapital, ki je ne moremo primerjati z običajnimi podjetji: ki jo v
               svetu obravnavajo kot eno od oblik monopolov. Vemo pa, kako so države - že včasih
               tudi pri nas - reševale vprašanje monopolnih podjetij. Zato je za mene osebno
               sprejemljiva predvsem ideja, ki gleda na to lastninjenje kot na lastninjenje neke
               monopolne inštitucije, pri kateri naj dobi plodove skupnost. Strinjam se, da nekaj
               več teh plodov tudi lokalna skupnost za motivacijo, za del, za razvoj tega
               področja.</p>
               <p>Da bi šel bolj podrobno po zakonih, moram reči, časa ni bilo dovolj na voljo, iz več
               razlogov. Po eni strani ta gospodarski paket in vsa ta zakonodaja porabi ogromno
               časa, po drugi strani pa smo šele sinoči ob 20.00 uri končali z zasedanjem komisije,
               ki jo vodi gospod Rejc, in gradivo smo šele danes prejeli na klop. Moram tudi reči,
               da v sinočnji dolgi in na trenutke tudi nekoliko težki diskusiji nismo vseh vprašanj
               razčistili. Nekatera vprašanja so ostala, vsaj zame osebno, neodgovorjena ali
               nezadovoljena. Ko sem prebral 3. člen, ki pravi, da pač družbeni kapital ali pa
               družbeni del kapitala, bolj natančno, z dnem, ko ta zakon prične veljati, preide na
               Republiko Slovenijo, sem si dejal sam pri sebi, prelepo da bi bilo res.</p>
               <p>Republika Slovenija namreč postane s tem lastnik in vlada dobi upravljavske pravice.
               Seveda je ta stvar v načelu v redu, vendar v nadaljevanju se v temu zakonu pojavlja
               polno pasti in zank in nedorečenih stvari, ki dopuščajo možnosti tudi za to, da se
               slika iskrivi.</p>
               <p>Tako smo se sinoči okrog 6. člena precej pogovarjali, namreč ta 6. člen določa
               možnost, da že potem, ko družbeni del kapitala postane v lasti republike Slovenije,
               že po tem obstoječi organi upravljanja, se pravi vodstvo podjetja, lahko ustanovi
               pravne osebe, ki se potem prenesejo na sklad za razvoj v bodoče na slovensko razvojno
               družbo.</p>
               <p>To pomeni, da seveda, da se lahko en velik del dejavnosti, ki ni vezana ali je
               posredno vezana na igralnišvo, enostavno prenese na sklad za razvoj. Kaj se tam
               dogaja je drugo vprašanje, lahko morda tudi nazaj, da nekomu v najem ta kapital, in
               je vprašanje potem koliko ga ostane za tisto delitev v 12. členu, ki sledi. Seveda je
               bil potem dan sinoči predlagan en amandma, s katerim se tudi vlada strinjala, ker se
               je ta možnost morebitne nepravilnosti nekoliko omejila, vendar še vedno nikjer ni
               jasno določeno, da mora dati za takšno ustanavljanje oseb, pravnih oseb, vlada kot
               lastnik ustrezno soglasje. Čeprav vem, da po aktih teh podjetij se razume, da brez
               lastnika se takšna stvar ne bi mogla napraviti.</p>
               <p>Nadalje je stvar, ki jo moram tu omeniti, ta, da so v 12. členu določene navadne in
               pa participativne prednostne delnice. Morda ne bo preveč, če bom na tem mestu
               povedal, da so navadne delnice tiste, ki se pri njih participira in so udeleženi na
               dobičku in tudi pri upravljanju na tej podlagi; pri participativnih prednostnih
               delnicah pa je stvar tašna, da so najprej izplačane, vendar v naprej znani viši in ne
               prinašajo tistega dobička kot pa navadne delnice.</p>
               <p>To je v principu, lahko v neki pogodbi kako drugače določeno, vendar tako v navadi
               je. In zdaj ko gre na primer slovenski odškodninski sklad in pa kapitalski sklad,
               dobita po 25% teh participativnih delnic skupaj, čeprav berem tukaj 50% to potem
               pomeni, da je za 50% zmanjšana tista osnova, ki je osnova za delitev dobička. Se
               pravi, se delitev dobička skrči na navadne delnice. S tem smo to osnovo skrčili. Ja,
               to so vprašanja, na katera je treba odgovoriti tudi zato, ker jaz ne vem, jaz zdaj
               stvari premalo poznam. Morda lahko zdaj kateri od skladov te stvari, navadne delnice
               proda naprej privatnim lastnikom, in da po tej poti lahko pridejo notri. Lahko se
               stvar potem dokapitalizira, da tudi po tej poti pridejo notri druge osebe, ki so
               soudeležene v obliki navadnih delnic.</p>
               <p>Enako je potem tu pri 19. členu. Jaz sem sinoči vprašal, tam so kot neki kriteriji,
               po katerih lahko pri koncesionarjih imajo pravico do udeležbe kot delničarji tudi
               fizične osebe in pa podjetja, so neke omejitve, vendar te omejitve niso tako stroge,
               da ne bi mogel biti praktično kdorkoli od domačih partnerjev poleg. In tam je bil
               prej tudi en stavek, v tem Poročevalcu je še vedno, ki pravi, da določba 18. člena
               zakona velja do 31.12.2000; v amandmaju, ki je bil sinoči potrjen - podprt, pardon! -
               tega več ni notri. In praktično tam, kjer so koncesionarji, se lahko takoj vključijo
               tudi privatni delničarji. Seveda ob tistem družbenem oziroma sedaj državnem kapitalu,
               vzporedno z njim. Tako da imam občutek, veste, da tisti, ki so to pripravljali, so
               seveda bili vestni in so skrbno vgradili cel kup mehanizmov, ki še vedno omogočajo
               tiste stvari, zaradi katerih je ta zakon bil toliko časa na tapeti. Jaz, vsaj kot
               opozicijski poslanec, moram reči, da tudi vladi ne zaupam, ker ji ne smem zaupati. In
               moram tudi na to gledati, da seveda, ko piše "to določi vlada z odredbo" in na osnovi
               te odredbe vlada spet določi ta podjetja, se vedno lahko zgodi, da bo pač vlada
               dajala tistim svojim, ki jim je pač ali po tej ali po oni plati, ki so ji bližji. Ta
               možnost obstaja. Ne trdim, da bo tako, ampak ta možnost obstaja. In kot opozicija
               seveda moramo na to opozarjati.</p>
               <p>Toliko zaenkrat, bomo pa potem še ali pa bom potem še z amandmaji skupaj s stranko
               kakšno stvar povedal. Hvala lepa.</p>
            </sp>
            <sp xml:id="SDZ2-Redna-05-1997-06-05.sp93">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, dr. Zagožen. K besedi se je prijavil še gospod Miroslav Mozetič.</p>
            </sp>
            <sp xml:id="SDZ2-Redna-05-1997-06-05.sp94">

               <speaker>MIROSLAV MOZETIČ:</speaker>

               <p>Hvala lepa za besedo, gospa podpredsednica. Drage kolegice, dragi kolegi! Ne bom
               zahteval preverjanja sklepčnost, ker ne bom nič tako pomembnega povedal, da bi morali
               biti vsi tukaj. Poglejte, opozoril bom - no, najprej na to spreminjanje dnevnega
               reda. Čeprav je bilo skladno s poslovnikom, vendar kot opozicijski poslanec bi kljub
               vsemu prosil pozicijske stranke ali pa vsaj pozicijski stranki ali pa stranko, ker
               ima, jasno, možnost, ima večino v parlamentu, v tem Državnem zboru, da spreminja
               dnevni red, kakor hoče. Vendar mislim, da to ni fer igra, da to ni fer v smislu
               poslovniškega dela in dela, da se lahko poslanci pripravijo na posamezno točko, ker
               to lahko človek razmišlja tudi v to smer, da se pač poskuša z raznimi takimi
               proceduralnimi "fintami" onemogočiti resno delo opozicije. To je, kar zadeva
               spreminjanje dnevnega reda.</p>
               <p>Zdaj pa poglejte, kar zadeva tega zakona. Jaz se v vsebino ne bom spuščal, ker se mi,
               se ne razumem nanjo. Ampak določene, bom rekel določen način dela, določene
               proceduralne zadeve, ki so, pa kažejo na to, da ta naša vlada zelo, bom rekel, ali
               "prefrigano" ali pa z enim odnosom omaloževanja ali pa ne vem kaj, ne bom uporabil
               grde besede, ki sem jo enkrat na eni nočni seji uporabil in je, saj zdaj gospoda
               Ribičiča, poslanca ni tukaj in mi je zameril, da je celo v enih svojih spisih to
               ponavljal in bil name, da sem grdo govoril. Ampak dejstvo na to, ta odnos kaže na to,
               da se pač hoče vlada enostavno z nami delati norca. 14. aprila je poslala ta predlog
               tega zakona v parlament. 6.5. je naš Sekretariat za zakonodajo in pravne zadeve dal
               mnenje, v katerem piše, ne bom vsega prebral, ker je izredno dolgo in to je zelo
               zanimivo. Sekretariat meni, "da so v poglavju uvoda cilji in načela zakona
               predstavljeni nepopolno, še več, vtis je, da poglavitni del celo manjka." Potem
               recimo naprej, malo preskočim, "menimo, da je iz tega razvidno, da v vmesnem prostoru
               obrazložitve manjka del oziroma del, ki bi pojasnil, kako želi vlada urediti
               igralniško dejavnost in kateri razlogi so jo pri tem vodili." Potem pa še naprej.
               "Obravnavi zakonski predlog v svojih določbah je napisan precej nejasno in
               nerazumljivo in bi zato bila dobra predstavitev dobrodošla", jaz mislim, da nujna,
               "to velja še tembolj zato, ker tudi obrazložitev, kot tretji del zakonskega predloga,
               ne ustreza, saj ne obrazlaga posameznih zakonskih določb, temveč bi njena vsebina
               bolj sodila v uvodni predlog zakona". Poslovnik piše, tukaj je v bistvu, bom rekel
               napaka predsednika Državnega zbora. Poslovnik piše, "175. člen, drugi odstavek, uvod
               obsega, uvod pri predlogu zakona, oceno stanja, razloge za sprejem zakona, cilje in
               načela zakona, oceno finančnih sredstev iz državnega proračuna in druge posledice".
               Torej ta predlog ni bil vložen skladno s poslovnikom, pa je bil kljub vsemu uvrščen
               normalno. Gotovo je, da predsednik parlamenta, ki pripada poziciji, ne bo šel proti,
               ampak kako naj recimo zdaj razprava teče, ker poslovnik spet pravi: "V prvi obravnavi
               predloga zakona se opravi predstavitev predloga zakona v Državnem zboru in razprava o
               razlogih, ki zahtevajo sprejem zakona ter o načelih in ciljih zakonskega
               predloga."</p>
               <p>Sekretariat je rekel, da je to nepopolno, še več, vtis je, da poglavitni del te
               obrazložitve in tega manjka. Torej mi dejansko ne moremo tukaj speljati prve
               obravnave. Če pa upoštevam še to, da je, glede na cilje, ki jih je vlada in načela in
               razloge navedla in potem zraven tekst zakona dala 14. aprila 1997, in da je potem 2.
               junija poslala amandmaje, ki praktično spreminjajo cel zakon, se zdaj sprašujem,
               kakšna je povezava, v čem je zdaj nastala razlika - ali prvi tekst ni bil v skladu z
               razlogi, načeli, cilji, ne vem čem, ali zdaj ta drugi tekst ni skladen s tem. Tako da
               te zadeve kažejo na to, da bi parlament, Državni zbor, da bi sploh ne smel o tej
               zadevi razpravljati, ker niso podane poslovniške določbe; poslovnik bi nam dejansko
               prepovedal, nam prepoveduje, da na tak način obravnavamo zakon. In tisti, ki se na to
               spoznate in ta zakon, ste govorili, da je to zelo, zelo pomemben zakon, in s tem se
               celo strinjam.</p>
               <p>Ampak zakaj to delate - pozicija skupaj z vlado - ne vem; lahko spet samo to rečem,
               da zato, da bi pač opozicijo onemogočili, da bi delala. Ob tem, da 2. junija oziroma
               še nekaj dni pozneje, so prišli vsi ti amandmaji in jih je potrebno, ob tem, da je
               vsak dan zasedanje najprej odborov od pol devetih naprej, potem pa zasedanje
               Državnega zbora, da je nemogoče to prebrati, kaj šele preštudirati. Ampak to očitno
               tiste, ki ste v poziciji, ne moti, ker verjetno je normalno, da boste podprli to, kar
               je vlada dala. Vendar ni dolgo tega, ko je pozicijski poslanec rekel, da je procedura
               mati demokracije, vendar tukaj procedura ne velja oziroma velja samo toliko, kolikor
               pač ustreza tistemu, ki ima večino. Glede na to, da imate večino, potem boste morali
               dejansko prevzemati tudi vso odgovornost in se sploh sprašujem, zakaj sedim v tej
               klopi, ker je nesmiselno sedeti.</p>
               <p>Druga stvar, ki je, bom rekel, bolj problematična in ki zadeva vprašanje pravne
               države. Piše <stage>(bom bral vse, kar je vlada napisala)</stage>: "Pravne osebe, ki prirejajo
               posebne igre na srečo, morajo v skladu z določilom 128. člena zakona o igrah na srečo
               najkasneje do 3.6.1997," mislim, da je to bilo pred dvema dnevoma, "pridobiti
               koncesijo vlade za prirejanje posebnih iger na srečo. V nasprotnem primeru izgubijo
               dovoljenje za prirejanje posebnih iger na srečo." So izgubile te družbe oziroma ta
               podjetja, ki prirejajo po zakonu o igrah na srečo, koncesijo? Če smo pravna država,
               bi najbrž morale oziroma bi morale prenehati z delom. In nastalo bi stanje, ki ga je
               vlada napisala tudi v svojem predlogu, "v kolikor bi zaradi nepravočasnega sprejetja
               tega zakona obstoječe pravne osebe izgubile dovoljenje za prirejanje iger na srečo,
               bi nastala nepopravljiva škoda." Ampak, kdo je to škodo naredil? Vlada! Jaz sem
               prepričan, da je zakon o igrah na srečo, ki je bil sprejet 3.6. oziroma začel veljati
               3.6.1995, in v katerem je ta 128. člen, ki pravi, da je ta rok do 3.6.1997, vlada
               poznala. Vendar ne glede na to, je poslala 14. aprila šele ta zakon v parlament, ki
               naj se sprejme po hitrem postopku.</p>
               <p>Med tem časom, od 14. aprila do 2. junija, je ugotovila, da je treba pač napisati nov
               zakon, in 2. junija, en dan pred dnem, ko nastane situacija, ki je napisana tukaj -
               128. člen zakona o igrah na srečo "v nasprotnem primeru izgubijo dovoljenje za
               prirejanje iger na srečo" - pošlje praktično nov zakon.</p>
               <p>Zdaj pa poleg vprašanja, ali so ta podjetja izgubila ta dovoljenja ali jih še naprej
               opravljajo s tihim pristankom vlade, tukaj je vprašanje pravne države. Kako lahko
               parlament od 2. junija pa do 3. junija sprejme zakon pa čeprav po hitrem postopku,
               kako lahko ta zakon do 3. junija postane in začne veljati ob tem, da mora preteči
               vsaj 7 dni, v katerem lahko državni svet odloča o tem ali bo dal veto ali ne.</p>
               <p>Mislim to so zelo, zelo pomembna vprašanja in bi bilo dobro in priporočljivo, če
               hočemo v tem parlamentu resno delat, da bi se v prvi vrsti parlament pa tudi stranke
               iz katerih je sestavljena vlada, vprašale ali ima smisel in kam tak način dela
               pelje.</p>
               <p>Enostavno pelje v to, da vlada in v bistvu na nek način tudi ta parlament dopuščata,
               da se pri temeljnih stvareh ne upoštevajo principi pravne države. In potem bi
               pričakovali - od koga - od ljudi, da bi se ravnali; ravnali se bodo tako, kot se
               ravna vlada, tako kot jih vlada uči. In to je ključno pa to ni edini zakon, ki je na
               tak način tukaj v tem parlamentu to so praktično vsi zakoni iz tega tako zvanega
               vašega slavnega gospodarskega paketa, ki ga tukaj obravnavamo. Ste praktično pri vseh
               zakonih po enem tednu postali pametnejši in prinesli amandmaje na praktično vse
               člene?</p>
               <p>Da ne govorim o tem, da sem prebral v medijih, da tisti zakon, na katerega je pa dal
               državni svet veto, pa razmišljate o umiku.</p>
               <p>Mislim kakšno politiko potem vodite. Jaz iz vsega tega, kar se dogaja in vsega tega
               je možno razbrati samo to, da enostavno nima vlada, na žalost, kljub vsemu, da sem iz
               opozicije, nima nikakršnega koncepta, enostavno ne ve, kaj hoče delat. Hvala
               lepa.</p>
            </sp>
            <sp xml:id="SDZ2-Redna-05-1997-06-05.sp95">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Mozetič! Morda samo to pojasnilo, predlog vloženega zakona pod 
                  EPA 108
               /2 z dne 15. aprila 1997, formalno zajema vse sestavine, ki jih določa 175. člen
               tega poslovnika in sicer, če kar preberem: ocena stanja razlogi za izdajo zakona,
               cilji in načela zakona, finančne in druge posledice, primerjalno pravni pregled
               ureditve igralniške dejavnosti v tujini, besedilo vseh členov in pa obrazložitev
               zakona po posameznih poglavjih.</p>
               <p>Ali je vsebinsko zakon pripravljen, pa mislim, da ni v pristojnosti predsednika,
               ampak matičnega delovnega telesa in tega Državnega zbora, da predlog zakona, ki je
               pred nami, torej sprejme ali pa zavrne.</p>
               <p>Gospod Mozetič želi besedo!</p>
            </sp>
            <sp xml:id="SDZ2-Redna-05-1997-06-05.sp96">

               <speaker>MIROSLAV MOZETIČ:</speaker>

               <p>Hvala lepa! Kar sem jaz o tej stvari govoril, sem bral. Torej nisem jaz nič svojega
               povedal, jaz sem prebral: Republika Slovenija Državni zbor, sekretarjat za zakonodajo
               in pravne zadeve št. ta in ta, Ljubljana 6. april 1997, mnenje.</p>
               <p>In pod <stage>(rimsko)</stage> I piše to, kar sem prebral. "Cilj in načelo zakona je predstavljen
               nepopolno, še več, vtis je, da poglavitni del celo manjka. Zakonski predlog je v
               svojih določbah napisan precej nejasno, nerazumljivo in tako naprej." Tako, da to
               niso moje besede, to sem jaz prebral.</p>
            </sp>
            <sp xml:id="SDZ2-Redna-05-1997-06-05.sp97">

               <speaker>PODPREDSEDNICA EDA OKRETIČ-SALMIČ:</speaker>

               <p>Morda bi bila to razprava pri vsebinskem delu, ne pa v pristojnosti predsednika
               Državnega zbora. Gospod Franc Zagožen.</p>
            </sp>
            <sp xml:id="SDZ2-Redna-05-1997-06-05.sp98">

               <speaker>DR. FRANC ZAGOŽEN:</speaker>

               <p>Spoštovana podpredsednica, spoštovani zbor! Želel sem replicirati ravno v zvezi s
               tem. Formalno je bil predlog zakona poslan v Državni zbor v skladu z zakonom in je
               izpolnjeval vse s poslovnikom zahtevane elemente. Drugo je vsebinska zadeva in se
               strinjam, seveda. Mnenje sekretariata je bilo, ko sem ga prebral, sem rekel -
               uničujoče je. Kljub temu sem vesel, da je od aprila pa zdaj do junija zadeva prišla
               tako daleč, tako da kaže, da bomo zakon lahko sprejeli.</p>
               <p>Gospod Mozetič je govoril o vladi, kot da gre za neko imaginarno vlado. Medtem so se
               menjavale vlade in to lastninsko preoblikovanje podjetij, ki prirejajo posebne igre
               na srečo, je bilo praktično tako ali drugače obravnavano v Državnem zboru na vsaki
               seji cel prejšnji mandat, pa tudi že kdaj prej. Skratka, v nekaj letih ne Državnemu
               zboru ne vladi ne tej ali oni koaliciji ni uspelo pripeljati zadeve do konca. Zaradi
               tega bi svetoval, da se ne bi lovili na teh problemih, ki so problemi, ki jih je
               gospod Mozetič omenjal, ampak so posledica stanja tudi iz preteklosti in da bi se
               posvetili bolj vsebinsko temu zakonu. Prepričan sem, da se mu je zdaj tudi matična
               komisija vsebinsko temeljito posvetila. In mimogrede, vesel sem bil že pred dnevi, ko
               sem od gospoda Hvalice slišal, da pozdravlja, da ta zakon končno prihaja v Državni
               zbor in da podpira njegovo uvrstitev na dnevni red. Rekel bi, da se potrudimo, da bo
               zakon končno sprejet in dan iz dnevnega reda, ker je bil že nekaj let na dnevnem
               redu. Hvala.</p>
            </sp>
            <sp xml:id="SDZ2-Redna-05-1997-06-05.sp99">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Mozetič.</p>
            </sp>
            <sp xml:id="SDZ2-Redna-05-1997-06-05.sp100">

               <speaker>MIROSLAV MOZETIČ:</speaker>

               <p>Hvala lepa. Torej najlepša hvala za vaš nasvet, ampak za mene spoštovanje procedure
               in spoštovanje principov pravne države niso ne obrobni in ne mali problemi. Jasno je,
               da je ta zakon že več let, minister je pa isti, ampak saj ni problem. Problem, ki je
               nastal - ga je moral ta minister vedeti, ga vedeti! Roki so tukaj - to je ena stvar,
               tu sem predvsem na to opozarjal in na proceduro. Ker če bomo tako naprej peljali
               proceduro, kot jo peljemo v tem obdobju, kar dela nov Državni zbor, potem je
               nesmiselno, da tukaj sedimo. Potem ne rabimo ne poslovnika, ne nič, pač se boste vi
               sproti - pozicijske stranke - se boste sproti odločale in izmišljevale, po kakšnem
               postopku, kdaj in kako bo kakšen zakon šel tukaj v proceduri.</p>
            </sp>
            <sp xml:id="SDZ2-Redna-05-1997-06-05.sp101">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Procedualno? Aha, replika. Dr. Zagožen.</p>
            </sp>
            <sp xml:id="SDZ2-Redna-05-1997-06-05.sp102">

               <speaker>DR. FRANC ZAGOŽEN:</speaker>

               <p>Torej, jaz bi le rad slišal, kdaj je bil kateri člen poslovnika kršen v tej
               proceduri, tako da bi vedeli, o čem govorimo. Jaz mislim, da je treba pač ločiti
               vsebinsko razpravo in vsebinska mnenja od spoštovanja postopkov, kot jih določa
               poslovnik. In meni se zdi, da so bili spoštovani. Taka ocena, recimo sekretariata, ki
               je vsebinska, v ničemer seveda ne pomeni kršitve poslovniških določil. Lahko je po
               oceni sekretariata recimo ocena finančnih posledic povsem napačna. Ampak ocena
               finančnih posledic je dana v skladu s poslovnikom, in tako naprej. Skratka, mislim,
               da so bila poslovniška določila spoštovana. Res pa je, da prihajamo v pravno
               praznino, kar pa ni prvič. To pa spet ni zaradi kršitve poslovnika Državnega zbora.
               Hvala.</p>
            </sp>
            <sp xml:id="SDZ2-Redna-05-1997-06-05.sp103">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Prijavljenih kandidatov ni. Aha, gospod Potrč.</p>
            </sp>
            <sp xml:id="SDZ2-Redna-05-1997-06-05.sp104">

               <speaker>MIRAN POTRČ:</speaker>

               <p>Hvala lepa. Želel sem v tej repliki sodelovati na ta način, da izrazim tudi svoje
               prepričanje, da ima poslanski kolega Miroslav Mozetič prav ali pa popolnoma prav. Ne
               gre za to, ali je formalno lahko ali moral predsednik kaj storiti. Ampak naš Državni
               zbor najbrž lahko ugotovi, da je v zvezi s postopkom sprejemanja tega zakona
               vsebinsko kršena procedura. Zelo jasna so bila opozorila, da je vprašanje, ali je
               popolno ali nepopolno predstavljena vsebina zakona glede na korenite spremembe od
               prejšnjih idej.</p>
               <p>Drugič, resno so bila postavljena vprašanja, ali obstojajo razlogi za hitri postopek.
               Jaz ne trdim, da je to eden od redkih primerov, kjer je z večinsko odločitvijo hitri
               postopek sprejet, ampak korektno gotovo ob opozorilu sekretariata ni mogoče govoriti
               o tem, da so obstojali razlogi za hitri postopek. Če so obstojali, so bili samo v
               tem, da vlada ni prej kot neposredno pred prenehanjem pogojev za delovanje igralnic,
               skratka, pred prenehanjem dovoljenj, bila sposobna in pripravljena s predlogom zakona
               priti. Se pravi, hitri postopek je potreben zato, da pokriva prepočasno delo v vladi,
               najbolj milo rečeno, lahko bi se pa reklo še kaj drugega.</p>
               <p>In tretje, treba je povedati - jaz sem včeraj sodeloval v delu matičnega delovnega
               telesa, najbrž vsi veste, ni pa zelo prijetno takšno delo - da smo morali čakati na
               to, da smo lahko odločali vse do včerajšnjega dne, da smo dobili amandmaje vlade. Da
               amandmaji vlade predstavljajo popolnoma nov zakon. Razen enega člena so bili
               spremenjeni v celoti vsi členi zakona. In poslanke in poslanci v matičnem delovnem
               telesu smo imeli možnost in pravico, da se zjutraj in zvečer, neposredno potem, ko
               smo te amandmaje dobili, usedemo in pogovarjamo in sprejmemo, bi rekel novo besedilo
               zakona. Mi smo imeli en dan, vlada pa, zdaj točno nimam pri sebi, od nekje sredi
               aprila, ko je bil zakon vložen, pa do 3. ali 4. junija, mesec in pol, da je popolnoma
               na novo zakon napisala. Če pod takimi pogoji opozorila opozicijskega poslanca, da je
               nemogoče tako delati v Državnem zboru, niso utemeljena, potem jaz ne razumem več
               ničesar. In v tem smislu se mi je zdelo prav povedati svoje prepričanje, da so
               opravičila gospoda Mozetiča utemeljena, vendar večina v Državnem zboru bo pa rekla,
               da delamo korektno in krasno in bo sprejela zakon. Hvala.</p>
            </sp>
            <sp xml:id="SDZ2-Redna-05-1997-06-05.sp105">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Potrč. Gospod Vesenjak iz Ministrstva za gospodarske dejavnosti.</p>
            </sp>
            <sp xml:id="SDZ2-Redna-05-1997-06-05.sp106">

               <speaker>PETER VESENJAK:</speaker>

               <p>Spoštovana podpredsednica, poslanci Državnega zbora! V imenu vlade bi želel in
               ministrstva, pristojnega za turizem, bi želel poudariti nekatere razloge, ki so
               vodili vlado v oblikovanje amandmajev in mogoče tudi v to, da je zakon nekoliko
               pozno, glede na rok iz zakona o igrah na srečo, predlagan Državnemu zboru. Potrebno
               je vedeti, da je igralniška dejavnost bila zelo razgreta tema v Sloveniji in da
               seveda je veliko strokovnih pogledov na to, na kakšen način naj se oblikuje nadaljnji
               razvoj igralniške dejavnosti v smislu lastniške strukture, se pravi tistih, ki lahko
               pridobijo delnice koncesionarjev. Zato da bi se vlada lažje odločila o tem, kakšno
               razvojno pot naj slovensko igralništvo v bodoče ubere, je naše ministrstvo vladi
               predložilo v sprejem strategijo razvoja igralništva v Sloveniji, v kateri je na
               argumentiranih in strokovnih osnovah poskušalo pripraviti osnove za vlado, na podlagi
               katere naj sprejme tudi določila tega zakona in, bi rekel, svoje koncesijske politike
               v bodoče. S tem zakonom se torej na eni strani rešuje tisto, kar je bilo do sedaj, se
               pravi ustvarjeno v tako imenovani družbeni lastnini in se podržavlja oziroma daje v
               javni sektor v skladu z 18. členom tega zakona. Naše ministrstvo pa je predlagalo in
               vlada tudi sprejela in potem v amandmajih oblikovala dopolnila členov tako, da se
               omogoči tudi razvojna naravnanost te dejavnosti, ki je izrednega pomena za
               gospodarske učinke na področju turizma, še posebej v obmejnih območjih Republike
               Slovenije.</p>
               <p>Hkrati za to razvojno narovnanostjo, ki je določena s tem, da bi se v bodoče, torej
               ko se enkrat določi lastnina tega, kar je bilo do sedaj, lastnine do sedaj v
               slovenskem igralništvu, omogoči tudi do kapitalizacija ali ustanavljanje novih
               igralnic, tudi od strani gospodarskih družb, vendar pod zelo natančno določenimi
               pogoji, kjer se omejuje, bi rekel, fizične osebe, kjer se omejuje dejavnost teh
               pravnih oseb na tiste, ki opravljajo gostinsko oziroma s turizmom povezano dejavnost,
               in seveda na tak način spet postavljati slovensko igralništvo v razvojno funkcijo. Se
               pravi, da se ne omogoča kar tako pavšalno vstopanja privatne lastnine, oziroma
               privatnega kapitala, ampak samo tistega, ki je razvojno naravnan in ki izpolnjuje
               pogoje, ki so v zgornjih mejah določene v 19. členu natančneje pa bodo pa opredeljeni
               z uredbo. Z uredbo bodo pa natančno opredeljeni zato, ker je vlada šele sedaj
               sprejela oziroma je v postopku sprejemanja strategije, ki je res že pripravljena,
               potrebna bo samo nekaj dodelav, tako da bo seveda vlada zelo pohitela, tudi verjetno
               po pobudah iz Državnega zbora, s sprejemom uredbe na osnovi smernic zapisanih v tej
               strategiji, kjer so osnovne smernice že začrtane.</p>
               <p>Želel bi opozoriti tudi na mnoga vprašanja, oziroma odgovoriti na mnoga vprašanja, ki
               so bila tukaj zastavljena v zvezi s tem časovnim zamikom, oziroma luknjo, ki nastaja
               med 3. junijem, ki je rok po tretjem odstavku 128. člena zakona o igrah na srečo, ko
               naj bi igralnice ne mogle več opravljati dejavnosti, če nebi pridobile koncesije.</p>
               <p>Seveda so tudi slovenske igralnice, oziroma igralničarji, bi rekel, bili nad tem zelo
               zaskrbljeni in so vložili na Ustavno sodišče pobudo za oceno ustavnosti tega tretjega
               odstavka 128. člena zakona o igrah na srečo in Ustavno sodišče je ravno danes
               odločilo in že poslalo sklep, da se izvrševanje, izpodbijanje zakonske določbe
               tretjega odstavka 128. člena do dokončne odločitve začasno zadrži. In je s tem tudi
               Ustavno sodišče dalo, bi rekel, dalo nam čas, da na legalen način vendar s čim
               hitrejšim, torej današnjim po možnosti, kar je seveda tudi naš predlog, sprejem tega
               zakona omogočimo hkrati legalnost opravljanja te dejavnosti in hkrati bi rekel jasno
               pozicijo in razvojno usmerjenost ter povezanost s turizmom, dejavnosti
               igralništva.</p>
               <p>Predlagamo torej, da bi Državni zbor danes res ta zakon sprejel, ker menimo, da je
               zelo trezna pot v nadaljnji razvoj slovenskega igralništva, in s tem prekinil
               agonijo, ki že predolgo vlada v tej naši državi glede te preveč pomembne s turizmom
               povezane dejavnosti. Hvala lepa.</p>
            </sp>
            <sp xml:id="SDZ2-Redna-05-1997-06-05.sp107">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospodu Vesenjaku. Želi še kdo besedo? Oprostite. Gospod Božič.</p>
            </sp>
            <sp xml:id="SDZ2-Redna-05-1997-06-05.sp108">

               <speaker>IVAN BOŽIČ:</speaker>

               <p>Hvala gospa podpredsednica! Spoštovane kolegice in kolegi, poslanci! Enkrat ali
               dvakrat sem že prebral pa nekajkrat tudi rekel, da tudi poslanci, ki smo župani,
               govorimo v imenu tu za to govornico Republike Slovenije, potem pa šele v imenu občin.
               To, kar bom pa sedaj povedal, bom povedal iz izkušenj zadnjih dveh let, dveh let in
               pol.</p>
               <p>Torej iz osnovnega predloga, ki smo ga dobili, mislim, da iz 19. člena prvi stavek
               določbe 18. člena tega zakona veljajo do 31.12.2001 - ne sme izpasti iz tega zakona.
               To smo danes že dvakrat tudi za to govornico slišali.</p>
               <p>Drugo, kar pa bi zelo rad opozoril, prejšnji sklic parlamenta je sprejel zakon, ki je
               nekako s podelitvijo koncesij predvčerajšnjem nehal veljati, ki ni nikoli zaživel.
               Zato mislim, da moramo v 12. členu, kjer govorimo o kriterijih za delitev delnic med
               lokalne skupnosti, ki jih določi minister, pristojen za turizem, s pravilnikom, pri
               čemer za podlago za določitev deleža uporabi obseg prometa v posamezni igralnici v
               letu 1996, glede na celoten obseg prometa igralnice pri posamezni PPIS, rok
               31.7.1997. Ne moremo in ne pustimo več nobenega zakona sprejeti, da ne bo nekaj, kar
               se sprejme, imelo tudi roka, kdaj mora biti narejeno, če ne je to popolnoma brez
               vrednosti.</p>
               <p>In isto velja za 19. člen na koncu, ko pravi: "Natančne pogoje za pridobitev
               koncesije za prirejanje posebnih iger na srečo glede zahtevane lastniške strukture
               koncesionarja določi Vlada Republike Slovenije z uredbo." Ta uredba mora biti do
               31.7.1997. Če ne, mi sprejemamo zakone, ki so potem neoperativni in nekdo vse to lepo
               koristi. Do sedaj je koristila vlada, zato moram reči, da jaz temu, tako napisanim
               zadevam ne verjamem. Ne bodo zaživele, živele bodo po svoje in bo spet prepir, kadar
               se bodo poslanci za nami, ki bodo prišli v ta posvečen slovenski prostor, rekli, da
               smo nekaj narobe naredili.</p>
               <p>In bom še enkrat rekel to, kar ste nekateri ponovili. Ne puščajmo pravnih praznin. Te
               stvari morajo biti zapisane, tako da vemo, o čemu smo mi govorili, kaj smo sklenili,
               ne pa, da se pusti tako, da prvi, ki pride, melje, drugi pa lahko čakajo na datum.
               Hvala lepa.</p>
            </sp>
            <sp xml:id="SDZ2-Redna-05-1997-06-05.sp109">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Božič. K besedi se je prijavil gospod Ivo Hvalica.</p>
            </sp>
            <sp xml:id="SDZ2-Redna-05-1997-06-05.sp110">

               <speaker>IVO HVALICA:</speaker>

               <p>Hvala lepa. Spoštovani! Jaz se opravičujem za rahlo čakanje, ker nisem vedel, koliko
               papirja naj bi vzel s seboj.</p>
               <p>Torej, kaj naj človek reče ob tem zakonu. Seveda, zdaj je zgleda aktualno in vsi
               rečejo, mi smo za ta zakon, jaz sem tudi povedal, da smo, ampak način sprejemanja je
               pa res čuden.</p>
               <p>Torej, ta zakon ima, jasno, svojo zgodovino, kakorkoli že, in to pestro, zelo pestro
               zgodovino. Nastal je - pravzaprav predhodnik tega zakona iz prejšnjega zakona o igrah
               na srečo, ko je Državni zbor odločal o tem, da se lastninjenje separira iz
               sistemskega zakona. Tisti iz prejšnjega sklica poznate, predstavniki vlade, minister
               za finance je isti, če ne celo večen, tako da ni treba tega razlagati. Pa vendar, pa
               vendar se človek ne more načuditi, ko pravzaprav prebere uvod, "Oceno stanja in
               razloge za izdajo zakona..." in tako naprej, moram reči, da v tem primeru sem to
               temeljito vse prebral in tudi vse markiral, tako da sem še sanjal o tem. Potem pa v
               najkrajšem času vlada pravzaprav odstopi od tega, kar tu govori. No, zanimivo je še
               nekaj. Tam, kjer sedijo ponavadi predstavniki vlade, opažam razne segmente ljudi, ki
               so preganjali tiste, ki so, torej rekel bi, imeli čudne posle v igralništvu, tiste,
               ki so mižali, ko so se te stvari dogajale v tem našem igralništvu, in tiste, ki so si
               tudi prizadevali, da bi prišli do te famozne strategije, pa dosedaj še nismo prišli,
               vsaj jaz je nisem še videl. To je zelo zanimiv spekter, tako da dejansko ste vsi
               prisotni.</p>
               <p>Tudi tu v Državnem zboru imamo kolega Izidorja Rejca, ki je vodil prej Komisijo za
               lastninsko preoblikovanje, jaz sem bil član v prejšnjem sklicu, in moram reči, da smo
               se velikokrat s tem ukvarjali.</p>
               <p>Kaj človeka pri vsem tem moti? Jasno, če bi hotel govoriti o zgodovini in tako dalje,
               bi zopet potolkel kakšen rekord, ampak tega ni zdaleč ne mislim. Mislim pa se
               ustaviti ob obvezni razlagi 4. člena zakona o igrah na srečo iz leta 1980, ki sem ga
               predlagal, in o katerem je bila razprava, dolga razprava, težak parlamentarni boj. To
               je bilo na 25. seji Državnega zbora, oktobra 1994. leta, in moral sem pravzaprav
               poseči v spomin, šlo je komaj "za nohte". Jaz sem sicer kot opozicijski poslanec
               takrat izgubil to pomembno bitko s takorekoč preglasovanjem - rezultat je bil 31:28.
               Če bi takrat to zadevo sprejeli, kot bi bilo, rekel bi nekdo, normalno, ampak vi
               veste, da ni vedno vse normalno, kar sprejme ta Državni zbor, potem bi pač danes bilo
               drugače. Ker 4. člen zakona o igrah na srečo iz leta 1980 je jasno določal, kam gredo
               lahko profiti iz igralništva, razen seveda v žepe udbe, tisto je bilo samo po sebi
               razumljivo. In o tem smo veliko govorili v preteklih letih. Ampak ta Državni zbor si
               je dovolil tudi to, ta nepojmljiv luksuz, da je to zakonsko določilo z razlago
               pravzaprav začasno izničil.</p>
               <p>Zdaj vidim, da prihajate pravzaprav ponovno skozi neka stranska vrata do istega
               zaključka. Delno vas je k temu navedla državna pravobranilka Popovičeva, če se ne
               spomnim, ki je v svoji pritožbi to zadevo postavila, to trditev pravzaprav, to, kar
               je sprejel Državni zbor, je postavila na pravno zelo trhle noge. Potem je po tistem
               bil en velik premor. Pa veste, zakaj je bil premor? Premor je bil zaradi volitev.</p>
               <p>Trdno sem prepričan, da tako, kot smo iz dosjeja zvedeli, da so se stranke in
               posamezniki financirali na volitvah leta 1992, so se tudi leta 1996. Preglejte malo
               medije, časopise, v letu 1996 nihče ni dvigal nobenega glasu, nič. Še 1995. leta
               izgube v igralništvu, to, to, potem pa vse tiho je bilo. Očitno je teklo to kot po
               maslu in je "pasalo" tudi vodilni nomenklaturi, tudi ministru Gaspariju, ker ni nič
               naredil in imel je veliko večino. Če bi hotel, bi prišel zakon v parlament in bi ga
               gladko sprejel, ampak to takrat ni bilo v korist nekaterih in očitno tudi njega
               samega ne.</p>
               <p>Preskočimo vse skupaj. Nov zakon. 15. aprila pride zakon. Povem, kot sem že rekel,
               sem vse to temeljito prebral. Potem se mi zgodi mnenje sekretariata, ki ga je tu
               omenil že kolega Mozetič, ki je za čuda nič kaj v stilu gospoda Baškoviča. Prav vesel
               sem bil tega mnenja. Ampak danes gospod Baškovič na poziv, verjetno ste ga fino
               okregali zaradi tega, ne upa priti sem, da bi to zagovarjal. Kar precej je tega in če
               preberete, vas je tako raztrgal in se sprašujem, zakaj. On tega ne naredi brez
               razloga, deset strani si je privoščil gospod Baškovič - tu ga moram pohvaliti.</p>
               <p>In grem jasno naprej. Ko sem že mislil, da imamo pred seboj zakon, za katerim stoji
               koalicija in da je to vse "pošlihtano", pricurljajo neke vesti, da temu ni tako, da
               se pripravlja že neka druga varianta in tako dalje in tako dalje. Da ne bi potem
               predvčerajšnjim, predvčerajšnjim dobili pravzaprav nov "nov" zakon. Z desetimi
               stranmi amandmajev ste v bistvu totalno sfrizirali zakon in ste postavili nov zakon.
               Kako sem ugotovil to? Najbolj važen 12. člen tega zakona, ki sem ga tudi sam
               amandmiral, ampak zdaj govorim o prejšnji verziji, torej verzijo z dne 15. aprila, ta
               moj amandma, o katerem je pa, zanimivo, komisija razpravljala sinoči, je
               brezpredmeten. Seveda, ker se nanaša - saj nisem mogel še amandmirati vaših
               amandmajev, ki smo jih dobili na mizo predvčerajšnjim in je komisija o njih
               razpravljala in zavzela stališče šele, od tega niti še ni 24 ur.</p>
               <p>Hočem povedati, kako se to sprejema. Ne vem zakaj. Nekomu je, izgleda, to interes. Pa
               čeprav nima nihče proti temu, da se zakon sprejme in tisto, kar je rekel doktor Franc
               Zagožen, je popolnoma točno. Jaz sam si prizadevam, da bi ta zakon čimprej sprejeli,
               pa ne zaradi tega, ker bi me brigal ta in drugi lastnik, čeprav imam tudi o tem neko
               svoje drugačno tokrat mnenje, ki pa bazira na nekem presedanu, ki je bil napravljen v
               tem Državnem zboru. Torej, čeprav to vse skupaj drži, pa se vseeno sprašujem, kako
               greste kar čez noč popolnoma spreminjati tisto, kar ste zagovarjal še en teden od
               tega. Jaz tega ne razumem. Ali to izraža, da niste trdni znotraj, ali drug drugega
               poizkušati "nadmudriti", to je znan termin iz prejšnjih časov, ali drug na drugega
               prežite, ne vem. Ali ste pod vplivom lobija, te dni hodijo okrog vseh, tudi takšni,
               ki se nikdar niso pojavili, s tega segmenta prihajajo sem itd. No, jaz sem slej ko
               prej isti in zagovarjal bom samo tisto, kar sem že prej zagovarjal, razen lastnine
               oziroma lastninjenja v višini certifikatov. O tem nekaj več kasneje.</p>
               <p>Jaz bi še na nekaj opozoril. 19. člen tega zakona govori o koncesijah. Spoštovani
               minister, dragi kolegi, koncesije smo natančno, se spomnim, z veliko parlamentarne
               debate določili že v 64. členu zakona o igrah na srečo, ki smo ga sprejeli 17. maja
               1995. Ne posegajmo, ne posegajmo, to je lastninjenje, drugo je pa sistemski zakon. Ne
               mešati zopet teh stvari. Kar poglejte, minister, te stvari znam skoraj na pamet, kar
               poglejte. Uradni list, 19.5.1995, če niste takoj našli, stran 1913, tako stoji še
               vedno. Torej, zakaj sem jaz in tudi naša poslanska skupina za to, da se sprejme ta
               zakon čimprej. Ne zaradi tega, da bi padli na kakšen vaš "cash", ki nekje je in jaz
               sem jih tudi zaslutil. Ne, ne. Gre zgolj za to, da ustvarimo pogoje, da se lahko
               realizira 74. člen zakona o igrah na srečo. Dve leti so že lokalne skupnosti, eni od
               teh sam pripadam, brez tega denarja. Vi ste lepo molzli, po drugi strani ste jih
               "šuntali", celo proti meni ste jih "šuntali", ki sem prispeval in sem avtor tega
               amandmaja, skupaj z dopolnilom Ferija Horvata, vi ste pa "šuntali", kako sem jaz
               proti temu, ste pa vi pobirali denar lokalnim skupnostim.</p>
               <p>Veste za kakšne denarje gre, veste za koliko ste oropali lokalne skupnosti, prvo leto
               3 milijarde, drugo leto 3,5 milijarde tolarjev, to je neizpodbitno dejstvo.</p>
               <p>Računati znamo, vemo koliko je prihodek, vemo kakšne so davščine, vemo, kakšne bi
               bile na osnovi tega koncesije, vemo, kako se koncesija deli, ko odbijemo 2% za eno
               fundacijo, 2% za drugo fundacijo, preostane 96%, ki jih na pol razdelimo, dvakrat 48,
               in to je račun silno enostaven.</p>
               <p>Še bolj se meni izide račun, ker takoj izračunam, če pomnožim ves ta denar s
               faktorjem 0.9, ker 90% vsega tega dohodka se pač realizirala na novogoriškem območju,
               potem je zadeva silno jasna, vi pa boste sedaj tu mene prepričevali, pa tudi poslance
               boste prepričali v neke številke, ki da so take in take, ampak stvari so totalno
               prozorne. Vi ste prepričevali in ste imeli tudi moč tudi v tem prepričevanju, ker
               mediji so vam jasno nasedli, ker gospodarite, ker vedrite in oblačite in potem je bil
               nekdo, ki je milo rečeno bil stalno v opoziciji in ki ne more v nobenem primeru
               odločati, ki je kmalu zgorel zato, da je bil sprejet ta 74. člen zakona o igrah na
               srečo, ampak ne, jaz sem bil kriv, vi ste bili pa zaslužni, vi ste oropali lokalne
               skupnosti.</p>
               <p>In tega se zavedajte in zato dajte to čim prej popraviti, mi moramo pa jasno zakon
               sprejeti. Ampak tako, kot vi pravite, ampak malo drugače.</p>
               <p>Torej sedaj ste prišli z novo razdelitvijo, predvčerajšnjim, nič več 50:50, navadne,
               prednostne delnice, opazil sem, da nekateri niti ne vedo, za kaj gre pri tem, ampak
               bog pomagaj, pač te zadeve, ki so kategorija osnovnošolca v državi, ki je imela že
               prej tržni sistem, se pri nas šele počasi uvaja, ampak tako je.</p>
               <p>Torej spremenili ste to zadevo in zaradi tega je tudi presežen moj amandma, ki je bil
               včeraj, sinoči obravnavan na komisiji za lastninsko preoblikovanje. Jaz bom potem, ko
               bo s strani vlade amandmiran ta člen, napovem že v naprej, amandmiral ta člen
               zakona.</p>
               <p>Ne gre samo za to, gre tudi za to, da bi bivši zaposleni lahko vložili certifikat ali
               za tiste, ki so že vložili certifikat kam drugam, vložili višino certifikata v svojo
               firmo. Zakaj sem prišel do tega? Vi veste, da sem jaz pred tremi, štirimi leti to
               zavračal, takrat so bile drugačne razmere, ampak potem se je zgodila Loterija
               Slovenije, kjer smo ta presedan naredili. Če imajo zaposleni v Loteriji Slovenije
               pravico in so jo dobili in so jo tudi že konzumirali, da so lahko lastninili 10%,
               potem jaz predlagam za zaposlene 7% in pri tem bom vztrajal, upam da bom to zadevo
               interstrankarsko uredil, tako da bomo dobili s celotnega spektra zadostno število
               glasov.</p>
               <p>Ne bom vas naprej mučil, ker vidim, da ste drugače kar živahni, sedaj ste bili pa
               zelo pazljivi in poslušali in verjetno to zahteva le neko napetost, pa niste tako
               sproščeni. Zakon sprejmimo čim prej, ne zaradi tega, ker ima kje kdo kakšnega botra,
               ne zaradi tega, ker bodo kje odpirali več ali manj, večje ali manjše število zabojev
               steklenic šampanjca. Ne! Ampak zaradi tega, da realiziramo 74. člen zakona o igrah na
               srečo, da dobijo lokalne skupnosti, kar jim pripada. Hvala lepa.</p>
            </sp>
            <sp xml:id="SDZ2-Redna-05-1997-06-05.sp111">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Želi še kdo besedo? Ugotavljam, da ni razpravljalcev, zato
               zaključujemo splošno razpravo.</p>
               <p>Prehajamo na obravnavo posameznih členov, in sicer k 1. členu. Pregled ste dobili
               5.6. in bi predlagala, da kar razpravljamo o amandmaju k 1. členu, katerega
               predlagatelj je Vlada Republike Slovenije. Matično delovno telo ga podpira.</p>
               <p>Če ni razpravljalcev, dajem na glasovanje amandma k 1. členu. Ugotovimo sklepčnost!
               Še enkrat bi prosila, malo sem prehitro. Ugotovimo sklepčnost! Prvič, se opravičujem,
               sem šla prehitro. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma k 1. členu sprejet. S tem je 1. člen spremenjen.</p>
               <p>Prehajamo in dajem v razpravo 2. člen in amandma k 2. členu, ki ga predlaga Vlada
               Republike Slovenije. Matično delovno telo ga podpira.</p>
               <p>Ugotavljam, da ni razpravljalcev, zato dajem na glasovanje amandma k 2. členu.
               Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Prehajam na razpravo k 3. členu, in sicer amandma k 3. členu. Predlagatelj je Vlada
               Republike Slovenije. Matično delovno telo ga podpira. Gospod Špiletič, želi
               razpravljati.</p>
            </sp>
            <sp xml:id="SDZ2-Redna-05-1997-06-05.sp112">

               <speaker>BOGOMIR ŠPILETIČ:</speaker>

               <p>Hvala lepa. 3. člen v povezavi s 6. členom nam je včeraj zvečer na komisiji vzel kar
               veliko časa. Ko ko zdaj berem tudi prečiščeno besedilo, mi še vedno ni jasno. Namreč,
               gre za to, da 3. člen določa, da celoten družbeni kapital v igralnicah postane
               državen z uveljavitvijo tega zakona. Podjetja v družbeni lastnini, ki prirejajo
               posebne igre na srečo, so označene s kratico PPIS. Se pravi, če smo s 3. členom vse
               družbeno premoženje oziroma celotno družbeno lastnino podržavili, potem v 6. členu v
               nadaljevanju piše, da pa spet te PPIS, torej imamo ponovno družbene pravne osebe, ki
               prirejajo posebne igre na srečo, in te nekaj izločajo. Zato ponovno postavljam vladi
               oziroma predlagateljem zakona vprašanje, kdo je tisti, ki bo odločal o morebitni
               izločitvi sredstev po 6. členu. Ali je to država Republika Slovenija oziroma v njenem
               imenu vlada ali bodo to predhodno, kot je rekel gospod Simonič, sicer enkrat tako,
               enkrat drugače v razpravi na komisiji, predhodno storili sedanji upravni organi v
               podjetju?</p>
            </sp>
            <sp xml:id="SDZ2-Redna-05-1997-06-05.sp113">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Državni sekretar, gospod Simonič želi besedo.</p>
            </sp>
            <sp xml:id="SDZ2-Redna-05-1997-06-05.sp114">

               <speaker>ANDREJ SIMONIČ:</speaker>

               <p>Spoštovane poslanke in poslanci! Upam, da bom uspel na kratko pojasniti to, kar mi
               očitno včeraj ni najbolj uspelo na komisiji. Na podlagi 3. člena Republika Slovenija
               takoj postane lastnik družbenega kapitala v igralnicah. Če je pa na podlagi
               obstoječih in spornih aktov igralnic oziroma PPIS-jev, v njih še druga lastnina, je
               seveda to stvar nadaljnjih postopkov v skladu z 8. členom, da se tudi ta del kapitala
               preoblikuje v last Republike Slovenije in ko Republika Slovenija vse delnice
               osnovnega kapitala prevzame, to je na podlagi 3. člena in na podlagi 8. člena, pa
               tako pridobljene delnice razdeli po 12. členu. To je ta osnovna logika zakona. V
               vmesnem času, to pomeni preden Republika Slovenija pridobljene delnice razdeli, pa 6.
               člen dopušča možnost izločitve neigralniške dejavnosti, neigralniških sredstev,
               neigralniškega premoženja v posebno pravno osebo, ki se potem lahko izloči in
               nadaljuje lastninsko preoblikovanje po zakonu o privatizaciji skladovih podjetij.
               Vprašanje torej je, kdo odloča. Samo dejstvo 3. člena in prevzema lastništva
               družbenega kapitala, ki nadomesti delavski svet, seveda ne pomeni spremembe v upravi
               igralnice, dokler se novi lastnik za takšno spremembo ne odloči. Torej kratek
               odgovor, kdo sprejme akt o ustanovitvi hčerinske družbe, že splošna pravna logika
               pove, da tak akt sprejme direktor družbe matere, ki sprejme akt o ustanovitvi družbe
               hčerke. Kdo pa je ta direktor, je pa seveda stvar dejanskega stanja. V trenutku
               uveljavitve zakona bo direktor uprava, tista, ki obstaja in če ne bo spremenjena na
               podlagi odločitve lastnikov, za kar spet veljajo splošna pravila zakona o
               gospodarskih družbah, bo torej ta stara uprava to odločitev sprejela. Če pa bi prišlo
               spet na podlagi statuta in zakona do zamenjave, bi pač o tem odločala nova uprava.
               Čas, v katerem lahko pride do te odločitve o ustanovitvi hčerke, je pa čas od
               uveljavitve tega zakona, pa dokler Republika Slovenija pridobljenih delnic po
               izvedenem preoblikovanju ne razdeli med upravičence po 12. členu. Hvala.</p>
            </sp>
            <sp xml:id="SDZ2-Redna-05-1997-06-05.sp115">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Špiletič.</p>
            </sp>
            <sp xml:id="SDZ2-Redna-05-1997-06-05.sp116">

               <speaker>BOGOMIR ŠPILETIČ:</speaker>

               <p>Moram reči, da je ta zakon napisan tako, da se ga bi dalo napisati vsaj s 50% manj
               besed, kot je sicer napisan. Včeraj smo vsaj pri treh členih ugotovili, da vlada
               zagovarja eno; potem, ko smo nekako le dovolj živo diskutirali o določenih zadevah,
               se je izkazalo, da ni le tisto, kar je predstavnik vlade zagovarjal, ampak da je še
               nekaj. Se pravi, da drži še en adut pod mizo. Tudi včeraj se je gospod Simonič na
               podoben način kot danes tukaj izgovarjal, pa bo ta uprava, pa bo ta direktor, pa bo
               ta... Mene samo zanima, ali bo vlada oziroma kdorkoli v imenu države dal soglasje za
               to odločitev ali je to predhoden akt, preden se zadeva podržavi. To mi povejte, pa mi
               ne razlagati, ali bo lahko direktor en dan tam ali dva dni ali tri dni - to me ne
               zanima!</p>
            </sp>
            <sp xml:id="SDZ2-Redna-05-1997-06-05.sp117">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Še kdo? Državni sekretar, gospod Simonič.</p>
            </sp>
            <sp xml:id="SDZ2-Redna-05-1997-06-05.sp118">

               <speaker>ANDREJ SIMONIČ:</speaker>

               <p>Kratek odgovor. Soglasje na takšno izločitev da Agencija za privatizacijo, kot je
               jasno napisano v 7. členu. To je vse. Hvala.</p>
            </sp>
            <sp xml:id="SDZ2-Redna-05-1997-06-05.sp119">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ker ni razpravljalcev, dajem na glasovanje amandma k 3. členu. Ugotovimo
               sklepčnost! <stage>(59 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>V razpravo dajem 4. člen in amandma k 4. členu, ki ga predlaga Vlada Republike
               Slovenije. Matično delovno telo ga podpira.</p>
               <p>Ugotavljam, da ni razpravljalcev. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo o amandmaju k 5. členu, in sicer je predlagatelj Vlada
               Republike Slovenije. Matično delovno telo ga podpira.</p>
               <p>Razpravljalcev ni. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>V razpravo dajem 6. člen in amandma na amandma vlade k 6. členu pod točko 2.
               Predlagatelj je Komisija za nadzor lastninskega preoblikovanja in privatizacije in
               amandma vlade pod številko 2. Matično delovno telo ga podpira. Gospod minister Mitja
               Gaspari ima besedo.</p>
            </sp>
            <sp xml:id="SDZ2-Redna-05-1997-06-05.sp120">

               <speaker>MAG. MITJA GASPARI:</speaker>

               <p>Vlada se strinja z amandmajem komisije, ki je matična za to področje, to se pravi, da
               umika svoj amandma na 6. člen oziroma ne nasprotuje amandmaju, ki ga je vložila
               komisija. Vlada podpira amandma na amandma, da bo točno poslovniško.</p>
            </sp>
            <sp xml:id="SDZ2-Redna-05-1997-06-05.sp121">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Špiletič želi besedo.</p>
            </sp>
            <sp xml:id="SDZ2-Redna-05-1997-06-05.sp122">

               <speaker>BOGOMIR ŠPILETIČ:</speaker>

               <p>Da ne bo prišlo do terminološke zmede. Na začetku je z okrajšavo PPIS mišljeno
               podjetje v družbeni lastnini, ki prireja posebne igre na srečo. V 3. členu smo to
               podjetje podržavili in zdaj smo pri 6. členu in je ta okrajšava še vedno PPIS.
               Mislim, da je to zdaj že državno podjetje, ki prireja posebne igre na srečo. Mislim,
               da bi bilo tukaj potrebno ta PPIS zamenjati z drugo oznako, ki bi pomenila državno
               podjetje, ki prireja posebne igre na srečo; v nasprotnem je zmeda in se ne ve, ali je
               pred ali je po podržavljanju.</p>
            </sp>
            <sp xml:id="SDZ2-Redna-05-1997-06-05.sp123">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Simonič, državni sekretar.</p>
            </sp>
            <sp xml:id="SDZ2-Redna-05-1997-06-05.sp124">

               <speaker>ANDREJ SIMONIČ:</speaker>

               <p>Spoštovane poslanke in poslanci! Odgovor ni enostaven, ampak tudi priznamo, da je ta
               izraz PPIS nekoliko neposrečen, ampak težko pa je najti boljšega. Koncesionar, ta
               pravna oseba še ni, ker še nima koncesije. Prav tako ni nujno prireditelj, ker je
               prirediteljev več, ampak gre za zelo zapleteno kombinacijo črk. Ta zakon torej ureja
               privatizacijo pravnih oseb z družbenim kapitalom, to pomeni družbenim kapitalom vrste
               A, ki prirejajo posebne igre na srečo, in bolj enostavne kratice za to nismo našli.
               Poudarjam pa, da gre za enkraten zakon. To pomeni, da za to pravno osebo, ki ima
               družbeni kapital in prireja posebne igre na srečo in se lastninsko preoblikuje po tem
               zakonu, velja ta kratica. Ko je izvedba po tem zakonu končana in pridobi koncesijo po
               sistemskem zakonu, takrat pa postane ime, kot je vpisano v sistemskem zakonu, to je
               koncesionar. V tem času je pa ta kratica štirih črk zamenjala zelo dolgo kombinacijo,
               to so "pravne osebe z družbenim kapitalom, ki prirejajo dejavnost prirejanja posebnih
               iger na srečo" in enostavno nismo znali najti boljšega izraza, pri čemer pa izraz
               koncesionar niti prireditev niti igralnica ni primeren. Glede četrtega pa mogoče
               nismo bili dovolj inovativni, če pa kdo je, pa čakamo predlog. Hvala.</p>
            </sp>
            <sp xml:id="SDZ2-Redna-05-1997-06-05.sp125">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Špiletič.</p>
            </sp>
            <sp xml:id="SDZ2-Redna-05-1997-06-05.sp126">

               <speaker>BOGOMIR ŠPILETIČ:</speaker>

               <p>Spoštovani! Jaz se bojim, da bo ta razprava izvenela, kot, da so pomembne okrajšave.
               Zaradi mene lahko uporabljamo katero koli okrajšavo, samo podjetje v družbeni
               lastnini, ki prireja posebne igre na srečo, ni enako kot podjetje v državni lastnini,
               ki prireja posebno igro na srečo, zato tudi ne moremo uporabljati istega imena za to
               stvar.</p>
               <p>Zato predlagam, da če je že podjetje v državni lastnini, uporabite za to nek drug
               naziv, ne moremo za dve različne stvari isto ime uporabljati, če hočete pa zmedo v
               zakonu, potem pa naj bo tako.</p>
            </sp>
            <sp xml:id="SDZ2-Redna-05-1997-06-05.sp127">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! Na glasovanje dajem amandma na amandma pod 1. točko k 6. členu. Ugotavljamo
               prisotnost! <stage>(57 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma na amandma sprejet.</p>
               <p>Dajemo na glasovanje amandma pod 2. točko k 6. členu. Ugotavljamo prisotnost! <stage>(55
               prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Prehajamo in dajem v razpravo 7. člen in amandma k 7. členu. Predlagatelj je Vlada
               Republike Slovenije. Matično delovno telo ga podpira. Ugotavljam, da ni
               razpravljalcev. Dajem na glasovanje amandma k 7. členu. Ugotavljamo prisotnost! <stage>(57
               prisotnih)</stage></p>
               <p>Kdo je za? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 7. členu je sprejet.</p>
               <p>V razpravo dajem 8. člen in amandma k 8. členu, ki ga predlaga Vlada Republike
               Slovenije. Matično delovno telo ga podpira. Želi kdo besedo? <stage>(Nihče.)</stage> Dajem na
               glasovanje amandma k 8. členu. Ugotavljamo prisotnost! <stage>(62 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 8. členu sprejet.</p>
               <p>V razpravo dajem amandma za novi 8.a člen, ki ga predlaga Vlada Republike Slovenije.
               Matično delovno telo ga podpira. Želi kdo razpravljati? <stage>(Ne.)</stage> Ugotavljam, da
               razpravljalcev ni.</p>
               <p>Na glasovanje dajem amandma k novemu 8.a členu. Ugotovimo sklepčnost! <stage>(64
               prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Za 8. členom se doda nov 8.b člen. Dajem v razpravo amandma, ki ga je predlagala
               Vlada Republike Slovenije. Matično delovno telo ga ne podpira. Besedo želi državni
               sekretar, gospod Simonič.</p>
            </sp>
            <sp xml:id="SDZ2-Redna-05-1997-06-05.sp128">

               <speaker>ANDREJ SIMONIČ:</speaker>

               <p>Na podlagi včerajšnje razprave na matični komisiji tudi vlada meni, da so terjatve
               bivših delničarjev, ki bodo svoje delnice zamenjali za obveznost, ustrezno
               zavarovane, zato umikamo amandma k 8.b členu.</p>
            </sp>
            <sp xml:id="SDZ2-Redna-05-1997-06-05.sp129">

               <speaker>PODPREDSEDNICA EDA OKRETIČ-SALMIČ:</speaker>

               <p>Amandma za novi 8.b člen je umaknjen.</p>
               <p>V razpravo dajem 9. člen in amandma k 9. členu, ki ga predlaga Vlada Republike
               Slovenije. Matično delovno telo ga podpira.</p>
               <p>Ugotavljam, da razpravljalcev ni, zato dajem na glasovanje amandma k 9. členu.
               Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>V razpravo dajem 10. člen in amandma k 10. členu. Predlagatelj je Komisija za nadzor
               lastninskega preoblikovanja in privatizacijo. Gospod Špiletič želi razpravljati.</p>
            </sp>
            <sp xml:id="SDZ2-Redna-05-1997-06-05.sp130">

               <speaker>BOGOMIR ŠPILETIČ:</speaker>

               <p>V zvezi z 10. členom menim, da velja opozoriti na določilo, da po prenosu družbenega
               kapitala v državno lastništvo vseh igralnic v Sloveniji, da se v ta državni kapital
               oziroma v osnovni kapital igralnic ne šteje oziroma se ne sme prerazporediti
               nerazporejeni dobiček preteklih let. Predstavniki vlade so včeraj rekli, da naj s tem
               dobičkom razpolagajo bodoči lastniki. Vendar tu bi opozoril na določila predhodno
               veljavnega sistemskega zakona, ki je veljal do lanskega leta, po katerem so bile
               igralnice dolžne dobiček uporabiti za vlaganje v infrastrukturo na ožjem turističnem
               področju, na katerem prirejajo posebne igre na srečo. Takšna dikcija, kot je tu, pa
               bi pomenila v bistvu neke vrste odtujitev te pravice teh ožjih turističnih območij,
               in sicer za tisti del dobička, ki je bil ustvarjen še v času, ko je veljal stari
               sistemski zakon. Jaz samo opozarjam na to, da na ta način pridemo pravzaprav v neko
               nekonsistentnost in po eni strani se vsi trudimo lokalnim skupnostim dati čim več, po
               drugi strani jim pa na ta način jemljemo tisto, kar jim po zakonu že pripada oziroma
               jim je pripadalo.</p>
            </sp>
            <sp xml:id="SDZ2-Redna-05-1997-06-05.sp131">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo besedo? Ugotavljam, da razpravljavcev ni. Dajem na glasovanje
               amandma k 10. členu. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Dajem na glasovanje v celoti 10. člen. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 10. člen sprejet.</p>
               <p>V razpravo dajem 11. člen in amandma k 11. členu, ki ga predlaga Vlada Republike
               Slovenije. Matično delovno telo ga ne podpira. Ugotavljam, da ni razpravljavcev. Se
               oproščam, gospod Simonič, državni sekretar, želi besedo.</p>
            </sp>
            <sp xml:id="SDZ2-Redna-05-1997-06-05.sp132">

               <speaker>ANDREJ SIMONIČ:</speaker>

               <p>Gre za amandma redakcijske narave in na podlagi včerajšnje razprave na komisiji vlada
               umika amandma.</p>
            </sp>
            <sp xml:id="SDZ2-Redna-05-1997-06-05.sp133">

               <speaker>PODPREDSEDNICA EDA OKRETIČ-SALMIČ:</speaker>

               <p>Amandma k 11. členu je umaknjen. Dajem na glasovanje 11. člen. Ugotovimo sklepčnost!
               <stage>(48 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 11. člen sprejet.</p>
               <p>Prehajamo k 12. členu in pod 1. točko k amandmaju na amandma Vlade Republike
               Slovenije. Predlagatelj je skupina poslancev, prvopodpisana sta Aurelio Juri in Samo
               Bevk. Drugi amandma, ki ga predlaga Vlada Republike Slovenije, matično delovno telo
               podpira. Tretji amandma predlaga poslanska skupina Socialdemokratske stranke. Želi
               kdo razpravljati? Doktor Jože Zagožen ima besedo.</p>
            </sp>
            <sp xml:id="SDZ2-Redna-05-1997-06-05.sp134">

               <speaker>DR. JOŽE ZAGOŽEN:</speaker>

               <p>V bistvu bi ponovil to, kar sem že prej v razpravi. Prosim predstavnike vlade, da
               pojasnijo, zakaj so se odločili za delitev na navadne delnice in pa na
               participativne, prednostne delnice, in po kakšnih kriterijih so napravili to
               razmejitev in kakšni bodo učinki te razmejitve?</p>
            </sp>
            <sp xml:id="SDZ2-Redna-05-1997-06-05.sp135">

               <speaker>PODPREDSEDNICA EDA OKRETIČ-SALMIČ:</speaker>

               <p>Državni sekretar, gospod Simonič.</p>
            </sp>
            <sp xml:id="SDZ2-Redna-05-1997-06-05.sp136">

               <speaker>ANDREJ SIMONIČ:</speaker>

               <p>Edini razlog, zakaj je vlada predlagala uvedbo prednostnih delnic, je, da so te
               prednostne delnice potencialno namenjene za razdelitev pooblaščenim investicijskim
               družbam za zapolnjevanje tako imenovane privatizacijske luknje. Če bo poseben zakon,
               ki bo o tem odločal, to dopustil in bo na podlagi tega zakona, ki ga torej še ni, to
               omogočeno. Zakaj pa so prednostne? Prednostne so pa zato, ker so to neupravljavske
               delnice in seveda noben namen ni, da bi pooblaščene investicijske družbe pridobile
               upravljavske pravice v igralnicah, ampak gre za zapolnjevanje tega finančnega
               primanjkljaja in ker so to prednostne delnice, niso upravljalske delnice, so pa zato
               prosto prenosljive delnice in bodo lahko pooblaščene investicijske družbe z njimi med
               seboj trgovale. Ker pa uvajajo prednostne delnice neko fiksno dividendo in tudi v tem
               primeru je torej določena fiksna 1%-na dividenda na njihovo knjigovodsko vrednost,
               poudarjam pa, da so to participativne delnice, kar pomeni, da v preostalem delu,
               torej potem, ko iz dobička, če dobiček seveda sploh je, pridobijo ta 1% fiksne
               dividende, participirajo pri delitvi preostalega dobička skupaj enakopravno z
               ostalimi navadnimi delnicami. Torej, zakaj so? Zaradi potencialne razdelitve
               pooblaščenim investicijskim družbam. V času, dokler pa ta zakon še ni sprejet, pa se
               podelijo v upravljanje odškodninskemu in pokojninskemu skladu, piše v uživanje, kar
               pomeni, da tudi dividende v tem času, dokler ni sprejeto, pripadajo tema dvema
               skladoma, potem pa bodo pripadle novim lastnikom, če bo tako nov zakon določil.
               Hvala.</p>
            </sp>
            <sp xml:id="SDZ2-Redna-05-1997-06-05.sp137">

               <speaker>PODPREDSEDNICA EDA OKRETIČ-SALMIČ:</speaker>

               <p>Doktor Zagožen želi besedo.</p>
            </sp>
            <sp xml:id="SDZ2-Redna-05-1997-06-05.sp138">

               <speaker>DR. JOŽE ZAGOŽEN:</speaker>

               <p>Škoda, da gospod državni sekretar tega že včeraj ni približno tako pojasnil na
               komisiji. Postavlja pa se mi kljub temu dvoje vprašanj. Prvič, zakon o zaključku
               lastninjenja, ki ga sedaj v vladi pripravljate, če bo takšen kot je, da ne bom zdajle
               tu preveč povedal, omogoča dovolj teh sredstev za PID-e in tudi nekateri drugi
               zakoni, tako da osebno menim, da na tako suptilnem področju, kot je igralništvo, ne
               kaže za PID-e posebej sredstev rezervirati, tudi, če gre za participativne prednostne
               delnice, kar bistveno izboljšuje položaj, kot pa če bi bile to navadne delnice.
               Vendar se dogodi to, kar sem v prejšnji razpravi že rekel, da se na ta način zmanjša
               tisti del kapitala, ki je predviden za navadne delnice. Poveča se akcijski radij za
               vstop drugih delničarjev, ki bi lahko participirali z navadno dividendo, se pravi
               tisto, ki varira. Na koncu bi tudi jaz še enkrat ponovil, to, kar sem včeraj, to, kar
               je tudi gospod Špiletič prej rekel. Poglejte, tak dolg samoupravni socialistični
               naslov je tule: "Predlog zakona o lastninskem preoblikovanju pravnih oseb z družbenim
               kapitalom, ki prirejajo itd." in ko sem analiziral to kratico, ki se ji reče PPIS je
               to "preoblikovanje pravnih iger srečo", tako nekako. Dejstvo je, da ta naslov kakor
               koli ga razlagamo, vsebuje družbeni kapital in tega smo že uničili oziroma smo ga že
               pretvorili v državni kapital in vendar se v tem členu še vedno pojavlja ta kratica,
               ko je govora nedvomno o državnem kapitalu.</p>
               <p>Jaz osebno mislim, da je to čisto navadna "šlamparija", da ne gre za kakšne velike
               vsebinske ali pa kritične probleme, lepo bi bilo, če bi to priznali in to popravili
               sedaj, ko je čas. Hvala lepa.</p>
            </sp>
            <sp xml:id="SDZ2-Redna-05-1997-06-05.sp139">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! Gospod Baškovič.</p>
            </sp>
            <sp xml:id="SDZ2-Redna-05-1997-06-05.sp140">

               <speaker>MILAN BAŠKOVIČ:</speaker>

               <p>Hvala lepa! Jaz bi samo nekaj rad sugeriral oziroma opozoril. Verjamem, da v tej
               drugi obravnavi ne bo imelo odziva, ampak da se vsaj v pripravi za tretjo obravnavo
               poskuša najti boljša solucija.</p>
               <p>Mi smo v zvezi s tem členom že v našem osnovnem poročilu oziroma prvem mnenju
               opozarjali na nekatere nedoslednosti in težave tudi na odboru, potem o tem amandmaju
               ponovno, ki nekaj upošteva, nekaj ne upošteva naših stališč, pa bi tukaj samo
               ponovil, ker ni bilo odziva in vidim, da predlagatelj nekako ne razume tega zadnjega
               ostanka, ki ga bom moral še danes nekako "privleči" na dan in opozoriti prav iz tega
               vidika pravne sistematike in pravno pravilne konstrukcije odnosov, ki jih ta člen
               postavlja.</p>
               <p>Ne gre za vsebino, gre samo za pravno korektnost in za skladnost s sistemskimi
               rešitvami, ki bi olajšale tudi vsebinsko reševanje tega problema.</p>
               <p>Mislim na amandma vlade, ki je podprt tudi od delovnega telesa in bo očitno sprejet
               pod 2. točko k 12. členu, v tem drugem delu na 9. strani pregleda, ki zadeva odnos do
               lokalnih skupnosti, tu mora biti urejeno solidno, tukaj pa to ni. Gre za to, da bi
               poskušali razumeti, zakaj imamo še zmeraj neke pomisleke.</p>
               <p>V primerjavi s prejšnjo rešitvijo je ta drugačna, vendarle še zmeraj po naše ne
               ustreza položaju vlade, položaju ministrstva in položaju parlamenta v urejanju teh
               vprašanj.</p>
               <p>Gre za to, da v tem odstavku piše "kriterije za delitev delnic med lokalne skupnosti
               določi minister, pristojen za turizem, s pravilnikom", pri čemer to in to
               upošteva.</p>
               <p>Mislim opozoriti na to, da so že termini zelo problematični, glede na to, da
               kriteriji, to so te najsplošnejše opredelitve za to delitev so po vsebini vsekakor
               stvar zakona in jih ni mogoče prenašati ne na vlado, še manj pa na nekega ministra,
               da bo on te kriterije sam postavljal za delitev lokalnim skupnostim in jim s tem
               pravzaprav rezal neke materialne pravice, ki jim po zakonu gredo po prejšnji alinei
               in gre 20% osnovnega kapitala in tako naprej v obliki delnic.</p>
               <p>Vem, da je težko najti te kriterije, ampak če gre za tako stvar, je to zadeva, ki jo
               mora zakon urediti. Prvič, ker gre za materialne pravice, in drugič, ker je tudi v
               zakonodaji tako izpeljano.</p>
               <p>Poglejte, zakon o vladi, ki govori, kaj vlada počne, glede na zakon pravi: "Z uredbo
               Vlada lahko podrobneje ureja in razčlenjuje v zakonu ali drugem aktu Državnega zbora
               določena razmerja, v skladu z namenom in kriteriji zakona." Se pravi, kriteriji so
               tukaj direktno vezani na zakon, kot materija zakona. Ne moremo sedaj kriterija
               spustiti na nivo podzakonskega predpisa ministra. Tu bo treba najti drug pojem.
               Kriteriji, kot jih berem iz tega zakona o vladi, ki je vezan na sistem, so stvar
               zakona, izpod kriterijev potem lahko vlada gre s svojo uredbo in to razčlenjuje
               naprej in ureja. Kaj dela lahko minister, imamo zapisano v drugem zakonu o
               ministrstvih in tako naprej. Govori samo "s pravilnikom se razčlenijo posamezne
               določbe zakona..." in tako naprej. Ne more pa on določati teh osnovnih kriterijev, ki
               so na tem področju in pravzaprav krojijo pravice. Zato je vendarle treba biti pozoren
               in postaviti pravilne pojme. Mislim tudi sugerirati, če se bo to skušalo vendarle
               postaviti, tako kot si predstavljam, da bi te osnovne kriterije, ki so nekje verjetno
               znani, vsaj v nekih osnovnih črtah, elementih, postavili v zakon, pa bi bila stvar
               temu ustrežena.</p>
               <p>Glede na to, kar sem prebral iz zakona o vladi, je treba dati vladi pooblastilo, da
               ob teh kriterijih, če je potrebno, še naprej razčlenjuje zakon. Potem je vlada tista,
               ki s svojo avtoriteto in z vso odgovornostjo kroji usodo materialnih pravic lokalnih
               skupnosti, kar bi bilo na nekem nivoju in po kriterijih, ki jih zakon pa vendarle v
               osnovi daje. Samo to, kar naprej piše, kot neko merilo, pri čemer uporabi obseg
               prometa v posamezni igralnici, to je samo podlaga, to ni kriterij, to ni merilo.
               Treba se je vrniti na ta problem, sprejeti amandma, potem pa se potruditi, da bi ta
               stvar bila vendarle v tem smislu, kot sem govoril, sistemsko, kategorialno in tako
               naprej čista, in uporabljeni pravi pojmi in pravi nivoji.</p>
               <p>Namen je z zakonom urejen, tako kot terja zakon o vladi, kriteriji so pa tukaj
               napačno postavljeni in tudi napačno, po našem mnenju, konkretizirani glede na nivo
               urejanja. Hvala lepa.</p>
            </sp>
            <sp xml:id="SDZ2-Redna-05-1997-06-05.sp141">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo besedo? Gospod Hvalica.</p>
            </sp>
            <sp xml:id="SDZ2-Redna-05-1997-06-05.sp142">

               <speaker>IVO HVALICA:</speaker>

               <p>Hvala lepa. Spoštovani! Kot sem že prej v nastopu povedal, je moj amandma, ki je pod
               številko 3 k 12. členu, zaradi najnovejše verzije zakona, tako jo imenujem, to je
               tisto, kar je prišlo v Državni zbor predvčerajšnjim, jasno brezpredmeten. Formalno
               dejansko pa ostajam pri predmetu in bom to amandmiral v tretji obravnavi. Sedaj bomo
               mi glasovali proti temu amandmaju, da bi v tretji obravnavi potem amandmirali z našim
               amandmajem. Hvala lepa. Torej - umik tretjega amandmaja.</p>
            </sp>
            <sp xml:id="SDZ2-Redna-05-1997-06-05.sp143">

               <speaker>PODPREDSEDNICA EDA OKRETIČ-SALMIČ:</speaker>

               <p>Poslanska skupina Socialdemokratske stranke umika tretji amandma k 12. členu. Še kdo
               želi besedo? <stage>(Ne.)</stage> Ker ni razpravljavcev, dajem na glasovanje amandma na amandma pod
               številko 1. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(50 poslancev.)</stage> Amandma na amandma ni
               sprejet.</p>
               <p>Na glasovanje dajem drugi amandma k 12. členu. Ugotovimo sklepčnost! <stage>(58
               prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(14 poslancev.)</stage></p>
               <p>Drugi amandma k 12. členu je sprejet.</p>
               <p>Prehajamo k 13. členu in dajem v razpravo amandma k 13. členu. Predlagatelj je Vlada
               Republike Slovenije, matično delovno telo ga podpira. Ugotavljam, da ni
               razpravljavcev, zato dajem na glasovanje amandma k 13. členu. Ugotovimo sklepčnost!
               <stage>(57 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1 poslanec.)</stage></p>
               <p>Amandma je sprejet.</p>
               <p>V razpravo dajem 14. člen in amandma k 14. členu. Predlagatelj je Vlada Republike
               Slovenije, matično delovno telo ga podpira. Želi kdo razpravljati? Ker ni
               razpravljavcev, dajem na glasovanje amandma k 14. členu. Ugotovimo sklepčnost! <stage>(57
               prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>V razpravo dajem 15. člen in amandma k 15. členu. Predlagatelj je Vlada Republike
               Slovenije, matično delovno telo ga podpira. Ugotavljam, da ni razpravljavcev. Na
               glasovanje dajem amandma k 15. členu. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>V razpravo dajem 16. člen in amandma k 16. členu. Predlagatelj je Vlada Republike
               Slovenije, matično delovno telo ga podpira. Razpravljavcev ni. Na glasovanje dajem
               amandma k 16. členu. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>V razpravo dajem 17. člen in amandma na amandma Vlade Republike Slovenije.
               Predlagatelj je Komisija za nadzor lastninskega preoblikovanja in privatizacijo. Pod
               2. točko je amandma k 17. členu. Predlagatelj je Vlada Republike Slovenije, matično
               delovno telo ga podpira. Želi kdo razpravljati? Ker ni razpravljavcev, ugotavljamo
               prisotnost. Na glasovanje torej dajem pod 1. točko amandma na amandma k 17. členu.
               Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma na amandma sprejet.</p>
               <p>Na glasovanje dajem drugi amandma k 17. členu. Ugotovimo sklepčnost! <stage>(51
               prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je drugi amandma k 17. členu sprejet.</p>
               <p>V razpravo dajem 18. člen in amandma k 18. členu. Predlagatelj je Vlada Republike
               Slovenije, matično delovno telo ga podpira. Gospod Baškovič želi razpravljati.</p>
            </sp>
            <sp xml:id="SDZ2-Redna-05-1997-06-05.sp144">

               <speaker>MILAN BAŠKOVIČ:</speaker>

               <p>Tudi tukaj želim samo ponovno opozoriti na problem, ki na videz ni toliko pomemben,
               je pa, vsaj za mene, problem, ki je pomemben, če urejamo neko področje prav z vidika
               jasnosti zakona, pravnega reda in jasnosti razmerij in gospodarskih pogojev za tiste,
               ki se na tem področju pojavljajo. Tukaj bi skupaj dal svoje mnenje glede 18. in 19.
               člena. Mi smo v prejšnjih razpravah na odboru svoje mnenje izražali, vendar vidim, da
               nekako se ne "prime", ampak po uradni dolžnosti, pa da si operem vest, pa mogoče
               vendarle zbudim kakšno zanimanje, bi nekatere stvari moral povedati.</p>
               <p>Namreč, gre za to, da zakon v tem delu postavlja ločnico med ureditvijo, ki jo sedaj
               postavljamo, ki naj bi bila začasna, prehodna, in ureditvijo, ki nastopi kasneje in
               bi bila nekoliko drugačna, ki daje tudi neke širše možnosti. To je pomembna ločnica,
               ki naj bi bila v zakonu precizno urejena glede časa in glede pogojev. V prvotni
               verziji zakona smo imeli v 19. členu, ki je na to vezan, določen datum, in sicer
               december 2001, takrat se konča ta prvi režim, prva ureditev. Potem bi nastopila
               možnost te druge, kot pogoj, ki jih zakon postavlja. Zame je bilo to nekako logično s
               tega vidika določenosti in jasnosti in tudi postavljanja pogojev za gospodarske
               pravne osebe, ki na tem področju delujejo, v tem ali pa v drugem režimu.</p>
               <p>S spremembami se pa tu pojavlja velika negotovost, do kdaj velja eno, kdaj nastopi
               drugo. Vse to je postavljeno pogojno in za mene problematično, tako da je ta vsebina
               zakona, ki je bistvena za gospodarske subjekte, ne deluje pa neposredno, ampak je
               odvisna od negotovega termina, o katerem pa odloča vlada s svojo uredbo. Potem bo
               izdelala še neke dodatne elemente o pogojih, ki jih zakon sicer daje v naslednjem
               členu. Se pravi, da je časovno stvar odprta, nejasna in negotova, odvisna od
               negotovega dejstva. Pa tudi sami pogoji, tisto, kar je izven zakona, so prepuščeni za
               nedoločen čas uredbi vlade.</p>
               <p>S tem, da je pa zadeva še bolj problematična in odprta, pa poskrbi tudi obrazložitev
               vlade, da je vmes potrebna neka strategija. Ta strategija pa ne vem, kakšen akt to
               sploh je, ker Državni zbor strategij ne sprejema, ampak sprejema pravne akte, zakone,
               odloke, resolucije, deklaracije. Ali je to neka strategija, ki se pojavi na neki
               upravni ravni ali izvršni ravni ali na državni ravni? Če bi se na ravni parlamenta,
               bi moralo biti določeno in jasno napisano. Vendar ne časovno nedeterminirano.</p>
               <p>To je problem, ki je tudi pravne narave, ker nedoločenost zakona v takih opredelitvah
               režimov ni v skladu z načeli prava in pravne države in vezanost na neka negotova,
               neka neznana dejstva, mislim, da ni v redu, da je to sistemsko zgrešeno.</p>
               <p>Poleg tega bi rad opozoril tudi na nekatere ustavne elemente, ki so tu pomembni.
               Namreč, po ustavi je samo zakon tisti, in Državni zbor kot zakonodajalec, ki ureja
               dolžnosti in pravice pravnih subjektov, naj bo to fizičnih ali pa pravnih oseb. In tu
               gre za to. Gre za režim, za pogoje, ki zadevajo pravice, ki jih zakon daje oziroma
               naj bi jih zakon uredil tudi s tega vidika, ko govorim, kdaj nastopi ločnica enih
               pravic in ločnica drugih pravic in pogojev. To je stvar zakonodajalca po ustavi in
               zakona. Prepuščati to nekemu aktu izpodzakonske vrednosti, da je od tega odvisna
               uporaba in veljavnost zakona, je po mojem mnenju tudi ustavno sporno.</p>
               <p>Ustava v 74. členu tudi določno govori, da zakon določa pogoje gospodarskih
               organizacij. Ne more to biti nek izvršilni akt in zakon tukaj sicer neke pogoje
               materialno daje. Ni pa teh pogojev determiniral, kot je bilo v prvotnem konceptu. Do
               tega roka so taki pogoji, do naslednjega roka so drugi pogoji. Seveda jih je možno z
               nekim podzakonskim aktom tudi še dodelati in razčleniti, to je vse možno, vendar je v
               takem primeru običajno, da se ti roki vendarle pokažejo in da zakon začne veljati
               takrat, ampak do takrat je normalno pričakovati, da bo ta izvršilni predpis tudi
               funkcioniral in bil izdan. Običajno mu tudi potem predpišemo v prehodnih določbah
               rok, kakor si pač Državni zbor to predstavlja.</p>
               <p>S teh vidikov opozarjam, da ta rešitev ni dobra, je sporna, je problematična in
               utegne povzročiti določene spore tudi na pravni ravni. To je bila moja dolžnost, da
               povem. Hvala lepa.</p>
            </sp>
            <sp xml:id="SDZ2-Redna-05-1997-06-05.sp145">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Baškovič. Doktor Zagožen.</p>
            </sp>
            <sp xml:id="SDZ2-Redna-05-1997-06-05.sp146">

               <speaker>DR. JOŽE ZAGOŽEN:</speaker>

               <p>Tudi jaz moram za čisto vest tukaj nekaj povedati. Glede na tekst, ki je bil v
               Poročevalcu objavljen, je tu v amandmajih prišlo do nekaterih bistvenih sprememb. Kot
               sem že dopoldne rekel, meni gre predvsem za to, da naj bi bila dana možnost, da bi
               pri tako visokih dobičkih lahko neupravičeno prihajale poleg tudi privatne in druge
               osebe, ki do tega niso upravičene. Če sem že pri tem, na primer v 12. členu, pa se
               bom vrnil na tega, nismo nikjer rekli, da ti skladi, ki dobijo navadne delnice, teh
               ne morejo naprej prodati ali da se stvar ne more dokapitalizirati. Pri 18. členu je
               bilo prej navedeno, da dejavnosti teh posebnih iger na srečo ne more opravljati nihče
               drug, razen tistih, ki so v 100% lasti Republike Slovenije. Sem malo poenostavil. V
               19. členu pa je rečeno, da ta določba velja do 31. decembra leta 2001 in šele po tem
               datumu bi lahko koncesionarji sprejemali privatne delničarje. Ta zadeva je zdaj
               porušena, kajti v amandmaju, ki ga boste sedaj izglasovali proti moji volji, piše, da
               je lahko samo država lastnik, da to velja do sprejema uredbe. Ta uredba je zdaj
               vnesena v amandma pri 19. členu, kjer ni več postavljen časovni okvir, se pravi je
               lahko takoj in v amandmaju k 19. členu je ta prvi stavek zdaj črtan, ga ni, do 2001
               in to pomeni, da lahko vlada takoj vključi v lastništvo koncesionarjev, lahko takoj
               da dovoljenje za odredbo in s sklepom, da se notri vključijo tudi privatni
               delničarji. Res je dala neke omejitve, do 20%, da ne sme biti tuja oseba, da ne sme
               biti večinski delničar, da ne sme imeti tihega družbenika in podobno, vendar to je
               vse blažev žegenj. Moram to povedati, da se bo jasno vedelo, od sprejema zakona
               naprej lahko vlada naslednji dan sprejme uredbo in po tej uredbi se lahko tudi
               privatni delničarji participirajo na dobičku, ne samo na tistem participativnem,
               ampak na pravem. To je treba vedeti in vlada bo po moji oceni, opozicijskega
               poslanca, to dala predvsem najbrž tistim, ki so njej blizu. Hvala lepa.</p>
            </sp>
            <sp xml:id="SDZ2-Redna-05-1997-06-05.sp147">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod minister, Mitja Gaspari.</p>
            </sp>
            <sp xml:id="SDZ2-Redna-05-1997-06-05.sp148">

               <speaker>MAG. MITJA GASPARI:</speaker>

               <p>Hvala lepa. Če dovolite, bi samo na kratko rad dal nekaj komentarjev k temu, kar je
               rekel gospod Baškovič. Namreč, če bi v celoti držalo to, s čimer je utemeljil
               neustavnost ali potencialno neustavnost teh dveh členov, se v tem primeru postavlja
               vprašanje, kaj je s celotno devizno zakonodajo, ki ta trenutek velja in ki jo je ta
               državni zbor v različnih obdobjih sprejel. To so bili pa devizni zakon in zakon o
               kreditnih odnosih s tujino in o zunanjetrgovinskem poslovanju. Ti zakoni zelo jasno
               dajejo diskrecijsko pooblastilo Banki Slovenije, da ureja posamezna področja na
               podlagi generalnega pooblastila zakona o plačilnem prometu s tujino in kreditnih
               odnosih s tujino. Podrobnejše pogoje za opravljanje, za registracijo, za odpiranje
               računov določa Banka Slovenije s svojim podzakonskim predpisom. V tem primeru ona
               določa pogoje gospodarjenja na tem področju zelo jasno in zelo natančno v praksi.
               Torej jih ne določa zakon sam po sebi v svojem členu, ampak daje v svojem členu
               pooblastilo Banki Slovenije, da to podrobnejše, tako kot tukaj piše, da to
               natančnejše ali podrobnejše uredi v svojem podzakonskem aktu, torej prenaša
               pooblastilo na institucijo, ki je po zakonu določena, da določeno področje ureja,
               kontrolira, regulira itn. Enako velja za pooblastila centralni banki na področju
               kontrole poslovanja bank. Tukaj ne zlorabljamo nobene ustavne določbe s tem, da zakon
               daje vladi pooblastilo za sprejetje podzakonskega akta. Poleg tega so osnovni pogoji
               zapisani v zakonu, v 19. členu in se samo njihova natančnejša razdelava izpelje v
               uredbi. V uredbi ne morejo biti pogoji ugodnejši, kot so zapisani v zakonu, ker so to
               robni pogoji, najboljši ali najslabši, kakorkoli jih gledate, s katerekoli strani.
               Uredba nima neomejenega prostora, ampak ima zelo jasno omejen prostor po vsebini, kaj
               lahko uredi. Zato mislim, da ni v redu, da se reče, da smo tukaj na meji ustavnega
               ali neustavnega, čeprav se opravičujem, nisem pravnik, ampak po vsebini na to gledam
               in vlečem nekatere vzporednice z obstoječo zakonodajo, ki ni ustavno sporna, vsaj ne
               do danes, na nekaterih zelo pomembnih področjih gospodarskega življenja za
               gospodarske subjekte v Sloveniji oziroma za celotno republiko.</p>
               <p>Poleg tega pa samo en kratek komentar dr. Zagožnu, kar je rekel glede privatnega
               kapitala. Namreč to, kar predlaga tudi cenjeni poslanec, gospod Hvalica, glede
               posameznikov in lastninjenja iz certifikatov - to so privatni lastniki, seveda, to
               niso neprivatni lastniki - in to je legitimna zahteva, da se ta možnost postavi; ali
               bo izglasovana ali ne, bomo počakali na razpravo oziroma odločanje. Ampak v tem delu
               je logika popolnoma enaka.</p>
               <p>In še glede roka uveljavitve. Edina razlika med tekstom zakona iz aprila in tekstom
               zakona, o katerem danes govorimo v amandmaju, je, da je bil tam določen datum, in
               očitno ni povzročalo težav vse ostalo, kar je v tekstu takorekoč enako, razen uredbe,
               to se pravi kriteriji in potem uveljavitev po tem trenutku seveda tudi za pravne
               osebe, ki niso država, lokalna skupnost ali skladi. Sporno pa je, da se to uredi z
               uredbo, ki je časovno bolj fleksibilna, kot je bil tam zapisan datum. Gospod Vesenjak
               iz Ministrstva za gospodarske dejavnosti lahko razloži še kaj več o sami strategiji
               in potem seveda o logiki uredbe. Ampak v logiki uredbe je, da vlada seveda ne more
               zlorabljati pooblastila, ki ga je dobila, ker so robni pogoji določeni z zakonom. To
               je eno.</p>
               <p>Drugič. Ta dejavnost ni dejavnost kot vsaka druga dejavnost, sicer je ne bi urejali s
               posebnim zakonom, ampak bi bila urejena z zakonom o gospodarskih družbah. Te
               dejavnosti ne more opravljati vsakdo. Za to dobi koncesijo, ker je to dejavnost
               takega pomena, ki jo država ureja s posebnim aktom, s katerim dovoljuje ali pa ne
               dovoljuje vstopa v to dejavnost. Če je to tako, potem bo vlada odgovorna na podlagi
               strategije in uredbe, na podlagi ocene, kaj se dogaja v gospodarskem prostoru in v
               številu igralnic in v posledicah tega igralništva odločila, ali je število dovoljeno,
               mimo tistega, kar je že zapisano v zakonu o igrah na srečo, lahko dodelila večje
               število koncesij. Je zelo majhen prostor za novo koncesioniranje v Sloveniji z dvema
               milijonoma prebivalcev in s tem številom igralnic, ki že obstajajo v slovenskem
               prostoru in ki nimajo namena, očitno, prenehati s svojim delovanjem, ker je pač
               očitno ekonomski interes dovolj močan, da bi se s to dejavnostjo še naprej ukvarjale.
               Hvala lepa.</p>
            </sp>
            <sp xml:id="SDZ2-Redna-05-1997-06-05.sp149">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Baškovič.</p>
            </sp>
            <sp xml:id="SDZ2-Redna-05-1997-06-05.sp150">

               <speaker>MILAN BAŠKOVIČ:</speaker>

               <p>Hvala lepa. Ni moje, da bi vodil duel oziroma razgovor z ministrom, ampak nekaj bi pa
               le rad ugotovil. Namreč, nisva se razumela. V tem primeru sploh nisem postavil pod
               vprašaj uredbe kot uredbe. Saj natančnejše pogoje, ki jih je zakon tukaj naštel, v
               vseh alineah, to je potem ta funkcija vlade, vlada izdela natančnejše pogoje. Tu ni
               dvoma, jaz tega niti nisem postavil kot problem. Problem je samo to - pa ne vem,
               zakaj se ne razumemo - da je od časa izdaje te uredbe odvisen nastop enega oziroma
               prelomnica med enim in drugim režimom pogojev, ki jih zakon postavlja.</p>
               <p>Samo to je tisto, kar sem hotel dopovedati. Vse drugo ni sporno, ves čas je ta uredba
               možna, ampak sedaj je prišla uredba kot instrument uveljavitve zakona, to je pa
               tisto, kar sem hotel nekako pravno in sistemsko pokazati kot sporno.</p>
               <p>Ni nobenega spora glede tega, tudi če smo dali v tistih zakonih pooblastila vladi ali
               pa banki, da nekatere stvari ob okvirih zakona potem natančnejše izdela, je to druga
               materija, to je vse možno, mi smo pa dali tam pod vprašaj, da bi zakonska veljava
               bila odvisna od tistega izvršilnega pripisa ali banke, vlade in tako naprej. To
               mislim, da je problem, ki je tukaj nov, edinstven in sem ga moral pokazati.</p>
               <p>Če bi bila tukaj časovna meja jasna in ta uredba normalno igra kot zmeraj, je stvar
               popolnoma iz tega vidika zame nesporna. Hvala lepa.</p>
            </sp>
            <sp xml:id="SDZ2-Redna-05-1997-06-05.sp151">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! Gospod Špiletič.</p>
            </sp>
            <sp xml:id="SDZ2-Redna-05-1997-06-05.sp152">

               <speaker>BOGOMIR ŠPILETIČ:</speaker>

               <p>Če sedaj govorimo o 19. členu, potem se mi res kot prvo zastavlja naslednje
               vprašanje. Da je vlada v prvem predlogu omenjala možno privatizacijo, če lahko tako
               rečem oziroma igralništva šele po letu 2001, kot razloge je pa navajala nečista
               lastniška razmerja oziroma počakati na to, kaj bodo odločila sodišča v sodnih sporih,
               ki še niso zaključena, in pa odsotnost strategije razvoja igralništva.</p>
               <p>Zanimivo, da se je to vse skupaj spremenilo čez noč in kar naenkrat je zadeva toliko
               jasna, da si upamo v privatizacijo takoj. Če pa je temu tako, kot vlada sedaj
               zagovarja, da je možna takojšnja privatizacija, potem se pa vprašajmo, zakaj pa sploh
               ta cirkus 30-dnevnega podržavljenja, pa potem prenašanja nazaj na sklade. Potem
               namreč glavni motiv odpade.</p>
               <p>Prej je bil motiv tega 5-letnega moratorija ravno ta, da se v tem času postavijo
               stvari na čisto in se potem nadaljuje iz čiste osnove. Če sedaj to zdaj ni več
               potrebno, potem bomo še v nadaljevanju ribarili v kalnem in igralništvo bo še kar
               naprej lahko na prvih straneh in z debelimi stolpci v časopisih, ker bo stalno
               obstajal ta kanček dvoma, ker nismo štartali iz čistih stvari, temveč iz nerazčiščene
               podlage.</p>
               <p>Drugo vprašanje, ki se mi s tem v zvezi postavlja, je to, zakaj potrebujemo neke
               dodatne kriterije za pridobitev koncesije, ko pa že sistemski zakon v bistvu ureja
               tako dodeljevanje koncesij kot koncesijske dajatve.</p>
               <p>Ali to pomeni, da ta koncesijski zakon ni dovolj dober, da rabimo v tem zakonu še
               dodatna pojasnila oziroma ali je sedaj možno z enim zakonom popravljati drug zakon?
               Gospod Baškovič bi na to temo morda kaj rekel, ker se ni izjasnil do tega, po moji
               oceni pa je to nepotrebno. In pa še tretje, kar se mi pa zdi, da je tudi posledica
               vse te hitrosti ali površnosti ali namenoma ali karkoli, ne bom dal vrednostne sodbe,
               vendar 19. člen mislim, da ni korektno povzet, ker včeraj, ko smo se že pogovarjali o
               tem, kdaj minister izda uredbo, smo rekli v 30 dneh, ko bo sprejeta strategija
               razvoja igralništva, ne pa tako, kot je zapisano tukaj, ker obstaja še vedno prvotni
               predlog. Zato bi prosil strokovne službe, da preverijo stenogram in to tudi ustrezno
               popravijo.</p>
            </sp>
            <sp xml:id="SDZ2-Redna-05-1997-06-05.sp153">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Špiletič. Želi še kdo razpravljati? Gospod Rejc.</p>
            </sp>
            <sp xml:id="SDZ2-Redna-05-1997-06-05.sp154">

               <speaker>IZIDOR REJC:</speaker>

               <p>Hvala, gospa podpredsednica. Gospe in gospodje! Kakor zdajle slišimo oziroma nekako
               lahko tudi sklepamo, prej pa so me tudi že opozorili nekateri razpravljavci, se je v
               bistvu s temi amandmaji, ki smo jih tudi na komisiji potrdili, amandmajema vlade,
               nekako se je razrahljala struktura tega zakona oziroma se je naredila neka situacija,
               v kateri stvari natančno ne stojijo in menim, da bi se zadeva lahko uredila v tretji
               obravnavi z uskladitvenim amandmajem, ki bi ga lahko pripravili, da bi potem prenesli
               oziroma popravili tako, da se nekako spet glasi tako, kot se je pri predlaganem
               osnutku zakona, ki smo ga prejeli v Državni zbor, kjer se pojavlja tisti datum in s
               tem v bistvu razrešuje situacijo. Hvala.</p>
            </sp>
            <sp xml:id="SDZ2-Redna-05-1997-06-05.sp155">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Vesenjak.</p>
            </sp>
            <sp xml:id="SDZ2-Redna-05-1997-06-05.sp156">

               <speaker>PETER VESENJAK:</speaker>

               <p>Hvala. Jaz bi rad pojasnil tudi nekatere stvari, na katere je opozoril gospod
               Baškovič in kasneje tudi gospod Špiletič. Zakon o igrah na srečo v svojem 63. členu
               jasno govori, da o dodelitvi koncesije za prirejanje posebnih iger na srečo odloča
               vlada in torej že krovni zakon oziroma sistemski zakon daje vladi popolno
               pristojnost, da odloči na podlagi nekih svojih kriterijev, zraven tistih, ki so
               napisani v zakonu o igrah srečo, ki jih mora koncesionar izpolnjevati, ali bo
               koncesijo podelila ali ne. 56. člen zakona o igrah na srečo pa govori, da se delnice
               koncesionarja lahko prenašajo samo med osebami, ki so po zakonu, ki ureja lastniško
               strukturo, lahko delničarji koncesionarja. Ta zakon je tisti, ki ga mi zdaj
               sprejemamo oziroma na katerega se sklicuje osnovni zakon o igrah na srečo. To pomeni,
               da bi v bistvu po krovnem zakonu, ki ima koncesijski tip igralništva predviden, vlada
               itak imela pravico, da odloča o tej koncesiji. Vlada je pa želela v tem zakonu, ki
               govori tudi o lastniški strukturi, narediti stvar čim bolj pregledno in jasno, da bi
               že v samem zakonu, ki ga sprejemajo vsi poslanci in ki je zelo transparenten, dala
               vedeti, kakšne kriterije bo pri dodeljevanju koncesij še bolj natančno od tistih, ki
               so že v zakonih o igrah na srečo, uporabljala pri dodeljevanju koncesij. Meni se zdi
               to zelo pozitivno in kaže mogoče še večjo transparentnost, jasnost in poštenost
               samega zakona in seveda vlado na neki način obvezuje, da pač tisto, kar je v zakonu
               zdaj v 19. členu zapisano in je po moji oceni zelo strogo, dosti bolj strogo, kot
               želijo eni, in mogoče manj seveda strogo, kot želijo drugi, vendar se mi zdi, da je
               neka rešitev, ki je zelo trezna in hkrati razvojno usmerjena. Recimo v 19. členu za
               fizične osebe, v pravni osebi, gospodarski družbi, ki ne more biti več kot 20%-en
               lastnik koncesionarja, fizična oseba ne sme biti več kot 10%-ni delničar. Se pravi,
               če bi hotele same fizične osebe ustanoviti igralnico, jih mora biti 50, 5 pravnih
               oseb po 10, fizičnih oseb 50, to je pa že omejitev, ki ni tako majhna. Zraven tega je
               pa dodana peta alinea, ki govori o tem, da mora ta gospodarska družba kot dejavnost
               opravljati gostinsko oziroma s turizmom povezano dejavnost in spet zožuje manevrski
               prostor, usmerjanje v razvoj turizma. Vlada bo pa z natančnejšimi kriteriji glede
               tega z uredbo, ki bo na osnovi neke strategije, sprejela pogoje, ki bodo še, bi rekel
               ožji, in bodo seveda tudi na nek način zoževali ta prostor, da bi lahko kar vsi
               povprek postajali delničarji igralnic. Tukaj je treba upoštevati spet osnovno bistvo
               igralnic, da to ni kakršnakoli dejavnost, ampak je dejavnost, ki prinaša neko izredno
               rento in ne more kar vsakdo k njej pristopiti. Seveda tudi od zakona tega ne moremo
               pričakovati, da bo kar v naprej tako jasno, kot za druga področja, vsem povedal, pod
               kakšnimi pogoji se lahko ukvarjajo z igralništvom. Hvala lepa.</p>
            </sp>
            <sp xml:id="SDZ2-Redna-05-1997-06-05.sp157">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Špiletič.</p>
            </sp>
            <sp xml:id="SDZ2-Redna-05-1997-06-05.sp158">

               <speaker>BOGOMIR ŠPILETIČ:</speaker>

               <p>Če je vse tako, kot smo predhodno slišali, potem jaz sprašujem predlagatelje, v čem
               je potem smisel tega celega zakona oziroma te cele igre, najprej podržavljanja, pa
               potem vračanja delnic, da jih bomo potem takoj mogoče 31. dan pa že prodali pravnim
               osebam. Potem pa pol tega zakona sploh ni potrebnega oziroma so trije členi morda
               dovolj!</p>
            </sp>
            <sp xml:id="SDZ2-Redna-05-1997-06-05.sp159">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Bi še kdo želel razpravljati? <stage>(Ne.)</stage></p>
               <p>Če ni razpravljalcev, dajem na glasovanje amandma k 18. členu. Ugotovimo sklepčnost!
               <stage>(53 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je amandma k 18. členu sprejet.</p>
               <p>V razpravo dajem 19. člen in amandma k 19. členu. Predlagatelj je Vlada Republike
               Slovenije, matično delovno telo ga podpira.</p>
               <p>Ugotavljam, da ni razpravljalcev, zato dajem na glasovanje amandma k 19. členu.
               Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je amandma k 19. členu sprejet.</p>
               <p>V razpravo dajem 20. člen in amandma k 20. členu. Predlagatelj je Vlada Republike
               Slovenije, matično delovno telo ga podpira.</p>
               <p>Ugotavljam, da ni razpravljalcev, zato dajem na glasovanje amandma k 20. členu.
               Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma k 20. členu sprejet.</p>
               <p>V razpravo dajem amandma za novi 20.a člen. Predlagatelj je Vlada Republike
               Slovenije, matično delovno telo ga podpira.</p>
               <p>Razpravljalcev ni, zato dajem na glasovanje amandma za novi 20.a člen. Ugotovimo
               sklepčnost! <stage>(59 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma za novi 20.a člen sprejet in s tem 20.a člen.</p>
               <p>V razpravo dajem 21. člen in amandma k 21. členu. Predlagatelj je Vlada Republike
               Slovenije, matično delovno telo ga podpira.</p>
               <p>Ugotavljam, da ni razpravljalcev, zato dajem na glasovanje amandma k 21. členu.
               Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma k 21. členu sprejet.</p>
               <p>V razpravo dajem 22. člen, h kateremu niso bili dani amandmaji. Ugotovimo sklepčnost!
               <stage>(57 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 22. člen sprejet.</p>
               <p>Imamo še amandma k naslovom poglavij in podpoglavij in razdelkov. Predlagatelj je
               Vlada Republike Slovenije. Matično delovno telo amandma podpira. Ker razpravljavcev
               ni, dajem to na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da so amandmaji k naslovom poglavij, podpoglavij in razdelkov so
               sprejeti.</p>
               <p>Opravili smo razpravo in glasovanje o posameznih členih, glasovati pa moramo še o
               naslovu zakona. Ali še kdo želi razpravljati o naslovu? <stage>(Ne.)</stage> Ker ne želi nihče
               razpravljati, zaključujemo razpravo in prehajamo na glasovanje. Ugotovimo sklepčnost!
               <stage>(60 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je naslov sprejet.</p>
               <p>Prehajamo na tretjo obravnavo in sprašujemo, če želi še kdo razpravljati? Gospod
               Hvalica.</p>
            </sp>
            <sp xml:id="SDZ2-Redna-05-1997-06-05.sp160">

               <speaker>IVO HVALICA:</speaker>

               <p>Hvala lepa. Prosim za šest minut odmora, da se pripravim za tretjo obravnavo. Tako
               kaže ura, zato sem rekel 6 minut, zakaj bi pretiraval. Hvala.</p>
            </sp>
            <sp xml:id="SDZ2-Redna-05-1997-06-05.sp161">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Zagožen.</p>
            </sp>
            <sp xml:id="SDZ2-Redna-05-1997-06-05.sp162">

               <speaker>DR. FRANC ZAGOŽEN:</speaker>

               <p>Predlagam, da po šestih minutah opravimo tudi še tretjo obravnavo, tako da bi danes
               sprejeli ta zakon, da bo pravna praznina čim krajša. Hvala.</p>
            </sp>
            <sp xml:id="SDZ2-Redna-05-1997-06-05.sp163">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Hvalica želi še besedo.</p>
            </sp>
            <sp xml:id="SDZ2-Redna-05-1997-06-05.sp164">

               <speaker>IVO HVALICA:</speaker>

               <p>Hvala lepa. Ker vidim, da se hoče izigrati moj predlog, prosim za dve uri. Ker mi
               imamo namreč sedaj sestanek, ki je bil napovedan pred 10 dnevi in tudi ura je 18.00.
               Jutri je izredna seja, kot veste. Nekateri veste, drugi ne veste in po tej seji mirno
               lahko pripravimo. Kljub vsemu, da je bil vložen moj amandma k 12. členu, ga še nisem
               dobil na mizo. Torej dajmo operirati s papirji na mizi. Ne moremo brez tega. <stage>(Glasovi
               v klopeh.)</stage> Ne, ne, ker mi je dala zdaj sekretarka eno zlobno pripombo, naj ji povem,
               da sem amandmiral šele potem, ko je bil spremenjen 12. člen. Torej nisem mogel prej
               vložiti, pa sem dvakrat prej tu razložil, ampak, žal, očitno generalna sekretarka ne
               posluša tistega, kar jaz rečem. Hvala lepa.</p>
            </sp>
            <sp xml:id="SDZ2-Redna-05-1997-06-05.sp165">

               <speaker>PODPREDSEDNICA EDA OKRETIČ-SALMIČ:</speaker>

               <p>Prekinjamo današnjo sejo. Jutri ob desetih nadaljujemo z izredno sejo Državnega
               zbora, če bomo pa prej končali, bomo pa nadaljevali s 5. prekinjeno sejo. Jutri
               delamo do 14. ure. <title><stage>(SEJA JE BILA PREKINJENA 5. JUNIJA 1997 OB 17.57 URI.)</stage></title>
               </p>
            </sp>
         </div>
      </body>
   </text>
</TEI>
