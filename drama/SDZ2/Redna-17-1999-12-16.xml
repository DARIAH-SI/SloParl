<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-17-1999-12-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|334DBE7C878E5BF7C125684E00486165</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=334DBE7C878E5BF7C125684E00486165</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-17-1999-12-16.DZ" n="17">
               <name>Redna</name>
               <date when="1999-12-16"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-17-1999-12-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 17. seje</stage>
            <stage type="date">(16. december 1999)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 10.07 uri. </stage>


            <sp xml:id="SDZ2-Redna-17-1999-12-16.sp1">

               <speaker>PREDSEDNIK JANEZ PODOBNIK:</speaker>

               <p>Pričenjam nadaljevanje 17. seje državnega zbora.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Jože Možgan, Franc Potočnik, Roberto Battelli, Alojz Peterle,
               za popoldanski del Andrej Fabjan, za dopoldanski del Eda Okretič-Salmič, mag. Franc
               Žnidaršič,Jurij Malovrh, Samo Bevk, Vincencij Demšar od 12.30 ure dalje, Polonca
               Dobrajc za pričetek seje, Miroslav Luci in Aleksander Merlo za dopoldanski del seje.
               Prosim, da ugotovimo navzočnost v dvorani! Ugotavljamo torej prisotnost! (51
               poslancev in poslank.)Zbor je sklepčen in lahko odloča.</p>
               <p>Na sejo sem povabil predstavnike vlade Republike Slovenije in jih lepo pozdravljam.
               Za današnje nadaljevanje 17. seje so nam preostale še tri točke dnevnega reda. Sam
               pričakujem, da je realna možnost, da jih dokončamo v dopoldanskem delu, to pa tudi
               pomeni, da bi popoldne že lahko pričeli izredno sejo državnega zbora. Odvisno pač
               seveda od vas, spoštovane kolegice in kolegi, in od vaših razprav. Najprej bomo
               prešli na prekinjeno 40. točko dnevnega reda, to je predlog deklaracije o zunanji
               politiki Republike Slovenije, nato pa imamo še dve točki, predlog zaključnega računa
               proračuna in pa spremembe pravilnika o merilih in pogojih za uporabo sredstev
               fundacije za financiranje športnih organizacij.</p>
               <p>Prehajamo na <title>prekinjeno  40. TOČKO DNEVNEGA REDA, </title>to je na <title>PREDLOG DEKLARACIJE O ZUNANJI POLITIKI
                  REPUBLIKE SLOVENIJE.</title>
               </p>
               <p>Smo v okviru splošne razprave. Poslanske skupine so že povedale svoja stališča, tiste
               ki so želele. Ugotavljam, da imam osem pisnih prijav, ostali pa boste lahko
               razpravljali v okviru petminutnih razprav. Prvi bo razpravljal kolega Petan, za njim
               kolega Aurelio Juri. Kolega Petan je trenutno zadržan. Torej najprej ima besedo
               kolega Juri, za njim kolega Jerovšek.</p>
            </sp>
            <sp xml:id="SDZ2-Redna-17-1999-12-16.sp2">

               <speaker>AURELIO JURI:</speaker>

               <p>Vsem lep pozdrav. Dobro jutro. Prvič me je doletela čast, da sem prvi za govornico.
               Začenjamo našo razpravo. Torej takole. Govorimo o tem predlogu deklaracije in seveda
               tudi o stališčih, ki jih je matično telo izoblikovalo. Naj povem, da že ob prvem
               besedilu, datiranem 8. aprila letos z naslovom "Temeljne usmeritve zunanje politike",
               se je naša, strankina, strokovna skupina za zunanjo politiko sestala in oblikovala
               neko vsebino zbirnih stališč na temo seveda, ki je povezana z deklaracijo "Odnosi s
               sosedi". Kot predpogoj vsakršnemu nadaljnjemu razglabljanju o poteh Slovenije v
               Evropo in v svet. In kaj smo zapisali? Zapisali smo, da pot Slovenije v Evropo in
               svet se začenja pri sosedih. Zapisali smo, da Evropa in svet nas bosta cenila in
               sprejemala tudi po sposobnosti, da z njimi ustvarimo in razvijamo dobre, urejene
               odnose. Strateško pomemben in temeljni interes Slovenije je torej graditev
               prijateljskih sosedskih odnosov, ki temeljijo na enakopravnosti, medsebojnem zaupanju
               in spoštovanju, sožitju in poglabljanju intenzivnega vsestranskega sodelovanja na
               vseh področjih, s posebnim poudarkom na obmejnem sodelovanju in s posebno vlogo ter
               prispevkom narodnih skupnosti.</p>
               <p>Poudarjamo mednarodnopravno veljavnost in dokončnost sporazumov z nekaterimi
               sosednjimi državami: osimski in rimski sporazum oziroma uveljavitev slovenskega
               nasledstva pri nekaterih temeljnih mednarodnih pravnih aktih, avstrijska državna
               pogodba. Ob ponavljajočih se namigih in celo trditvah, da državna meja s Hrvaško še
               ni določena - tukaj se žal prepogosto zamenjujeta dva pojma, določenost in
               označevanje te meje - poudarjamo zavezo, ki nam jo pri tem nalaga jasno in nedvoumno
               besedilo temeljne ustavne listine o samostojnosti in neodvisnosti Republike
               Slovenije. Samo ob doslednem spoštovanju in izvajanju teh dokumentov, ki so Sloveniji
               odprli vrata mednarodnemu priznanju, bo mogoče razreševati nekatera vprašanja, ki v
               odnosih s sosedi niso urejena. V teh okvirih se zavzemamo...</p>
            </sp>
            <sp xml:id="SDZ2-Redna-17-1999-12-16.sp3">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi, samo prosil bi, da seveda ne motite govornika. Prosim, kolega
               Juri.</p>
            </sp>
            <sp xml:id="SDZ2-Redna-17-1999-12-16.sp4">

               <speaker>AURELIO JURI:</speaker>

               <p>Hvala. No, v teh okvirih se zavzemamo za strpen, argumentiran in konstruktiven nastop
               Slovenije v pogovorih s sosedih o odprtih vprašanjih ter drugih izzivih časa in v
               skupnem iskanju zadovoljivih rešitev oziroma sprejemljivih kompromisov, pri čemer smo
               prepričani, da nekatera nerešena vprašanja v dvostranskih odnosih ne bi smela ovirati
               celote oziroma preostalih področij sodelovanja. Sposobnost za strpen dialog in
               konstruktivne rešitve v interesu sožitja je bistvena značilnost povojne civilizirane
               Evrope.</p>
               <p>Takrat smo tudi zapisali, da pri tem pozdravljamo kot ustrezna in spodbudna stališča,
               ki jih je vlada zapisala v dokumentu Temeljne usmeritve zunanje politike Republike
               Slovenije, ponavljam, z dne 8.4.1999.</p>
               <p>Spričo povedanega, zapisanega v omenjenem dokumentu in aktualnosti zlasti
               problematike dialoga s Hrvaško, menim, da je nedopustno in posebej krivično za ljudi
               ob meji, da še danes, dve leti po njegovem podpisu, državni zbor, tudi zaradi
               sprenevedanja vlade in koalicije, ni ratificiral sporazuma o obmejnem prometu in
               sodelovanju, tako kot preseneča in zaskrbljuje, da po skoraj osmih letih od
               osamosvojitve v pogajanjih o razreševanju vprašanj krške nuklearke, hrvaških
               varčevalcev Ljubljanske banke, slovenskega premoženja na Hrvaškem, označitve meje na
               kopnem in določitve meje na morju, še vedno ni odločilnih premikov. Nerazumljivo je
               zlasti za državo, ki stremi po Evropski uniji in ki bi se naj zgledovala po njenih
               vrednotah, načelih in standardih, da se v pomembnem delu njene politike, tudi vladne,
               spodbuja neevropska ter za zdravje sosedskih odnosov škodljiva politika ozemeljskih
               teženj in pri ljudeh ustvarjajo s tem v zvezi neuresničljiva pričakovanja. Tako
               početje je nevarno in neodgovorno, obenem pa diskvalificira Slovenijo kot eno izmed
               vidnejših kandidatk za članstvo v Evropski uniji.</p>
               <p>V Združeni listi socialnih demokratov tako politiko zavračamo in obsojamo ter v
               nasprotju s tistimi, ki pledirajo po zaostrovanju pogajalskih izhodišč, pozivamo
               vlado k večji odgovornosti in preudarnosti ter k iskanju in ponujanju hrvaški strani
               ustreznih kompromisov, ki naj pripomorejo k deblokadi nastale situacije in k
               oblikovanju za obe strani zadovoljivih rešitev, tako mejnega kot drugih odprtih
               vprašanj. Cela vrsta tovrstnih rešitev je bila že nakazana. Združena lista socialnih
               demokratov bo pripravljena pri tem aktivno sodelovati in prek dialoga s hrvaško
               demokratično levico ter znotraj stranke evropskih socialistov in socialistične
               internacionale odigrati svojo tvorno vlogo. Posredniško-svetovalna vloga, ki jo je
               bivši obrambni minister ZDA William Perry prevzel, da bi Sloveniji in Hrvaški pomagal
               problem meje odpraviti z dnevnega reda pogajanj o nerešenih vprašanjih v bilateralnih
               odnosih, kaže na nesposobnost tako slovenske kot hrvaške vlade, da bi sami ustrezno
               rešitev našli, a se obenem ponuja kot priložnost, ki je ne smeta zamuditi.</p>
               <p>No, o tem smo govorili in to smo zapisali v naši strokovni skupini. Stališča, ki sem
               jih navedel, so povsem aktualna tudi danes, ko imamo pred seboj precej preoblikovano
               in dopolnjeno, a vsebinsko ne pretirano spremenjeno besedilo deklaracije o zunanji
               politiki Republike Slovenije. Sam dokument torej ni sporen, obratno, a žal ni več
               verodostojen, potem, ko smo razbrali, slišali, izvedeli vse to, kar se na temo
               zunanja politika in sorodno znotraj vladne koalicije dogaja.</p>
               <p>Bom konkreten na dveh najbolj aktualnih primerih, čeprav nista, razen enega, oba
               toliko razvpita. Kako naj verjamem zapisani intenciji na 5. strani deklaracije
               oziroma v zadnjem stavku podpoglavja o Republiki Hrvaški, citiram: "Slovenija si bo
               prizadevala za vse oblike regionalnega in maloobmejnega sodelovanja s Hrvaško, ki
               lahko bistveno izboljšata razmerja obmejnega prebivalstva", ko na predlog vladne -
               sprašujem, ali še drži - vladne ljudske stranke s pomočjo opozicije z desnega brega
               državnega zbora le-ta se znova in znova izmika uveljavitvi sporazuma, ki bi tovrstna
               vprašanja v marsičem rešil in ki ga je vlada podpisala, ponavljam, vlada podpisala in
               ga nam poslala v ratifikacijo. Torej zelo lepo napisano v deklaraciji, ampak se ne
               dogaja to, kar je zapisano.</p>
               <p>Drugi primer. Na isti strani deklaracije nekje v sredini podpoglavja o italijanski
               republiki, pri čemer bi predlagal, da se uporabi ista dikcija kot pri drugih
               sosednjih državah, ko govorimo o Republiki Avstriji, o republiki, tukaj je malo
               dikcija spremenjena piše, citiram: "Pomemben dejavnik v bilateralnih odnosih ostajata
               narodni manjšini." Seveda, toda tem manjšinam, tako slovenske v Italiji kot
               italijanske pri nas, in enako velja tudi za Madžarsko pri nas, je treba finančno
               pomagati. A vsakič, ko se lotevamo predloga proračuna, ugotovimo, da vlada skuša ti
               dve že sicer skromni postavki še bolj oklestiti. In znova se zadeve rešujejo tako,
               kot se lahko zmore, z amandmaji, seveda na raznih komisijah v samem državnem zboru.
               Problem je v tem, da vlada pride s predlogom, ki ne ustreza intenciji, ki jo pišemo v
               deklaraciji.</p>
               <p>Takih in podobnih primerov nedoslednosti, dvoličnosti, igranja dveh povsem različnih
               melodij znotraj istega orkestra bi lahko še in še naštevali. In je to osnovna slabost
               naše zunanje politike, zunanje politike Republike Slovenije, za katero bi prej kot
               samega ministra krivil vrh vlade in koalicijskih strank, od predsednika vlade gospoda
               Drnovška do podpredsednika vlade gospoda Podobnika, ki očitno ne zmoreta istega
               jezika. Dobre tri tedne nazaj sem jima naslovil poslansko vprašanje z vrsto
               konkretnih podvprašanj v zvezi z nedokončano zgodbo o ratifikaciji maloobmejnega
               sporazuma s Hrvaško in z morebitnimi posledicami.No, kaže, da so prve posledice že
               tu. Slišali smo za ne najbolj obetavne odmeve v Zagrebu na nov odlog
               ratifikacije.</p>
               <p>No še danes odgovorov na vsa ta vprašanja nisem prejel. Smo torej, gospod minister,
               pri nekakšni, ne mi zameriti izraza, pravljici za otroke, ko nam pripoveduje vlada s
               predlogom deklaracije o zunanji politiki, kaj vse bo Slovenija storila, da se nadalje
               uveljavi na mednarodni sceni. Vse to si tudi sam želim, da bi postorila, in sem
               pripravljen tudi osebno pomagati. Če ne bo nekoliko več reda v vladnih oziroma
               koalicijskih vrstah, bo vse to delo jalovo. Pridružujem se kolegu Pahorju, ko je
               včeraj svetoval, naj se diplomacija bolj kot navzven morda obrne navznoter, zato da
               bo začela delati na prepričevanju partnerja v koaliciji, kajti s sosedom se je očitno
               lažje dogovoriti za določene rešitve. Seveda za sprejem deklaracije in tudi za
               stališča, ki jih je odbor za mednarodne odnose izoblikoval, bom glasoval, a žal brez
               pretiranega prepričanja in upanja, da se je bo, te deklaracije in vseh spremnih
               stališč tudi vladna koalicija držala. Hvala.</p>
            </sp>
            <sp xml:id="SDZ2-Redna-17-1999-12-16.sp5">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika? Kolega Jerovšek, replika, razpravo pa ima nato kolega Rudolf
               Petan.</p>
            </sp>
            <sp xml:id="SDZ2-Redna-17-1999-12-16.sp6">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi! Repliciral bi na tisto
               izvajanje gospoda Jurija, ko je omenjal, da slovenski politiki pojavljajo ozemeljske
               težnje do sosednjih držav. Če ga je bilo prav razumeti, tudi iz vrst uradne politike,
               mislim da je takšno govorjenje v tem državnem zboru škodljivo za slovensko državo, za
               njeno pozicijo v meddržavnih pogajanjih in meddržavnih odnosih. Še posebej ob
               dejstvu, da si kaj takega ob dosti huje izraženih tendencah v sosednjih državah,
               sosednje politike, sosednje države, v sosednjih parlamentih ne bomo slišali in je
               nismo slišali kritike oziroma distanciranja od izjav, ki bi bile potrebne
               distanciranja. Pri tem imam seveda v mislih izjavo pokojnega hrvaškega predsednika,
               da je Piranski zaliv italijanski. Nobenega distanciranja od te izjave iz vrst uradne
               hrvaške politike ni bilo.</p>
            </sp>
            <sp xml:id="SDZ2-Redna-17-1999-12-16.sp7">

               <speaker>PREDSEDNIK JANEZ PODOBNIK:</speaker>

               <p>Kolega Jerovšek, prišlo je do lapsusa: da je Piranski zaliv hrvaški.</p>
            </sp>
            <sp xml:id="SDZ2-Redna-17-1999-12-16.sp8">

               <speaker>JOŽEF JEROVŠEK:</speaker>

               <p>Hrvaški, ja. Pardon. Nobenega distanciranja. Tu pa slišimo, kar mene sicer ne
               preseneča, iz ust gospoda Jurija, ki skuša sam, pa tudi po sorodstvenih vezeh
               pomembno prispevati k popustljivosti in klečeplazenju slovenske politike v odnosu do
               drugih držav, in to počne s posebnim interesom, ob vsaki priložnosti, ko je na
               preizkušnji slovenska politika oziroma slovensko razmerje do dveh sosednjih držav.
               Strinjam se, da je treba tu dovolj diplomatske spretnosti, vendar da se omenjajo
               ozemeljske težnje, ki ne vem, kje so bile izražene, in ob dejstvu, da meja ni
               določena, je po mojem mnenju izredno škodljivo. Če je kje kdaj kak posameznik, ne v
               vlogi slovenskega politika, tudi pokazal kak zgodovinski zemljevid, to še ne pomeni
               ozemeljskih teženj države Slovenije. In zaradi tega protestiram oziroma sem proti
               takemu govorjenju v našem državnem parlamentu, ob tem, da smo soočeni z bistveno bolj
               agresivno politiko drugih držav do Slovenije. Hvala lepa.</p>
            </sp>
            <sp xml:id="SDZ2-Redna-17-1999-12-16.sp9">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika na repliko, kolega Juri.</p>
            </sp>
            <sp xml:id="SDZ2-Redna-17-1999-12-16.sp10">

               <speaker>AURELIO JURI:</speaker>

               <p>Hvala. Najprej, kolegu Jerovški bi svetoval, naj ne omenja sorodstvenih vezi, ker je
               eden tistih, ki niso do tega upravičeni in ker nimajo zveze s podano razpravo.</p>
               <p>Drugič, obsojam vse teritorialne težnje, tudi to izjavo, ki jo je izrekel pokojni
               hrvaški predsednik, ampak enako težke so, seveda, izjave in zamisli, tako kot tiste,
               da je Piranski zaliv hrvaški, enako nasprotne teze, da je Savudrija pa morda Mirna
               del slovenskega ozemlja. To so vse izjave, ki ne koristijo urejevanju mejnega
               vprašanja, zlasti pri označevanju zadnjih delov te meje, ki še niso označeni in ki so
               predmet pogajanj. Veste, naša diplomacija ima nek del območja v pogajanjih, kjer je
               to območje še nedefinirano. Sama meja pa je s temeljno ustavno listino določena, in
               bi tudi prosil, da tudi minister še enkrat spomni na dikcijo okrog določitve in
               označitve. Gre za bistveno razliko, ki jo, žal, zanemarjamo. Hvala.</p>
            </sp>
            <sp xml:id="SDZ2-Redna-17-1999-12-16.sp11">

               <speaker>PREDSEDNIK JANEZ PODOBNIK:</speaker>

               <p>Repliko na repliko kolega Jurija ima kolega Jelinčič.</p>
            </sp>
            <sp xml:id="SDZ2-Redna-17-1999-12-16.sp12">

               <speaker>ZMAGO JELINČIČ:</speaker>

               <p>Hvala lepa, gospod predsednik. Kolegice in kolegi ter predstavniki vlade, najprej lep
               dober dan, potem pa nekaj na govorjenje gospoda Jurija.</p>
               <p>Rekel je, da naj se sorodstvenih vezi ne omenja, vendar slovenski pregovor lepo
               pravi, "kri ni voda". In če kri ni voda, potem vemo, za koga bo gospod Juri delal,
               deloval in v katero smer bo pihal. Žal, to ni slovenska smer. Mene to boli, da to ni
               slovenska smer in njegova izvajanja tukaj gor, ko zagovarja hrvaške težnje, agresivne
               težnje po zasedbi slovenskega ozemlja, s tem seveda, da je Hrvaška že okupirala dele
               slovenskega ozemlja z oboroženo silo, mislim, da mimo tega pač ne moremo. Dejstvo je,
               da okupacija določenega ozemlja se ne izvaja samo z vojaškimi silami, ampak lahko
               tudi s policijskimi silami. In glede na to, da so štiri v zadnjem momentu, štiri vasi
               ob hrvaški meji okupirane od strani Hrvatov s policijskimi silami, gre za akt
               okupacije, na kar slovenska vlada ni odgovorila. Gospod Juri seveda zagovarja. Njemu
               bi bilo všeč, da bi enostavno črtali mejo med Slovenijo in Hrvaško. In nikoli nisem
               slišal gospoda Jurija, da bi kadarkoli rekel kakšno besedo proti hrvaškim
               zemljevidom, ki jih uradno izdajajo in na katerih sploh ni meje med Slovenijo in
               Hrvaško, ampak Hrvaška direktno meji na Italijo. To mu je pogodu. To mu je všeč, to
               bo zagovarjal. Če se Slovenci borimo za lastno zemljo, mu bo že narobe. In to naj bo
               ali na italijanski strani ali na hrvaški strani.</p>
               <p>Slovenski ljudje so umirali za svojo zemljo in zdaj v državnem zboru najdemo ljudi,
               ki to zagovarjajo, da bi morali verjetno kar "pošenkati" vse naokrog. Zgodovinska
               dejstva so nesporna. Zgodovinskih dejstev, dokumentov, zemljevidov ima ministrstvo za
               zunanje zadeve približno kubični meter, vendar jih noče uporabiti v slovensko korist.
               Noče. Že prva komisija, ki jo je vodil gospod Simoniti, tega ni hotela in potem druga
               komisija, ki jo je vodil gospod Toš, tega ni hotela. Pričakoval sem, da bo kaj
               naredil gospod doktor Šturm, upam, da bo kaj naredil. Dokumentov je dovolj. Stališče
               naše vlade, in, žal, tudi v veliki meri stališče parlamenta, predvsem pa dveh
               političnih strank, je pa grozljivo, protislovensko enostavno.</p>
               <p>Sicer pa po eni strani me to niti ne čudi. Konec koncev, če ima predsednik združene
               liste parkirano oziroma zasidrano svojo jahto na Hrvaškem, tudi to nekaj pove. Zakaj
               je nima zasidrane v Izoli ali v Portorožu. Jaz bi razumel, če ima Slovenec slovensko
               ladjo, jo ima doma, ne pa nekje drugje, ne glede na to, da konec koncev "prišpara"
               kakšen tolar ali kakšno kuno. Konec koncev plača poslanca je le toliko velika, da si
               lahko privošči, da plača malo več, če to delajo tudi drugi normalni državljani.</p>
               <p>Glede meje, ki naj bi bila določena s temeljno ustavno listino, pa le tole. Gospod
               Juri, gre za mednarodni pravni akt, ki ga je Hrvaška kršila s svojimi štirimi
               uradnimi zahtevami po spremembi meje. S tem pa v mednarodnem pravu Slovenija ni več
               zavezana spoštovati tega in meja se lahko definira na novo. Vprašajte koga, vprašajte
               tudi morda svojega kolega gospoda Kačića, on vam bo topovedal, "off the record",
               rekel bo pa seveda, gospodje, jaz zastopam Hrvaško državo, in vsaka čast njemu. In
               vsaka čast hrvaškim politikom, ki se borijo za lastno državo. In še enkrat me je sram
               za nekatere slovenske politike, ki tako z lahkoto prodajajo slovensko zemljo.</p>
            </sp>
            <sp xml:id="SDZ2-Redna-17-1999-12-16.sp13">

               <speaker>PREDSEDNIK JANEZ PODOBNIK:</speaker>

               <p>Spoštovani kolegi, prosil bi vas, da ste tudi v replikah korektni in odmerjeni, da se
               držimo dnevnega reda. Repliko ima kolega Pahor.</p>
            </sp>
            <sp xml:id="SDZ2-Redna-17-1999-12-16.sp14">

               <speaker>BORUT PAHOR:</speaker>

               <p>Hvala lepa. No, mogoče je kolega Jelinčič nekoliko pretiraval v svojih izjavah. Če iz
               šestmetrskega čolna naredi jahto, je to stvar pač neke ocene. Kar mene pomirja, je
               dejstvo, da je ta čoln pod slovensko zastavo in da je potem lahko parkiran kjerkoli.
               Kot veste, pa je problem, pod katerimi barkami večinoma plujejo, pod katerimi
               zastavami večinoma plujejo barke naših ljudi, je resen problem, o katerem bi se tudi
               veljalo enkrat pogovarjati. In zakaj je temu tako, da večina nima pod slovensko
               zastavo. Ampak to je drug problem.</p>
               <p>Zdaj pa k resnim problemom. Nihče verjetno ne spregleda, da imava kakšenkrat z
               Aureliom različne poglede na vprašanje, ki je zdaj v diskusiji. Ne glede na to, da
               imava kakšenkrat različne poglede in da Aurelio lahko potrdi, da mu vedno odsvetujem,
               da diskutira o ozemljskih zahtevah slovenske strani, pa moram kljub temu reči, da
               nikoli, tudi v najinih ostrih polemikah na štiri oči, nikoli ne morem njegovih
               stališč vzeti kot stališč nasprotne pogajalske strani, ampak samo uveljavljanje
               argumentov za morda naš drugačen pogajalski pristop. To se mizdi, da bi moralo biti
               korektno stališče tudi naših kolegov iz drugih parlamentarni strank. Aurelio poskuša,
               tako kot 90 drugih poslancev, precizirati stališča, ki bi po njegovem mnenju morda na
               drugačen način uveljavila naše interese pri urejanju naših mednarodnih vprašanj.</p>
               <p>Kar se tiče naših pogledov, pogledov združene liste na določitev meje v Istri in na
               morju, pa le ena opomba kolegu Jerovšku. Državni zbor je v letu 1993 sprejel dva
               pomembna dokumenta. Eden zadeva resolucijo ali deklaracijo celovitosti Piranskega
               zaliva in drugi stališča in sklepe o urejanju vprašanj z Republiko Hrvaško. Oba
               dokumenta sta tudi izhodišče Združene liste socialnih demokratov za naš pogled na
               urejanje odprtih vprašanj s sosednjo Hrvaško glede določitve meje na morju in na
               kopnem. Glede tega ne more biti razlik. Razumem, da je glede teh dveh dokumentov
               konsenz med parlamentarnimi strankami. Tako da, tukaj predlagam, da ne vodimo
               diskusije naprej. Ker ni potrebno. Dokler vprašanje ne bo urejeno, je Piranski zaliv
               slovenski. Tako je. In tudi s slovenske strani je pogajalcem popolnoma jasno, kje so
               kriteriji za določitev južne meje med državama v Istri na kopnem. Glede tega se je
               državni zbor leta 1993 poenotil in sedaj moramo, namesto da diskutiramo med seboj,
               vprašati ministra kako daleč so pogajalci pri iskanju končne solucije, ki bo
               zadovoljila obe strani. Zato predlagam, da se ne vračamo nazaj, ampak da gremo glede
               te polemike naprej.</p>
            </sp>
            <sp xml:id="SDZ2-Redna-17-1999-12-16.sp15">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, kolega Jerovšek. Za njim replika, kolega Bajc.</p>
            </sp>
            <sp xml:id="SDZ2-Redna-17-1999-12-16.sp16">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Preden repliciram gospodu Juriju in delno tudi gospodu
               Pahorju, gospod predsednik, moram protestirati zaradi dajanja besede in vrstnega
               reda. Jaz sem se prijavil bistveno prej kot gospod Pahor. Vendar če ste vi pod
               vplivom včerajšnjega odvzema besede gospodu Hvalici, neupravičenega, in današnjega
               recimo, kako v Delu ignorirajo največjo opozicijsko stranko in navijajo za eno stran,
               potem moram tudi na to opozoriti, da to v tem državnem zboru ni korektno.</p>
               <p>Gospodu Juriju pa bi moral odgovoriti takole. Žal je tudi meni težko, da sem omenil,
               da moramo omenjati sorodstvene vezi, bom to skušal odslej naprej drugače. Vendar,
               omenili ste, gospod Juri, to zadevo in moram reči, da je to posledica tega, ker je
               tudi gospod Franco Juri kot državni sekretar v tem državnem zboru nekajkrat zastopal
               stališča in zaviral aktivno politiko tega državnega zbora v odnosu do slovenske
               manjšine v Italiji, ko je preprečil ob prvem poizkusu sprejem deklaracije oziroma
               izjave, ki smo jo v znak podpore slovenski manjšini v njenih prizadevanjih za to, da
               bi končno v Italiji sprejeli zaščitni zakon, za katerega sam menim, da ga še kljub
               vsem obljubam, ki jih je gospod Franco Juri po svojih vabitvah iz Rima izrekal in
               optimistično napredoval. Tudi v januarju ne bo šlo naprej, ker bodo sedaj v Italiji
               inscenirali vladno krizo, tako da bodo to odložili, tako kot so že tisočkrat,
               milijonkrat in vedno.</p>
               <p>Potem, drugi primer takega nastopanja je bil ob problemu lipicancev. Izrazito
               zavajanje je bilo na odboru za kmetijstvo. Potem je gospod Franco Juri dezavuiral
               svojega zunanjega ministra, ko je ob maloobmejnem sporazumu isti dan demantiral
               zunanjega ministra. To je bilo, mislim, da spomladi ali pa poleti. Takšno postopanje
               iz vrst zunanjega ministrstva škoduje tej državi. Absolutno ji škoduje. In gospod
               Aurelio Juri, vi ste s svojim nastopom bili na isti liniji. Želeli ste oslabiti
               položaj slovenskih pogajalcev v odnosu tokrat do Hrvaške, pa verjetno tudi do večje
               sosede. Omenili ste, da seomenja Savudrija in Mirna. Kolikor je meni znano, so
               Savudrijo in Mirno nekateri ljudje omenjali zgolj kot katastrsko občino Savudrija, ki
               je bila vedno v okviru piranske občine oziroma je bila - pokazali so stare
               zemljevide, ki so dejstvo, da so bile te katastrske občine vezane na, danes bi rekli
               upravne enote, ki so slovenske, in to je legitimno kazati karte in zemljevide, ki jih
               nismo tiskali Slovenci, ki so jih tiskali tudi, če hočete, v Zagrebu, tudi takšne,
               ampak ne v času po 1990. letu, ampak ob zgodovinskih prelomnicah ali pa v prejšnjem
               stoletju že tudi.</p>
               <p>In še naprej. Govorili ste o ozemeljskih težnjah. Ali se vam zdi, da je kdo v tej
               državi kazal hujše ozemeljske težnje, kot so bile izražene lani 2. decembra pod
               transparentom "Ko bom velik, bom carinik na Črnem Kalu". In pod tistim transparentom
               sta stala dva politika, eden iz vaše vrste, eden iz te, ki bo v nedeljo eden od njih
               izvoljen za župana koprske občine. Naša volilna komisija bi morala takima dvema
               kandidatoma odvzeti možnost nastopanja na volitvah zato, ker je to izrazito
               zavzemanje za rapalsko mejo. Tako hudih teritorialnih zahtev v tej državi ni bilo
               izraženih in takšen napad na Slovenijo še ni bil izražen.</p>
            </sp>
            <sp xml:id="SDZ2-Redna-17-1999-12-16.sp17">

               <speaker>PREDSEDNIK JANEZ PODOBNIK:</speaker>

               <p>Čas se je iztekel, kolega Jerovšek.</p>
            </sp>
            <sp xml:id="SDZ2-Redna-17-1999-12-16.sp18">

               <speaker>JOŽEF JEROVŠEK:</speaker>

               <p>Potem pa pač moram gospodu Juriju posebej replicirati. Hvala lepa.</p>
            </sp>
            <sp xml:id="SDZ2-Redna-17-1999-12-16.sp19">

               <speaker>PREDSEDNIK JANEZ PODOBNIK:</speaker>

               <p>Hvala lepa. Dovolite mi še kratko pojasnilo.</p>
            </sp>
            <sp xml:id="SDZ2-Redna-17-1999-12-16.sp20">

               <speaker>JOŽEF JEROVŠEK:</speaker>

               <p>Se opravičujem, ali lahko v okviru druge replike, če ni drugih prijavljenih, še
               gospodu Pahorju.</p>
            </sp>
            <sp xml:id="SDZ2-Redna-17-1999-12-16.sp21">

               <speaker>PREDSEDNIK JANEZ PODOBNIK:</speaker>

               <p>Ne, so še prijavljeni za repliko. Rad bi vam pojasnil, da sem bil s strani sodelavcev
               opozorjen, da ste se res prijavili k repliki pred kolegom Pahorjem in se vam za to
               opravičujem. Glede včerajšnjega posega pa vztrajam na prepričanju, da sem ravnal v
               skladu s poslovnikom, seveda sem se odločil subjektivno. Gre za odgovorno potezo, sam
               želim, da ne bi bilo potrebno nikoli več na tak način posegati. Repliko ima kolega
               Bajc.</p>
            </sp>
            <sp xml:id="SDZ2-Redna-17-1999-12-16.sp22">

               <speaker>JOSIP BAJC:</speaker>

               <p>Predsednik, hvala lepa. Kolegice, kolegi, spoštovani gospod minister za zunanje
               zadeve! Imam repliko na kolega Aurelia Jurija, mogoče bo ta replika vsebovala eno
               vprašanje.</p>
               <p>Mislim, da se s kolegom Jurijem strinjava, da meja med Republiko Hrvaško in Republiko
               Slovenijo še ni določena, in prej verjetno, ko jo bomo določili, bo vsak postavil
               svoja pogajalska izhodišča, ki jih imamo. Mislim, da je tudi ta parlament pred časom
               sprejel nek memorandum o Piranskem zalivu in s tem tudi postavil pogajalska izhodišča
               za pogajanja za določitev meje medRepubliko Hrvaško in Republiko Slovenijo. Zaradi
               tega, kolega Juri, sem izredno presenečen, ko si rekel, da so teritorialne težnje
               nekaterih posameznikov - mogoče si tudi imel v mislih tega parlamenta ali pa te naše
               države - da je Savudrija na območju oziroma da je pogajalsko izhodišče naše države,
               da sega naša meja tudi na območje Savudrije. Konkretno te pa vprašam - pa lahko
               odgovoriš ali pa ne - ali meniš, da je katastrska občina Sečovlje lahko pogajalsko
               izhodišče naše države, da vztraja, da je katastrska občina Sečovlje del ozemlja
               Republike Slovenije.</p>
            </sp>
            <sp xml:id="SDZ2-Redna-17-1999-12-16.sp23">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ugotavljam, da se bo razprava oziroma replike se bodo odvijale o tem
               vprašanju, ki je sicer povezano tudi s samo točko dnevnega reda, v globini pa ne.
               Tako da bi vas prosil, da svoje razprave usmerjate tudi v smislu točke dnevnega
               reda.</p>
               <p>Dve repliki, kolega Gasparini in kolega Jerovšek.</p>
            </sp>
            <sp xml:id="SDZ2-Redna-17-1999-12-16.sp24">

               <speaker>MARIO GASPARINI:</speaker>

               <p>Hvala lepa, predsednik. Spoštovani zbor! Prav veseli me poslušati gospoda Jerovška,
               pa tudi gospoda Bajca, ki se tako razume na katastrske občine Sečovlje, Kaštel in
               tako naprej. Sam sem rojen v piranski občini, ki ni bila taka, kakršna je danes, in
               to situacijo prav dobro poznam. Pa sedaj ne bom govoril, ali je to do Mirne ali sem
               ali tja, ker poznamo te dokumente, saj smo se s tem veliko ukvarjali, tudi kot župan
               sem se ukvarjal, in med župani in tako naprej, in ne nameravam niti danes govoriti o
               tem, kaj je pravično, čeprav vem, kaj je pravično.</p>
               <p>Želel bi vam samo nekaj prebrati, in mislim, da se strinjam z našo zunanjo politiko,
               kar se tiče meje s Hrvaško. V preambuli je napisano: "V mednarodnih odnosih se
               Republika Slovenija zavzema za mirno reševanje sporov in zavrača uporabo sile."
               Mislim, da je to dovolj, in mislim, da bi lahko nehali s to mejo, ker morate vedeti
               nekaj: Istra je nekaj posebnega, historijsko je nekaj posebnega.</p>
            </sp>
            <sp xml:id="SDZ2-Redna-17-1999-12-16.sp25">

               <speaker>PREDSEDNIK JANEZ PODOBNIK:</speaker>

               <p>Replika, kolega Jerovšek.</p>
            </sp>
            <sp xml:id="SDZ2-Redna-17-1999-12-16.sp26">

               <speaker>JOŽEF JEROVŠEK:</speaker>

               <p>Hvala lepa. Sedaj bom repliciral gospodu Pahorju, vendar bom dokončal še misel, pri
               kateri sem bil prej prekinjen zaradi izteka časa.</p>
               <p>Ob tem, da bosta v drugem krogu koprskih volitev nastopila kandidata, ki sta se
               odkrito zavzemala za mejo, rapalsko mejo na Črnem Kalu, me veseli samo to, da se teh
               koprskih volitev ni udeležila niti polovica volivcev, ker to jasno kaže, da se
               koprski volivci v večini zavedajo, kaj ponujajo kandidati Sloveniji.</p>
               <p>Sedaj pa, gospod Pahor, glede vašega plediranja. Jaz sem tudi za to, da se tu dokaj
               odgovorno do te teme obnašamo. In pozdravljam pravzaprav in vam dajem prav in opažam,
               da so vaši pogledi v mnogih stvareh različni od pogledov gospoda Aurelia Jurija. To
               vam je treba priznati, vendar problem je v tem, da čedalje manj imate moči, da bi vi
               predstavljali stranko. Namreč, tudi gospod Aurelio Juri je tokrat nastopil v imenu
               stranke. Poglejte si magnetogram. Zastopal parkrat, čeprav ste vi včeraj nastopili
               kot predstavnik stranke. Vendar gospod Juri je danes v imenu celotne stranke
               nekajkrat poudaril in čedalje pogosteje ste v svoji stranki preglasovani od
               dogmatičnega dela, večinskega, v stranki. V tem je problem. Če bi bili vi resnični
               predstavnik stranke, bi veljalo to pozdraviti. Vendar to se vam dogaja in opazna je
               tudi očitna sprememba tudi v vaših stališčih, v stališču vaše stranke, v odnosu do
               obmejnega sporazuma s Hrvaško.</p>
               <p>Jaz verjamem, da je bil narejen po tisti tiskovni konferenci v Kopru, ko ste jo
               imeli, da je bil nek dolgoročni projekt, kako vplivati na hrvaške volitve. Da bodo
               kolegi iz nekdanjega CK uspešni tudi na Hrvaškem. Ja...</p>
            </sp>
            <sp xml:id="SDZ2-Redna-17-1999-12-16.sp27">

               <speaker>PREDSEDNIK JANEZ PODOBNIK:</speaker>

               <p>Prosim kolegi.</p>
            </sp>
            <sp xml:id="SDZ2-Redna-17-1999-12-16.sp28">

               <speaker>JOŽEF JEROVŠEK:</speaker>

               <p>...žal, žal je tako in jaz še enkrat poudarjam, z vašimi pogledi glede slovenske
               zunanje politike se dostikrat strinjam. Ne morem se pa dostikrat strinajti s pogledi
               gospoda Jurija, pa gospoda Franca Jurija, kjer sta pač predstavnika slovenske države.
               Čeprav se recimo, danes ni gospoda Battellija, dostikrat ne strinjam z njegovimi
               pogledi, ampak jih podpiram, ker on je izvoljen kot predstavnik italijanske narodne
               skupnosti in se mora tako in je to njegova dolžnost in je to, to podpiram. Drugače
               pa, uradno zastopanje, kdor je izvoljen za, ali pa je predstavnik slovenske države, s
               stališči, ki grejo proti slovenski državi, tega pa ne morem podpirati. Hvala
               lepa.</p>
            </sp>
            <sp xml:id="SDZ2-Redna-17-1999-12-16.sp29">

               <speaker>PREDSEDNIK JANEZ PODOBNIK:</speaker>

               <p>Hvala lepa. Moram vas opozoriti, da sem ugotovil, da je kolega Jerovšek se poslužil
               replike v nadaljevanju. To ne gre. Replika je možna samo enkrat, pet minut. Jaz sem
               vas razumel, da ste, ko ste dvignili roko, da to pomeni replika novemu govorniku. Ne,
               ne pristanem na to pozicijo, da bi poslanciimeli replike v nadaljevanju. Samo pet
               minut je možno za repliko. Take prakse vsekakor ne morem nadaljevati, ker je v
               nasprotju s poslovnikom. Replika, kolega Bajc, za njim kolega Jelinčič. Kolega
               Demšar, Petan.</p>
            </sp>
            <sp xml:id="SDZ2-Redna-17-1999-12-16.sp30">

               <speaker>JOSIP BAJC:</speaker>

               <p>Hvala, gospod predsednik. Kratka replika dr. Gaspariniju. Jaz se strinjam, da sigurno
               bolj pozna, katera je kje katastrska občina, ampak mislim, da tudi dobro poznam, ker
               sem se dal poučiti. Ampak moja replika gre na tisti del njegove replike, ko pravi, da
               spoštuje, da se na mirni način rešujejo mejni problemi. Mislim, da dosedanja naša
               politika tudi v to smer gre.</p>
               <p>Ampak repliciram na tisti del, ko je rekel, mislim, da po memorandumu ali kar ste
               uporabili in ste rekli, da so naša izhodišča tu miroljubna. Jaz si upam trditi, in
               mislim, da se bo kolega Gasparini strinjal z menoj, da nasprotna država z
               vzpostavitvijo meje in organov represije, policije in carine v območju, nedorečenem,
               ne z ne vem kakšnimi izhodišči, ne s pogodbo, ne čim konkretnim, mejnega prehoda
               Sečovlje pa ni sledila temu, kot ste vi rekli, da naj bi pri reševanju mejnih sporov
               bili dogovori, ne pa uporaba sile.</p>
            </sp>
            <sp xml:id="SDZ2-Redna-17-1999-12-16.sp31">

               <speaker>PREDSEDNIK JANEZ PODOBNIK:</speaker>

               <p>Hvala. Replika, kolega Petan. Ne, kolega Jelinčič, za njim kolega Petan. Kolega Petan
               ima besedo, pardon.</p>
            </sp>
            <sp xml:id="SDZ2-Redna-17-1999-12-16.sp32">

               <speaker>ZMAGO JELINČIČ:</speaker>

               <p>Hvala lepa, gospod predsednik. Najprej eno kratko glede koprskih volitev gospodu
               Juriju in gospodu Jerovšku. Namreč koprske volitve so bile zelo čudna stvar, kajti mi
               dobivamo zanimive podatke, po katerih recimo je na enem volišču bilo ob 12.00 uri
               100% ljudi, 70 po številu, ob 16.00 uri jih je bilo prisotnih 128%, 90 ljudi in ob
               19.00 uri so oddali podatek, da je bilo prisotnih oziroma da je volilo 91% ljudi,
               samo 64 po številu. Veliko je bilo ljudi, ki sploh niso dali soglasij, pa so bili na
               listah na volitvah. V nekaterih okrajih oziroma na voliščih je bilo prek 30%
               neveljavnih glasovnic. Recimo v Bertokih 33%, in to zgolj samo eni in isti kandidati.
               Ampak pustimo to za kdaj drugič.</p>
               <p>Gospodu Gaspariniju bi pa rekel. Rekel je: "Istra je historično nekaj drugega." Res
               je nekaj drugega, nekaj zelo specifičnega in ravno historičnost Istre daje pravico
               Sloveniji, da dobi to deželo nazaj. Istra je bila v Avstro-ogrski monarhiji
               podgrofija v okviru Vojvodine Kranjske. Vojvodina Kranjska je bila kronska dežela in
               Istra je bila njen sestavni del. To je bil del avstrijskega dela Kund K monarhije.
               Reka je bila že v ogrskem delu monarhije. In zavedati se je potrebno, da do
               rapalskega sporazuma je bila Istra del slovenske dežele Vojvodine Kranjske. Potem so
               jo prevzeli Italijani in jo držali do 9.9.1943, ko je Italija kapitulirala in seveda
               obrnila hrbet bivšim zaveznikom in prestopila na zavezniško stran. Takrat so Nemci
               navkljub temu, da je Pavelić mislil, da bo dobil Istro, so Nemci navkljub temu, da je
               Pavelić bil zaveznik, so Istro priključili tako imenovani oziroma formirali tako
               imenovano enoto Adriatisches Küstend land v katere je bila tudi Ljubljana, s sedežem
               v Trstu. Skratka, ponovno se je v nekih določenih okvirih formirala ista forma, kot
               je bila v času Vojvodine Kranjske. Po 2. svetovni vojni pa so beograjski komunisti
               podarili Istro hrvaškim komunistom. Namreč šlo je za to, da je NDH segala do Zemuna,
               velik del tistega je vzela Srbija, formirala se je nova država oziroma Republika
               Bosna in Hercegovina itn. in treba je bilo nekaj dati Hrvatom. In kaj so dali? Edini
               komunisti v bivši državi, ki so bili tako butasti, da so verjeli v tisto načelo "Nič
               ni moje, vse je naše", so bili slovenski komunisti in zato so prikimali. Hrvaški
               komunisti, takrat je to operacijo vodil gospod Bakarić, so vedno bili zelo
               nacionalistično usmerjeni in v bistvu vedno nekako potuhnjeno ustaški. In to se
               izpeljuje naprej.</p>
               <p>Povedati je pa treba, da je meja v Istri z vsakim novim zemljevidom, še v bivši SFRJ,
               bila narisana vedno bolj na škodo Republike Slovenije in zadnji "Peljar za male
               brodove", ki ga je izdal vojaški inštitut, oceanografski inštitut v Splitu je imel
               mejo med slovenskim delom in hrvaškim delom bistveno nižje, globoko dol pod
               Savudrijo, če sploh ne govorim o meji na Mirniin o določbah tržaškega sporazuma in pa
               o coni A in o coni B. Tako da ne govoriti, Hrvatje stalno delajo že, ne samo od leta
               1945 naprej, še od prej, konstantno v škodo sosedov, ne samo nas, vseh sosedov in v
               korist samih sebe. Zato lepo vas prosim, gospod Juri in gospod Gasparini, ne govorite
               o teh zadevah. In gospod Gasparini, še enkrat, Istra je historično nekaj drugega,
               samo historično sodi Istra v Slovenijo. Hvala lepa.</p>
            </sp>
            <sp xml:id="SDZ2-Redna-17-1999-12-16.sp33">

               <speaker>PREDSEDNIK JANEZ PODOBNIK:</speaker>

               <p>Hvala. Replika, kolega Petan, za njim kolega Demšar.</p>
            </sp>
            <sp xml:id="SDZ2-Redna-17-1999-12-16.sp34">

               <speaker>RUDOLF PETAN:</speaker>

               <p>Hvala za besedo, gospod predsednik. Repliciram gospodu Gaspariniju. Jaz se strinjam s
               tem, kar piše v tej deklaraciji, da bomo mi to, naše meje reševali po mirni poti, o
               tem verjetno ni treba posebej razpravljati, in tudi to verjamem, da on dobro pozna to
               katastrsko občino. Tudi o tem ne mislim razpravljati. Seveda se tudi drugi imamo
               pravico o tem podučiti, ampak ne mislim o tem govoriti. Verjetno mi pa nihče ne more
               ničesar očitati, mojega splošnega pristopa k temu problemu, kajti poglejte, če bomo
               mi to reševali po mirni poti, in jaz to zagovarjam, to pa ne pomeni, da drugi tako
               ravnajo. To se pravi, če hrvaška policija, obmejna policija s silo privede naše
               ribiče v Umag, kjer morajo plačati veliko odškodnino, in to iz sredine Piranskega
               zaliva, ne vem, če druga država ravna podobno. Ampak jaz ne obsojam tiste države, jaz
               obsojam našo državo. To je eno. Gospod Gasparini, vi se lahko smejite. Ampak če
               Hrvaška država postavi gojišče školjk tam v središče Piranskega zaliva in to na
               področje, kjer meja še ni definirana, nisem prepričan, da druga država uporablja
               enake principe, načela, kot jih imamo mi zapisane v tej deklaraciji.</p>
               <p>Jaz bom še enkrat povedal, jaz podpiram to naše stališče. Ampak gre pa za nekaj
               drugega, to pa ne pomeni, da moramo mi sprejeti diktat izvršenega dejstva, o tem vam
               hočem povedati. To ne pomeni, da mi do tega pojava nevračanja z enako mero
               miroljubnosti moramo to sprejeti. To ne pomeni, da mi do tega ne moremo imeti svojega
               mnenja, da mi ne moremo sprejeti svojih ukrepov, ki so v skladu z našo
               miroljubnostjo. To pomeni, kar ste vi povedali, da se strinjate s tem, da je za vas
               politika sile izvršeno dejstvo, na katerega se vi ne boste niti pritožili, nič ne
               boste ukrepali, to pomeni, da vi sploh ne pristajate na to, da bi naša diplomacija
               lahko kakorkoli ukrepala. Jaz mislim, da ravno izvajanje te miroljubne politike mora
               izvesti diplomacija. To sem vam hotel povedati. In po tej plati, po tej plati vi
               zastopate enoenostransko politiko - za nas velja popolna miroljubnost, drugi pa lahko
               naredijo karkoli hočejo, mi se bomo pa podelali v hlače, ne bomo nič naredili, niti v
               naši diplomaciji, to hočem povedati, niti v naši diplomaciji, da po kanalih
               diplomacije, po pravilih diplomacije in po tem, kar je zapisano v deklaraciji, po
               miroljubni poti kakorkoli ukrepajo. Jaz ne trdim, da moramo mi zdaj tja postaviti
               neke kanone pa da bomo začeli streljati na ono stran. Ne. Za to imamo diplomacijo in
               mislim, da tudi zato imamo danes v parlamentu to deklaracijo, da bomo lahko na takšen
               miroljuben način tudi drugim povedali, da se s tem ne strinjamo, ne pa, da bomo to
               sprejeli kot izvršeno dejstvo. In na to repliciram, ne pa, ali vi poznate tam
               katastrsko občino ali ne in ali jo jaz poznam ali ne. To me ne zanima. Gre za splošen
               pristop k temu. Imamo diplomacijo za to, da bo reševala takšne probleme po mirni
               poti. Hvala lepa.</p>
            </sp>
            <sp xml:id="SDZ2-Redna-17-1999-12-16.sp35">

               <speaker>PREDSEDNIK JANEZ PODOBNIK:</speaker>

               <p>Hvala. Jaz bi kolega Demšarja prosil, če se strinja, da dam najprej kolegu Pahorju,
               ki se je prej priglasil k besedi. Se strinjate? (Odgovora iz klopi se ne sliši.) Saj
               zaradi reda. Se je prej javil. Prosim, kolega Pahor. Besedo ima kolega Demšar, za
               njim kolega Pahor, kolega Kacin in kolega Avšič.</p>
            </sp>
            <sp xml:id="SDZ2-Redna-17-1999-12-16.sp36">

               <speaker>VINCENCIJ DEMŠAR:</speaker>

               <p>Lepo pozdravljeni! Jaz mislim, da če v lastni hiši ni reda, kako bo potem na zunaj.
               Torej, tu ga res ni, mi je žal in zato gre tako tudi navzven.</p>
               <p>Repliciram gospodu Gaspariniju. Gospod Gasparini, vi ste rekli, torej, replika je
               usmerjena tako, da želim od vas odgovor, če ga boste pojasnili, bi želel, na vaš
               stavek, ki sem si ga zapisal dobesedno: "Istra je historijsko nekaj posebnega." V
               ustavnem zakonu za izvedbo temeljne ustavne listine - 6. člen, stran 69, kdor ima pri
               sebi, lahko to hitro prebere - piše takole: "Upravni organi SFRJ, njihove enote ali
               deli, ki so opravljali zadeve iz svoje pristojnosti na ozemlju Republike Slovenije,
               preidejo v upravne organe Republike Slovenije." Sedaj vas vprašam. Na področju dela
               Istre je opravljala geodetska uprava iz Pirana, to je enota, ker tu pravi upravni
               organi, njihove enoteali deli, celo deli. Kje je sedaj vaša razlaga, da je ta Istra
               nekaj posebnega, kar bi razumel, da za to Istro pa to ne bi veljalo. Ali pa je. Ne
               vem. Torej vas sprašujem. Glede na to, da vi želite za Istro nek poseben izvzem. Vi
               ste rekli, to je nekaj posebnega, historijsko. Ja tako ste rekli. Zdaj, če sem jaz
               razumel narobe, je to tudi možno. Ampak poglejte, kaj kdo razume, pa vi veste v
               diplomaciji, da nekdo nekaj reče in zdaj, poglejte kolikokrat se dogodi, saj ravno v
               tem je to problem, tudi maloobmejni sporazum s Hrvaško. Hrvati razumejo tako, mi pa
               tako. In v tem primeru gospod Gasparini, vi ste razumeli po eni strani, jaz sem pa to
               takoj razumel, da vi želite, glede na zgodovinskost Istre, da je na poseben način
               tretirana. In zato se sklicujem na ta6. člen. Ali, ali naj tu pri njih to ne bi
               veljalo? Saj verjamemo. Vi boste rekli, je to dlakocepstvo, da je to nekaj, kar ne
               drži, da je to nekaj zdaj iz vašega stavka v moji glavni nekaj zraslo. Nekaj kar nima
               prave osnove.To je možno. Ampak, tako bo lahko še marsikdo drug razmišljal.</p>
               <p>In zato se zdaj sprašujem, ali smo odstopili od načela, da se geodetske meje, ki so
               bile pokrivane s strani Republike Slovenije, ali smo tu ta princip spremenili. Namreč
               bojim se, ko vi govorite, da za Istro je to nekaj zgodovinsko, nekaj posebnega, ali
               vi s tem nakazujete tudi smer, da bomo tam pa odstopali od geodetskih mej. Torej to,
               to je moje vprašanje, za vas, za vas, gospod Gasparini. Za to sprašujem.</p>
               <p>Pri tem seveda bi pa rekel, da, gospod minister - izrabil bom še sekundo - meni se
               zdi, da bi bilo odlično, če bi vam naredil kdo diplomatsko analizo tega teksta. Torej
               mi zgodovinarji smo to počeli, tudi za Londonski pakt smo to počeli, pod vodstvom
               odličnega profesorja dr. Zwittra. In tam smo se učili, kaj pomeni diplomatska
               analiza. Jaz sem se tega vašega, zdaj ne vem, kdo je bil avtor tega, ampak tega
               teksta po tej strani lotil. Torej, kaj iz tega vse izhaja? Ali veste, eno tako izjavo
               napisati, to ni tako, morda se je tisti trudil, ampak, oprostite, tu notri je toliko
               stvari, če vi napišete v preambuli, tretji odstavek, dve temeljni vrednoti, pozabite
               na nedotakljivost ozemlja. Veste to, jaz mislim, da ta izjava ni zrela in da jo je
               treba dodelati. Zdaj pa, če je gospod predsednik upal, da bomo danes to končali, pa
               mislim, da ne bi bilo prav. Gre za preveč resne stvari. Hvala.</p>
            </sp>
            <sp xml:id="SDZ2-Redna-17-1999-12-16.sp37">

               <speaker>PREDSEDNIK JANEZ PODOBNIK:</speaker>

               <p>Hvala, kolega Demšar. Replika, kolega Pahor.</p>
            </sp>
            <sp xml:id="SDZ2-Redna-17-1999-12-16.sp38">

               <speaker>BORUT PAHOR:</speaker>

               <p>Hvala lepa. Jaz bi se najprej rad prikupil zboru z izjavo, da se ne bi več kasneje
               javljal k replikam. Bi pa pozval državni zbor, da poskuša spremeniti os diskusije.
               Diskutiramo o problemu zato, ker imamo različne poglede in s tem ni nič narobe,
               poskušamo jih usklajevati. Mislim, da državni zbor, to je moje mnenje, ni postavil
               pravih dilem v tej diskusiji in da bi bilo recimo o tako pomembnem vprašanju, kot je
               določanje meje v Istri in na morju, morda koristneje govoriti potem, ko bo pristojni
               odbor morda še enkrat preučil ta vprašanja, če presojamo, da je za to nastopil čas.
               Predvsem pa seveda velja omeniti, da bi bilo dobro, če na pristojnem odboru seveda
               sodelujejo vse parlamentarne stranke, pa morda v odboru za mednarodne vse niso
               navzoče, in to seveda ne prispeva k temu, da se ta konsenz tudi oblikuje. Tako da to
               ni proceduralni predlog, je bolj povabilo vsem parlamentarnim strankam k takemu
               pristopu, da morda to posamično vprašanje pustimo ob strani. Če pa menimo, da ga je
               treba izdiskutirati v okviru te seje, da se pač primerno temu tudi pripravimo.</p>
               <p>Jaz bi še eno stvar rekel. Se mi zdi, da ko diskutiramo o zunanji politiki v
               parlamentu, diskutiramo parlamentarne stranke in poslanci med sabo zato, ker imamo
               seveda različna stališča, v eni stvari smo si pa skupni, vsi smo patrioti. O tem
               verjetno ne gre dvomiti. Pazite, če v diskusijo o zunanji politiki, pazite, če v
               diskusijo o zunanji politiki postavimo vprašanje patriotizma in ga merimo glede na
               stališča, ki jih zagovarjamo, potem tukaj ne bomo prišli daleč. Ne bomo prišli daleč.
               Tukaj poskušamo uskladiti stališča o tem, kako bi bilo koristno, da Slovenija nastopa
               v mednarodni skupnosti, da uveljavi nacionalne interese in o tem nacionalnem interesu
               tukaj tudi diskutiramo in določamo, ampak med nami ne more biti spora, da je nekdo
               bolj, nekateri pa manj patriotičen izmed nas. Če postavimo diskusijo na te temelje,
               nam bo zdrsnilo, no. To se pa že moramo strinjati med sabo in diskusije v modernih
               parlamentih se poskušajo tej diskusiji izogniti in jaz predlagam, da mi storimo isto
               in da gremo na diskusije in na probleme, na izzive, ki jih je do neke mere poskušala
               deklaracija pripeljati v to diskusijo in da naredimo v tem smislu korak naprej.
               Mislim, da nobena v tem, tudi ta, določitev meje, na morju, v Istri, ne more iti
               seveda mimo tega, absolutno. Samo dajmo se vprašat, ali zdaj ta diskusija pelje do
               najboljših zaključkov. To je bila moja edina pripomba. Hvala lepa.</p>
            </sp>
            <sp xml:id="SDZ2-Redna-17-1999-12-16.sp39">

               <speaker>PREDSEDNIK JANEZ PODOBNIK:</speaker>

               <p>Hvala lepa kolega Pahor. Jaz se z vami strinjam, glede vaše misli. Na koncu res pa
               je, da je val replik sprožila razprava poslanskega kolega Jurija. Tu je treba biti
               korekten. In je govoril žal o nekaterih temah, na katerega, na katere, prosim, da ne
               na ta način gestikulirate in pač motite delo. Ampak, sam bi ponovno pozval, mislim,
               da je še 9 prijavljenih k repliki oziroma 10. Na ta način seveda bo ta diskusija šla
               v povsem svojo smer. Če ocenjujete, da bi bilo potrebno o tem vprašanju, da se
               ponovno sestane matično delovno telo in se opredeli v smislu te točke dnevnega reda,
               lahko to predlagate. Bi pa seveda povabil, da bi na OMO takrat prišle vse poslanske
               skupine. Sicer se zgodi to, da je plenum rezervni OMO in imamo potem tako razpravo
               kot jo imamo danes. Replika kolega Kacin. Avšič, vi ste se odpovedali? Za njim kolega
               Rejc.</p>
            </sp>
            <sp xml:id="SDZ2-Redna-17-1999-12-16.sp40">

               <speaker>JELKO KACIN:</speaker>

               <p>Hvala za besedo gospod predsednik. Kolegice in kolegi. Medsebojno obdelovanje
               poslancev na tak način, kot se to dogaja danes tukaj, je nepotrebno. Točka dnevnega
               reda je deklaracija o zunanji politiki, o deklaraciji, o njenem besedilu je bilo
               povedanega bore malo. Slišali pa smo, katerim strankam pripadajo posamezni
               razpravljavci, koliko bratov imajo, kaj so rekli v zvezi s tem, ali govorijo še
               kakšen drug jezik ob slovenskem in podobne stvari. To zagotovo ne prispeva k
               vsebinski razpravi o deklaraciji o zunanji politiki. Tudi ne razpravljamo o
               ratifikaciji sporazuma o obmejnem sodelovanju med Slovenijo in Hrvaško. Ta točka je
               bila umaknjena z dnevnega reda, ampak upam, da bo kmalu ponovno uvrščena.</p>
               <p>Hotel bi pozvati vse prisotne, da se osredotočimo na besedilo deklaracije. V kolikor
               je mogoče deklaraciji kaj očitati, ji to očitajmo in dajmo predloge, da se stvar
               dopolni. V kolikor pa je to samo poligon za strankarsko, kot se reče v sosednji
               državi, "prepucavanje", potem bi rekel, da taka razprava ni produktivna in da jo
               lahko tudi zelo hitro zaključimo. Ko razpravljamo oziroma ko spremljamo o tem, kdo
               razpravlja, bi rad izrekel obžalovanje, ker med razpravljavci danes, na primer iz
               socialdemokratske stranke nisem slišal nikogar, ki je nekoč bil član odbora za
               mednarodne odnose. Jaz ne trdim, da tisti, ki ste razpravljali, niste kvalificirani
               razpravljavci. Ampak pričakoval bi, da bi tisti, ki se v posameznih strankah
               ukvarjajo s področjem zunanje politike, aktivno nastopili in imeli kaj povedati v
               zvezi z deklaracijo. To kar smo poslušali zdaj, ni imelo veliko zveze z deklaracijo o
               zunanji politiki.</p>
               <p>Rad pa bi opozoril še na eno drugo čudno spoznanje in velik prepad. Slovenija je bila
               prav do nedavnega članica Varnostnega sveta Organizacije združenih narodov, celo
               predsedovala je tam in na tem nivoju bi lahko bila sposobna soočiti se z globalnimi
               izzivi in nanje je reagirala profesionalno. To, kar pa mi počnemo danes tukaj, je pa
               več kot pritlehno razpravljanje in medsebojno obračunavanje, ki seveda samo kaže, da
               velik del tega državnega zbora ni sposoben razpravljati o zunanji politiki.</p>
               <p>Zato bi to svojo repliko zaključil s pozivom. Gospodje, razpravljajo o zunanji
               politiki, o dokumentu, ki naj jo uokviri in zelo bi me veselilo, če bi lahko bil
               kakšen konstruktiven prispevek v tej smeri. Hvala lepa.</p>
            </sp>
            <sp xml:id="SDZ2-Redna-17-1999-12-16.sp41">

               <speaker>PREDSEDNIK JANEZ PODOBNIK:</speaker>

               <p>Hvala, kolega Kacin. Poslanke in poslanci so vsi enaki ne glede na članstvo v
               delovnih telesih in vsak seveda lahko razpravlja in replicira in predlagam, da na ta
               način ne nadaljujemo naših replik. Replika, kolega Rejc, za njim Gasparini.</p>
            </sp>
            <sp xml:id="SDZ2-Redna-17-1999-12-16.sp42">

               <speaker>IZIDOR REJC:</speaker>

               <p>Spoštovani gospod predsednik, gospe in gospodje, gospod minister. Ker ste nam dali to
               deklaracijo, nam v razpravo, pač tudi dovolite tistim, ki se profesionalno z
               diplomacijo ne ukvarjamo. Res pa je nekaj, da kdorkoli stoji iz te države v taki ali
               drugačni vlogi proti predstavniku druge države, da v bistvu izvaja tudi to
               diplomacijo. Ta diplomacija pomeni zrcalo nekega nivoja in nekih sposobnosti in pa
               seveda tudi upoštevanja mnenj in podobno.</p>
               <p>Kot sem rekel, ste nam dali v "zobe" tudi to deklaracijo, ki pomeni predstavitev
               osnovnih ciljev in smeri vašega delovanja oziroma delovanja naše zunanje politike,
               bom temu tako rekel. V mojih očeh je diplomacija tista, ki mora zagotoviti tej državi
               naslednje elemente: da nas poznajo, da nas poslušajo, da smo diplomati in to
               dokazujemo vsak dan in sproti, da znamo reagirati in da smo res visoko kvalificirani
               predstavniki države. To se pravi, da vedo, da je to nekaj posebnega, da je to res
               država. Namreč v vseh teh elementih se zrcali vsa podoba te diplomacije, pa kakorkoli
               jo bomo prerivali sem in tja. Ko človek bere te elemente, ki jim gotovo ni kaj
               oporekati, predvsem razvoj naroda in seveda države, to je gotovo, ker drugačno delo
               ne more biti. Potem nacionalna identiteta je velikokrat poudarjena in pa odprtost
               tudi, to so zadeve, ki so najbrž enake tistim, ki sem jih prej v nekaj besedah
               povedal.</p>
               <p>Potem je še zunanja politika in gospodarstvo. Poglejte, tu ob vsej tej identiteti in
               v tem gospodarskem pojavljanju oziroma v gospodarski asistenci pa mislim, da se mnogo
               premalo dogodi. Moram reči, da menim, da je predvsem to važno, da pri izbiri
               diplomatov ne samo čigav je in kako, ali je ravno pravi in tako naprej, da mora
               nositi s seboj, ker je naša država majhna in ker je soočena z velikimi stroški in
               vsako predstavništvo je drago, da morajo tam biti res dobro izbrani ljudje, ki se
               razumejo tudi na gospodarstvo, ki vedo, kaj to je, ko prihajajo gospodarstveniki, da
               se nekaj dogodi in podobno. To so neke reči in mislim, da smo ravno tu precej slabi
               in da tudi, ne glede na to, da vsako leto - tudi pred novim letom verjetno boste
               poklicali vse diplomate, katerim boste dali določeno mažo za naslednje tisočletje -
               vendar menim, da je predvsem v izboru ljudi bistveno doseženo ali pa nedoseženo. Ko
               to zadevo opazujemo, pa razne duale med ministrom in drugimi veleposlaniki itn., to
               gotovo ni spodobno. Zdaj, ali imajo nekateri ljudje premalo dela ali so pa zdaj
               domišljavi. Namreč predstavljanje države ni domišljavost. Predstavljanje države je
               velika naloga, velika odgovornost, ki mora biti prežeta samo s tem, kar je, da
               dostojno predstavljamo to nacionalno identiteto, kot se temu reče, in seveda tudi
               državo, da se ve, da nas spoznajo in podobno. In v tem, ko nas še tako malo poznajo,
               menim, da smo na veliko stvari pozabili in seveda tudi smo napravili preslabo delo,
               premalo odgovorno in to pa menim, da diplomacija seveda je še daleč od tega, da bi
               bila toliko uspešna, da bi lahko bili zadovoljni in se usedli in rekli, vidiš, to je
               pa ena najlepših podob naše države.</p>
               <p>Glede odnosov oziroma glede prioritetnih, seveda čim prejšnjo vključevanje v
               polnopravno članstvo Evrope, potem Nato in seveda dobri odnosi s soseščino, to so
               gotovo bistvene stvari. Samo poglejte primer, ki je seveda predmet tega obravnavanja
               in seveda, kjer ste se, lahko rečem, razvili s svojimi teksti sem in tja, predvsem pa
               ste pristali in smo pristali v Piranskem zalivu. Vidite, že to, da mi vedno
               pristanemo na obrambo, že to je nekaj slabega. Zakaj pa vedno nekomu pustimo, da nas
               vedno napada? Vedno prehiteva, vedno nas porine, v tem primeru so nas porinili v vodo
               in smo v vodi, niti na suhem nismo. To so stvari, ki bi morale biti povsem drugačne,
               se pravi morali bi z zgodovinskimi dejstvi, z zaporedjem, tudi recimo s strokovnjaki,
               ki so v tujini, ki bi nam lahko pomagali itn., ker Hrvatje se dobro oborožujejo in
               dobro vedo, kaj je potrebno, da se nekaj doseže. Mi pa vedno tam nekje v vodi
               čofotamo in seveda nas samo porivajo nazaj, nazaj in ne vem kako in kaj bo. Skratka,
               vedno samo pristanemo na obrambo. Ja, veste, da je vsaka obramba nekje na svojem
               ozemlju. Se pravi, da nas že a priori potiskajo na svoje ozemlje in menim, da je to
               tisto in da bomo morali tu nekaj več napraviti. Zraven tega pa se je treba zavedati,
               jugoslovanske meje, pri katerih smo bili del nekega ozemlja pred 10 leti, so bile
               trde, mislim zunanje, znotraj pa mehke in seveda, ko smo prišli v nove, bi rekel
               samostojne meje, smo kar nekako pristali na tisto, kar je bilo in zgodovinsko
               izročilo in pojdimo naprej in kakorkoli že pač bo. Se pravi premalo upoštevamo
               strokovna dejstva, zgodovinska dejstva in premalo se oborožimo. Vedno smo nekje samo
               pripravljeni z nekaj hrane na okopih, da se bomo branili, ne pa, da bomo tudi napadli
               in seveda dosegli tisto, kar se spodobi, se pravi tisto, kar gre naši
               slovenskidržavi. Hvala.</p>
            </sp>
            <sp xml:id="SDZ2-Redna-17-1999-12-16.sp43">

               <speaker>PREDSEDNIK JANEZ PODOBNIK:</speaker>

               <p>Hvala lepa, kolega Rejc. Z vašo razpravo ste nekoliko umirili vzdušje in razpravo.
               Priznam pa, da ste kar se odločili za eno repliko na počez, nisem zasledil, komu ste
               replicirali. Ne? No, ampak sem povedal, da je 8 replikantov. Kolega Rejc je torej
               opravil razpravo, potem je pa korektno v skladu s poslovnikom. Je pa seveda, jaz sem
               bil prepričan, da gre pač za repliko in vas tudi prosim, da kadar dvignete roko, da
               poveste - kako naj sicer vem, zakaj se javljate,saj vas ne vidim v globino. Kolega
               Gasparini se odpoveduje, kolega Terčon ima kratko repliko in za njim kolega Jelinčič.
               Zelo bi bil vesel, če bi se še kdo odpovedal repliki.</p>
            </sp>
            <sp xml:id="SDZ2-Redna-17-1999-12-16.sp44">

               <speaker>DAVORIN TERČON:</speaker>

               <p>Moja replika je namenjena kolegu Demšarju in kolegu Jerovšku, in sicer, kolegu
               Jerovšku v delu, ko insinuira razne govorice in tudi neko pokrajinsko folkloro, ki se
               kaže predvsem v paroli "Meja na Črnem Kalu z rapalsko mejo". Rad bi povedal, da
               rapalska meja nikoli ni bila na Črnem Kalu.</p>
               <p>Poleg tega mislim, da v glavah Slovencev v različnih pokrajinah obstaja zelo veliko
               mej, no, kakšna meja je tudi v glavah tu med poslanci, v to sem prepričan. Ampak
               poleg meje na Črnem Kalu, sem slišal tudi za mejo na Razdrtem, na primer, potem ko
               sem se sprehodil malo po Sloveniji,sem slišal o meji na Trojanah, slišal sem o meji
               tam nekje na meji z Belo Krajino in tako naprej. Torej, to je zame pokrajinska
               folklora, ki je pa izraz nekega nasprotovanja nerazumevanju centralne oblasti do
               problemov v določeni pokrajini. In tudi v primeru Istre gre za to. V primeru volitev
               in delitev mestne občine Koper je ta parola "meja na Črnem Kalu" lahko tudi izraz
               določenega nasprotovanja nerazumevanju centralne oblasti do določenih problemov, ki
               so v pokrajinah.</p>
               <p>Sicer razumem in se zavedam, da je Slovenija ustavnopravno celovita država, da ima
               enotno oblast na svojem celotnem ozemlju. Vendar ne moremo slovenske pokrajine
               enačiti in ne moremo prenašati miselnih vzorcev iz ene pokrajine v drugo pokrajino,
               moramo jih razumevati takšne, kot so. Popolnoma nesprejemljivo pa se mi zdi mešanje
               te pokrajinske folklore z nacionalnimi in državnimi interesi in s to deklaracijo, ki
               te nacionalne in državne interese obravnava.</p>
            </sp>
            <sp xml:id="SDZ2-Redna-17-1999-12-16.sp45">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, kolega Jelinčič, za njim kolega Rupar.</p>
            </sp>
            <sp xml:id="SDZ2-Redna-17-1999-12-16.sp46">

               <speaker>ZMAGO JELINČIČ:</speaker>

               <p>Hvala lepa, gospod predsednik. Repliciral bi kolegu Pahorju, čeprav ga trenutno, žal,
               ni tukaj. Upam, gospod predsednik, da boste vztrajali in dovoljevali razpravo v
               državnem zboru, kajti če govorim ravno o slovenski nacionalni stranki, za nas je
               edina možnost razpravljanja tu, na sejah državnega zbora, kajti ravno gospod Pahor
               nam onemogoča razpravljanje na raznih sejah, raznih forumih, ker ravno on je bil
               tisti, ki nas je - mene osebno, kot predstavnika slovenske nacionalne stranke - vrgel
               s seje, kjer se je razpravljalo o problematiki s Hrvaško. Zato prosim, in obenem se
               vam zahvaljujem, gospod predsednik, da vztrajate na demokratičnosti tega
               parlamenta.</p>
            </sp>
            <sp xml:id="SDZ2-Redna-17-1999-12-16.sp47">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, kolega Rupar, za njim kolega Jerovšek.</p>
            </sp>
            <sp xml:id="SDZ2-Redna-17-1999-12-16.sp48">

               <speaker>PAVEL RUPAR:</speaker>

               <p>Hvala, gospod predsednik. Kolegice in kolegi, replika je namenjena gospodu Pahorju in
               gospodu Kacinu. Težko je poiskati konsenz med političnimi strankami, če ne sodelujejo
               vse stranke pri pripravi gradiva, če se resnično dogaja to tudi, kar je povedal
               gospod Jelinčič pred mano, in če nekatere stranke zaradi vedenja posameznikov nočejo
               sodelovati z njimi oziroma z ostalimi.</p>
               <p>Replika gospodu Pahorju, kar se tiče patriotizma. Nekih vmesnih stvari ni, si patriot
               ali pa nisi patriot. In če si patriot, potem si patriot ene ali druge države in žal
               mi je, da tudi v tem državnem zboru lahko najdemo patriote, ki niso patrioti
               Slovenije, ampak so patrioti Italije ali so patrioti Hrvaške in delajo zahrbtno in v
               ozadju ravno v korist drugih držav.</p>
               <p>Gospodu Kacinu. Gospod Kacin, vi ste za to, kar ste izjavili, sami krivi, sami krivi.
               Odbor za mednarodne odnose je tisti, ki bi moral to zadevo premleti, bi jo moral
               preštudirati, bi moral vplivati na vsebino in kontekst te deklaracije, pa tega ni
               storil. Preberite si, kaj ste v svojem poročilu tu pred državnem zborom prebrali, pa
               boste videli, da je bila ta debata bolj ali manj neplodna, da je bila zelo skromna in
               da ste lahko na podlagi tega vašega slabega dela v odboru za mednarodne odnose
               pričakovali tako debato.</p>
               <p>Še enkrat pa povem obema, pravilno je, da se tu debatira o teh stvareh. Kakorkoli že,
               to je državni zbor, če govorimo o zunanji politiki, o deklaraciji, potem je prav, da
               opozorimo na vse. Če kdo želi apelirati na poslance in poslanke, da naj to pa to, pa
               vendarle ne govorijo ali govorijo to kje drugje, je v zmoti. Ta zbor je zbor, v
               katerem si moramo povedati, v katerem mora vsak svoje težave oziroma pomisleke,
               sugestije, pripombe itn. tudi izpostaviti javno in tako se lahko oblikuje nek
               dokument, ki se imenuje deklaracija o zunanji politiki. Hvala.</p>
            </sp>
            <sp xml:id="SDZ2-Redna-17-1999-12-16.sp49">

               <speaker>PREDSEDNIK JANEZ PODOBNIK:</speaker>

               <p>Hvala. Replika, gospod Jerovšek. Gospod Demšar, ste imeli repliko? Repliko. Za
               gospodom Jerovškom je gospod Demšar. Gospod Kacin.</p>
            </sp>
            <sp xml:id="SDZ2-Redna-17-1999-12-16.sp50">

               <speaker>JOŽEF JEROVŠEK:</speaker>

               <p>Hvala lepa. Ker moramo iti po vrsti, bom najprej repliciral gospodu Pahorju in upam,
               da tudi gospodu Kacinu. Gospodu Terčonu bom pa verjetno zaradi časovne omejitve
               moral, tudi sem se prijavil, kasneje.</p>
               <p>Rad bi se samo odzval pač na izrek gospoda Pahorja, ki ga sicer tukaj ni sedaj, "vsi
               smo patrioti". Jaz to potrdim še posebej prav gotovo v slučaju gospoda Pahorja. Kajti
               seveda ne vem tudi nobenih sorodstvenih vezi, vendar vsi Pahorji na Primorskem, iz
               ene in druge strani meje, večina Pahorjev je znanih Pahorjev, sovsi patrioti. Vendar
               bi želel, da bi se ta patriotizem tudi dosledno izražal skozi stranko. In tudi
               njegovo stranko in tudi stranko LDS in zopet se vrnem na mejo na Črnem Kalu - carinik
               bom na Črnem Kalu, ko bom velik. Ali je to izraz patriotizma? Niste bili sposobni dve
               stranki, nista bili sposobni ogradit se od tega. Celo takšne kandidate, ki so s tem
               demonstrirali, pod tem transparentom, so postavile. Zdaj pa si zamislite oziroma se
               vprašajte. Recimo, če bi kandidat za župana Števerjana v času pred volitvami
               demonstriral in se postavljal in mahal pred, v Rimu pred Quirinal, ali pa v Farnesin,
               pod transparentom, ko bom velik, bom carinik na Piavi. Vprašam se in dajte mi
               odgovor. Mislite, da bi tak kandidat ostal na kandidatni listi italijanske države.
               Prepričan sem, da ne bi. Pa čeprav bi ga zaradi tega v Števerjanu še bolj sigurno
               izvolili. Vendar italijanska država bi naredila vse, da bi takega kandidata umaknila
               in mu preprečila kandidaturo.</p>
               <p>In kar zamislite se, pod kakšnimi parolami ste šli na volitve v Kopru. Vendar če bi
               to bilo volivcem v Kopru prikazano, jaz sem prepričan, da bi bila udeležba 20
               procentna, ne 45. In ...</p>
            </sp>
            <sp xml:id="SDZ2-Redna-17-1999-12-16.sp51">

               <speaker>PREDSEDNIK JANEZ PODOBNIK:</speaker>

               <p>Kolega Jerovšek, komu replicirate?</p>
            </sp>
            <sp xml:id="SDZ2-Redna-17-1999-12-16.sp52">

               <speaker>JOŽEF JEROVŠEK:</speaker>

               <p>Komu? Patriotizem. Na temo patriotizma.</p>
            </sp>
            <sp xml:id="SDZ2-Redna-17-1999-12-16.sp53">

               <speaker>PREDSEDNIK JANEZ PODOBNIK:</speaker>

               <p>Kolegu Pahorju torej.</p>
            </sp>
            <sp xml:id="SDZ2-Redna-17-1999-12-16.sp54">

               <speaker>JOŽEF JEROVŠEK:</speaker>

               <p>Kolegu Pahorju.</p>
            </sp>
            <sp xml:id="SDZ2-Redna-17-1999-12-16.sp55">

               <speaker>PREDSEDNIK JANEZ PODOBNIK:</speaker>

               <p>Namreč opažam, da ste se poslužili dobre metode. Poveste nekaj o stališče v repliki
               in nato v naslednji repliki, replicirate samemu sebi.</p>
            </sp>
            <sp xml:id="SDZ2-Redna-17-1999-12-16.sp56">

               <speaker>JOŽEF JEROVŠEK:</speaker>

               <p>No, no. Oprostite gospod predsednik. Gospod Pahor je rekel, vsi smo patrioti.</p>
            </sp>
            <sp xml:id="SDZ2-Redna-17-1999-12-16.sp57">

               <speaker>PREDSEDNIK JANEZ PODOBNIK:</speaker>

               <p>Ampak ni govoril o mestni občini Koper.</p>
            </sp>
            <sp xml:id="SDZ2-Redna-17-1999-12-16.sp58">

               <speaker>JOŽEF JEROVŠEK:</speaker>

               <p>Oprostite, to je del tega slovenskega patriotizma, za katerega on pravi, vsi smo
               patrioti. Jaz pa ga ne opažam pri vseh ljudeh in dosledno pri vseh strankah. In še
               enkrat. Tu sem končal. Zamislimo se na tak, na kakšen patriotizem, izražajo določene
               stranke. Ko takšne kandidate predlagajo za tako odgovorna politična mesta.</p>
               <p>In gospod Kacin. Vi ste rekli, da iz socialdemokratske stranke debatirajo na to temo
               samo tisti, ki niso bili v bivšem OMU. To je pa tipična metoda iz delegatskega
               sistema. Takrat, takrat so delegate zamenjavali. Ko je bilo kaj pomembnega, sicer je
               bilo republiških delegatov veliko število, tudi politično so bili malo z različnih
               spektrov, vendar ko so bile ključne zadeve, sistemski zakoni, potem so šli v
               Ljubljano posvečeni delegati. In vi zagovarjate to tezo, kako si drugi dovolijo
               diskutirati na to temo. Ja, gospod Kacin, tu ste se pokazali tudi, kako dejansko
               znižujete ugled tega državnega zbora s takimi svojimi debatami in svojim vodenjem
               odbora za mednarodne odnose. Govorite o pritlehnih nastopih - ali je bilo vaše
               mahanje s časopisom višek in vzor? Hvala lepa.</p>
            </sp>
            <sp xml:id="SDZ2-Redna-17-1999-12-16.sp59">

               <speaker>PREDSEDNIK JANEZ PODOBNIK:</speaker>

               <p>Replika, kolega Demšar.</p>
            </sp>
            <sp xml:id="SDZ2-Redna-17-1999-12-16.sp60">

               <speaker>VINCENCIJ DEMŠAR:</speaker>

               <p>Repliciram kar trem po vrsti, najprej pa imam generalno pripombo.</p>
               <p>V preamboli piše takole - pa ne bom celega odstavka bral, vendar na začetku ta mastni
               tisk pravi: "... je potrebno opredeliti in uskladiti najpomembnejše usmeritve njenega
               zunanjepolitičnega delovanja, ki temeljijo na širokem političnem soglasju strank
               državnega zbora." Torej, če se tu oglašamo, potem mislim, da je v skladu s preambolo,
               saj pravi, da iščemo soglasja. In sedaj ne razumem, gospod predsednik, ko pravite,
               "sem vesel, če se odpoveste replikam". Mislim, da je to tema, ki je ne smemo
               zoževati, temveč če iščemo soglasje, potem kdorkoli - ker v nadaljevanju pravi, da je
               državni zbor nosilec zunanje politike Republike Slovenije; tako tu piše - ne vem, ker
               sta tu, po mojem mnenju, dve stvari, vendar tako piše. Zato bi prosil, ne omejevati
               in upati, da bomo ja čim prej to zadevo končali.</p>
               <p>V nadaljevanju, gospod Terčon, niste mi nič odgovorili, govorili ste o pokrajinski
               folklori. Kaj je sedaj to v zvezi s tem, kar sem govoril, načel je vprašanje
               posebnosti Istre gospod Gasparini, ali je to pokrajinska folklora, ne vem, ampak,
               gospod Terčon, o tem ste govorili.</p>
               <p>Gospodu Kacinu. Poglejte, celo žaljivi ste bili! Rekli ste, da nismo sposobni
               razpravljati o zunanji politiki, da nismo sposobni. Gospod Kacin, če vi menite, da
               kdo ni sposoben, potem mislim, da bo res težko sodelovati v OMO na tak način. Veste,
               reči nekomu, ti pa nisi sposoben... ja, izvoljen je bil in ima vse pravice kot vsakdo
               drug, da tu govori!</p>
               <p>Zato tudi taka vprašanja, kako naj se usmerimo v razpravo o zunanji politiki. In to,
               kar počenja gospod Pahor, to je enkratno! Povedal bom primer, ko je govoril o zapletu
               okoli, recimo temu pogojno, konkordata z Vatikanom, ko je na novinarski konferenci
               govoril: "Saj mi to podpiramo, vemo, da je to treba vzgojiti, saj vemo, vendar...
               tako pa ne bo šlo." In tu nas sedaj enako poučuje, dajmo se mi usmeriti v to, nastopa
               tako blago, kot koklja, ki zbira neka piščeta, kine vedo kaj početi. Tako
               pokroviteljski odnos imeti do nas poslancev, kot ga imajo nekateri iz koalicije in
               tudi iz združene liste, mislim, da na tak način ni prav.</p>
               <p>Gospod predsednik, vas prosim, da ob vsakih takih vzvišenih odnosih kako poslanci
               razumejo politiko, zunanjo politiko, ali smo sposobni, ali nismo sposobni, pričakujem
               vaš korekten odnos, da na tak način tudi še komu vzamete besedo in ne na tak način,
               kot smo nekateri doživeli v zadnjih tednih to zadevo. Hvala.</p>
            </sp>
            <sp xml:id="SDZ2-Redna-17-1999-12-16.sp61">

               <speaker>PREDSEDNIK JANEZ PODOBNIK:</speaker>

               <p>Hvala, kolega Demšar. Jaz sem se odzval po nastopu kolega Kacina in sem mu povedal,
               da menim, da vsak poslanec, ki je izvoljen v tem parlamentu, lahko razpravlja o vseh
               temah in replicira o vseh vprašanjih.</p>
               <p>Glede vašega mnenja, da želimo omejevati razpravo ob želji, da bi se nekateri
               odpovedali repliki, pa je bil moj namen naslednji, da bi se odpovedali v tistemu
               delu, ko so se v replikah odpirale teme, ki niso v ničemer povezane z deklaracijo o
               zunanji politiki. Veselil bi se pa vsebinskih razprav, s katerimi bi deklaracijo
               obogatili. Samo to je bil moj namen. Vaša replika je bila dvajseta po nastopu kolega
               Jurija, enaindvajseti je kolega Kacin, za njim kolega Anderlič.</p>
            </sp>
            <sp xml:id="SDZ2-Redna-17-1999-12-16.sp62">

               <speaker>JELKO KACIN:</speaker>

               <p>Hvala za besedo, gospod predsednik. Replicirati želim trem razpravljavcem, ki so
               razpravljali pred tem. Najprej spoštovanemu kolegu gospodu Ruparju. Nisem zasledil,
               da bi veliko razpravljal o deklaraciji o zunanji politiki. Bi ga pa rad vzpodbudil,
               da bi razpravljal o tej deklaraciji, ker se mi zdi, da ima kot župan obmejne občine
               zagotovo vsaj dve temi, o katerih bi lahko veliko povedal. Eno je razvijanje
               dobrososedskega sodelovanja med državami in drugo so prednosti, ki izhajajo iz
               sporazumov o obmejnem sodelovanje. Vi osebno imate že leta maloobmejno prepustnico in
               lahko bi kaj več povedali o tem, ko gre za deklaracijo o zunanji politiki Republike
               Slovenije.</p>
               <p>Gospodu Jerovšku bi rad odgovoril v zvezi z njegovo razpravo. Nisem sicer razumel,
               ali se je zmotil ali je mislil resno, da v Italiji država kandidira kandidate na
               občinskih volitvah. Kandidati prihajajo iz različnih strank. Mislim, da je šlo za
               lapsus, ampak tudi to je mogoče. Napačno ste me razumeli, gospod Jerovšek. Želel sem
               vzpodbuditi razpravo, da bi še kdo drug iz vaše stranke razpravljal ob deklaraciji o
               zunanji politiki. Veseli pa me, gospod Jerovšek, to pa ne bom skrival, da ste
               razpravljali v svojem imenu, ne pa v imenu odbora za mednarodne odnose.</p>
               <p>Za konec še gospodu Demšarju. Tudi gospodu Demšarju povem, ni šlo za omejevanje
               pravice razprave. Šlo je za vzpodbudo. Vem, da imate v vaši poslanski skupini tudi
               poslance, ki so zelo aktivni v stalnih delegacijah državnega zbora na tujem in bi
               lahko veliko prispevali k vsebinskemu oblikovanju bolj celovite deklaracije o zunanji
               politiki. Zdi se mi, da bi o tem, kaj delamo v svetu Evrope, tudi lahko kaj zapisali
               in zato sem rekel to, kar sem rekel. Hvala lepa.</p>
            </sp>
            <sp xml:id="SDZ2-Redna-17-1999-12-16.sp63">

               <speaker>PREDSEDNIK JANEZ PODOBNIK:</speaker>

               <p>Hvala lepa. Repliko ima kolega Anderlič. Replika kolega Kacina je izzvala štiri nove
               replike, kolega Hvalica, Rupar, Jelinčič in Jerovšek. Pred tem sta pa še prijavljena
               kolega Schiffrer in Terčon.</p>
            </sp>
            <sp xml:id="SDZ2-Redna-17-1999-12-16.sp64">

               <speaker>ANTON ANDERLIČ:</speaker>

               <p>Gospod Jerovšek, jaz verjamem, da je danes težko kontrolirati misli in povedati
               tisto, kar je treba pri tej točki povedati, je pa več kot očitno, da vi večkrat po
               nemarnem uporabljate kratico naše stranke v razno razne namene, kadar vam to se zdi
               prav ali pa kadar mislite, da imate nalogo, da to v kakšen negativni kontekst
               postavite. Govoriti o patriotizmu in o tem, koliko je kdo patriot, koliko je kdo
               dober, koliko je kdo slab ali karkoli drugače, morajo najprej povedati drugi o tistih
               dejanjih in o tistih stvareh, ki jih počnemo mi sami. Verjetno mi mislimo vsak o sebi
               najboljše in seveda tudi v zvezi s tako imenovanim patriotizmom najbrž lahko govorimo
               vsak o sebi. Govoriti pa in prepričan sem seveda, da mora to prepričanje vsakega o
               sebi potrditi tudi okolica, potrditi tudi kdo drug, ni zadosti, da nekdo skozi vpije,
               jaz sem patriot, težko pa najdemo kakršnekoli dokaze, bolj trdne kot samo tisto, kar
               je povedano tukaj Seveda, ker vem, da je stokrat ponovljena laž slej ko prej resnica,
               vas, gospod Jerovšek, lepo prosim, da ne omenjate v nikakršni povezavi LDS-a,
               predvsem pa ne v tistih, ki zrastejo na vaših zelnikih razni konstrukti in podobno in
               zraven pritaknete še, to bi bilo pa dobro, če bi LDS seveda pokazala. LDS to kaže
               stalno in je kazala, preden ste vi kakorkoli se pojavil za to govornico, prej, ko ste
               se vi sploh oglasil v političnem življenju, odkar jaz pomnim. In tudi seveda pred
               davnim leto 1990 njena predhodnica. Tako da s tega vidika, lepo prosim, da ne
               zlorabljate ob vsaki priliki pri tej temi pa tudi pri drugih LDS-a zato, da bi ga pač
               očrnili. Celo to se vam je zgodilo, da ko ste replicirali nekomu iz združene liste,
               ste že imeli na jeziku L, pa ste se potem popravili. Torej vi ste to vgradili že po
               svojih znanih manirah v svoj klasični repertoar, tako rekoč vam je prišlo v
               podzavest, da morate stalno klevetati, stalno opravljati in kazati s prstom na druge.
               Pokažite sami s svojimi dejanji, s svojimi stvarmi, kaj počnete. Za nas ni potrebe
               posebej dokazovati, ker se ve, kaj počnemo. Zato vas lepo prosim, da to seveda
               prihranite, te svoje izpade za kaj drugega, ne pa za to. Tako da bi bilo resnično,
               kar se mene tiče, tudi bolje, da se ukvarjate trenutno z deklaracijo o zunanji
               politiki, ne pa z vsemi stvarmi, ki s tem niso povezane.</p>
               <p>Jasno je, če analiziramo vse vaše prispevke danes, so vsi povezani z nečim povsem
               drugim, z nečim povsem drugim! Govorite o volitvah v Kopru, govorite o carinikih na
               Črnem Kalu, seveda tudi... (Oglašanje iz klopi.) Ja, ne izmislil, danes ste samo vi
               omenjali te stvari tukaj, nihče drug. Samo vi ste to omenjali in samo vi ste kazali s
               prstom drugam, od teme, ki je na dnevnem redu. Vi ste zašli vstran, in v ta kontekst
               podtaknitiše to, da bi pa pri neki stranki želeli več patriotizma - pokažite,
               dokažite vi sami pri sebi, zase, in vam bo takrat morda tudi kdo verjel! Kar se mene
               tiče, na žalost, z vsemi temi slalomi, izpadi in kazanji s prstom drugam ter
               vsesplošnim sumničenjem, kako da so vsi slabi, samo vi veste, kaj je prav za
               Slovenijo, vi veste, kaj je prav za državo, vi veste, kaj je prav za občino Koper,
               veste, kaj je prav za LDS, veste, kaj je prav za kogarkoli! Gospod Jerovšek, to so
               lahko besede ali pa nastopi, ki jih uporabljate kadarkoli, ampak prepričali ne boste
               nikogar, vsaj nas ne. Rupar bo pa že sam vedel, kako je treba ravnati.</p>
            </sp>
            <sp xml:id="SDZ2-Redna-17-1999-12-16.sp65">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, Marijan Schiffrer, za njim Terčon.</p>
            </sp>
            <sp xml:id="SDZ2-Redna-17-1999-12-16.sp66">

               <speaker>MAG. MARIJAN SCHIFFRER:</speaker>

               <p>Spoštovani! Repliciral bi vsem tistim, ki ste v dobri volji ali pa mogoče malo manj
               dobri volji napadali to deklaracijo. Po mojem mnenju je ta deklaracija v glavnem
               dobra. (Nemir v dvorani.) Bom takoj povedal, zakaj.</p>
               <p>Ta deklaracija se z vidika, z zornega kota slovenskih manjšin predvsem ne spušča v
               podrobnosti, kajti sami vemo, da mora država Slovenija imeti nek jasno začrtan cilj,
               in potem ne pustiti, da vplivajo nanj te razne frakcije, bodisi na Koroškem bodisi na
               Primorskem. Na Koroškem, vsi veste, da so Koroški Slovenci za to in so navdušeni za
               to, da se prizna ta nemška manjšina v Sloveniji, kaj bi od tega dobili, si niso na
               jasnem, tudi sam osebno si nisem, ampak na vsak način hočejo, da se slovenska
               manjšina prizna. Sedaj, če bo slovenska država, republika, potem vse te pritiske
               registrirala, ja, to bo tak vijavajaven, da se bo na koncu gospod zunanji minister -
               saj sedaj ga ni več tu - vprašal, kaj pa naj sedaj naredimo, ali vija ali vaja.
               Država mora imeti neko jasno začrtano linijo, in jo ima, zlasti kar se tiče teh naših
               manjšin.</p>
               <p>Enako je ta zaščitni zakon na Primorskem. Primorci sami veste imajo zdaj tam neke
               politične komponente, s katerimi ta zaščitni zakon podpirajo, drugega hočejo imeti
               drugačnega itn. Država Slovenija mora imeti svojo pozicijo, kar se tiče tega.
               Prisluhniti manjšini, ampak ne se pustiti voditi od manjšine. In to v tej deklaracije
               je. Isto je potem zdaj s Hrvaško. Jutri bo prigrmela tukaj izredno močna - bo
               prigrmelo izredno močno zastopstvo hrvaških Slovencev, ki bodo tukaj zahtevali takoj,
               da se ta odločitev državnega zbora prekliče, da je njihovo življenje na Hrvaškem od
               zdaj nemogoče, ker smo to sprejeli itn. Se jih lahko posluša, ampak država mora imeti
               spet svojo linijo. In priznam, da v tej deklaraciji je to nakazano. Ne bomo se
               pustili, da bi nas vodili sem pa tja, pa se popravljali, pa lokalne interese
               spoštovali, pa tako naprej. Jutri, če pridejo Hrvatje sem, jim je treba točno
               povedati, kaj ta država misli, če mogoče tukaj noter, kar se tega tiče, ni popolnoma
               jasno zapisano. Glavno pa je, daje, da smo mi tukaj v matici trdni. Ker če bomo
               poslušali vse, kaj se okrog nas govori, potem nas je v resnici konec.</p>
               <p>Bi pa mogoče edino, kakor sem prej rekel, da sem prišel tu braniti to, to meso, ki je
               že čist stolčeno tako kot ga gospodinja stolče, zdaj je čas, da naredimo en polpet s
               tega, ne. Bi pa dodal eno samo stvar, da je mogoče malo premalo mnenja, ali mnenj,
               ali tako rekoč načrtov gospodarskega značaja. Zlasti močne zamejske skupine, kot so
               na Primorskem, kot so na Koroškem, želijo tega gospodarskega povezovanja. One vedo,
               da so šibke, da so podvržene močnemu pritisku, asimilaciji itn. in da jih edino neka
               močna gospodarska cona na tej strani Slovenije, ali pa mogoče prek raznih kreditov -
               no zdaj to se bo v Trstu lahko zgodilo, prek tržaške banke. To se je poskušalo tudi
               na Koroškem, žal z, sami veste z ne prav najboljšim uspehom - ampak če bodo videli,
               da se Slovenije tudi resno na to pripravlja, potem bodo oni poslušali, kaj se v
               Sloveniji govori. Zdaj pa, ko pridete tja, vas pa oni učijo, kajbi vi morali delati.
               In tega prosim ne, do tega ne. In zato je tale deklaracija dobra, ker nikjer ni
               napisano, ja bomo pa še vprašali mnenje primorskih Slovencev, pa koroških Slovencev,
               pa tega, pa onega. Mi smo tako, zdaj če vam je všeč, ali pa ne, to je naša
               izjava.</p>
               <p>In mislim, torej, da je, bi se dalo mogoče še boljše narediti, ampak to kar je
               napisano, je za moj okus, dobro. Hvala lepa.</p>
            </sp>
            <sp xml:id="SDZ2-Redna-17-1999-12-16.sp67">

               <speaker>PREDSEDNIK JANEZ PODOBNIK:</speaker>

               <p>Hvala, kolega Schiffrer. V vaši razpravi, v vaši repliki ste bili zelo sočen, ste
               tudi rekel, da bodo jutri pridrveli Hrvati sem. Jaz sem prepričan, da ste mislil
               Slovenci, ki živijo na Hrvaškem. Tako ja. Malo hudomušnosti. Tako. Hvala lepa.
               Replika Davorin Terčon. Potem so štiri replike po nastopu kolega Kacina, nato je
               kolega Avšič.</p>
            </sp>
            <sp xml:id="SDZ2-Redna-17-1999-12-16.sp68">

               <speaker>DAVORIN TERČON:</speaker>

               <p>Torej repliciram gospodu Demšarju in gospodu Jerovšku.</p>
            </sp>
            <sp xml:id="SDZ2-Redna-17-1999-12-16.sp69">

               <speaker>PREDSEDNIK JANEZ PODOBNIK:</speaker>

               <p>Rupar je prvi.</p>
            </sp>
            <sp xml:id="SDZ2-Redna-17-1999-12-16.sp70">

               <speaker>DAVORIN TERČON:</speaker>

               <p>Jaz sem sicer že v prvi razpravi rekel, da zadeve, ki se jih pogovarjamo, jaz sem se
               izrazil s pokrajinsko folkloro, pač nima nobene veze z deklaracijo, vendar me očitno
               gospod Demšar... Prosim, če ga umirite, gospod predsednik.</p>
            </sp>
            <sp xml:id="SDZ2-Redna-17-1999-12-16.sp71">

               <speaker>PREDSEDNIK JANEZ PODOBNIK:</speaker>

               <p>Kolega Jerovšek, vsi ste se prijavili za repliko in ste na vrsti. Ja, ste
               prijavljeni. Prosim.</p>
            </sp>
            <sp xml:id="SDZ2-Redna-17-1999-12-16.sp72">

               <speaker>DAVORIN TERČON:</speaker>

               <p>No, ker me kolega nista razumela, moram še ene zadeve malo pojasniti. Gospod Demšar,
               Istra je nekaj posebnega in vaše škofjeloško hribovje je tudi nekaj posebnega in
               Štajerska je tudi nekaj posebnega in Prekmurje je tudi nekaj posebnega, tako jaz
               razumem zadevo, seveda v ustavnih okvirih. Očitno vi razumete malo drugače,
               centralistično, z vašimi miselnimi vzorci. Vendar bi bilo pametno, da se kaj naučite.
               Na koncu koncev tudi, da zaradi zgodbe, ki jo mislim zdaj povedati gospodu Jerovšku.
               Gospod Jerovšek je rekel, ali je možno, da v Italiji kandidirat nekdo, ki bi hodil s
               transparenti, da bo meja na "Piavi". Poglejte, gospod Jerovšek. Italija je bila dolgo
               časa zelo scentralizirana država. Pojavilo se je gibanje, ki je bilo separatistično
               gibanje, "Lega Nord" oziroma "Severna liga". In to gibanje ni dobilo enega poslanca v
               njihov parlament, ampak jih je pridobilo na desetine poslancev in to gibanje se je
               zavzemalo za razdelitev Italije, za konfederacijo Italije itn. To gibanje je nastalo
               zaradi občutka nerazumevanja centralnih oblasti. To sem hotel jaz povedati. In šele,
               ko je centralna oblast razumela, kaj to gibanje pomeni, zaradi svoje politične moči,
               ki ga je imelo, je decentraliziralo državo. Posledica decentralizacije in prisluha
               ljudem v določenih pokrajinah, torej je bilo to, da je gibanje "Lega Nord" izgubilo
               svojo moč. Torej iz te zgodbe se bi kot modri politiki lahko tudi vi kaj naučili.</p>
               <p>Sicer pa sem bil že pred točko prepričan, da je ta točka za vas ena velika
               skladovnica drv, ki jo morate kuriti in očitno jo boste kurili še nekaj časa, zato
               jaz vam ne bom več repliciral.</p>
            </sp>
            <sp xml:id="SDZ2-Redna-17-1999-12-16.sp73">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, kolega Rupar, za njim kolega Jelinčič, kolega Hvalica in kolega
               Jerovšek. Vsi ste naenkrat dvignili roko, kako naj vas potem po vrsti.</p>
            </sp>
            <sp xml:id="SDZ2-Redna-17-1999-12-16.sp74">

               <speaker>PAVEL RUPAR:</speaker>

               <p>Hvala, predsednik. Kolegice in kolegi! Najprej pojasnilo gospodu Kacinu. Gospod
               Kacin, jaz sem eden izmed štirih prijavljenih za razpravo o deklaraciji, tako da
               tista informacija vaša, da bi bilo potrebno, je že uslišana oziroma je že bila pred
               vašo sugestijo.</p>
               <p>Drugo vprašanje pa za vas. Gospod Kacin, od kod pa vi veste, da imam jaz maloobmejno
               avstrijsko propustnico. Od kod pa vam ti podatki? Od kje imate vi podatke, katere
               osebne dokumente jaz posedujem? In še enkrat se je potrdilo, da ste zelo slab vodja
               odbora za mednarodne odnose. Zakaj? Gospod Kacin, Slovenija z Avstrijo nima sporazuma
               od leta 1990 za maloobmejne propustnice in jih nima nihče v Sloveniji. Od kje,
               hudiča, pa zdaj vi veste, da jo imam jaz? Torej kot predsednik odbora je to
               zelonegativno za vas in se opravičujem, ne bom rekel, da bi morali odstopiti, ampak
               zamislite se pa le, koliko poznate našo mednarodno politiko.</p>
               <p>Še gospodu Schiffrerju pred mano. V nasprotju z vami se ne strinjam, da je ta
               deklaracija dobra. Ta deklaracija je zelo neko pavšalno nekje napisanega. Jaz sem
               imel občutek, da berem tekst učenca 8. razreda. Povsod govorimo, kako bomo
               gospodarsko, kako se bomo imeli lepo z vsemi, kako bomo z vsemi lepo govorili. Nikjer
               nič konkretnega. Deklaracija je pa vendarle izjava, v kateri bi moralo tudi za
               posamezne države, katere so navedene v njej, biti napisano, kaj bomo z njimi
               konkretno delali. Vem, da so to naloge in dela ministrstva, pa ne samo njega. Mi smo
               se preveč danes osredotočili na to deklaracijo, ki naj bi bilapo kvalifikaciji
               deklaracija za ministra Frleca. Ni res. Ta deklaracija je za vso državo, za
               kateregakoli ministra. Še drugače. Ta deklaracija je tudi za gospoda Kacina in
               njegove naslednike, predsednike tega odbora. Torej ta deklaracija je za moje pojme
               pomanjkljiva in ima tudi kar nekaj napak.</p>
               <p>Jaz sem si jih nekaj izpisal in jih bom kasneje tudi v razpravi obelodanil. Ena
               bistvenih, recimo, pa je regionalna politika. Še sedaj ne vemo ali je Slovenija
               regija ali je država. Jaz ne vem, kako se lahko zunanje ministrstvo, kot recimo
               predstavništvo neke države - torej lahko se pogovarja z Nemčijo - ne more v tem
               primeru zastopati regijo in se pogovarjati z Bavarsko. Zame je to, oprostite,
               zgrešeno. Če že kdo to želi, potem je to regija ali pa recimo da je Slovenija država
               in tudi regija znotraj Evrope, samo to je treba tu notri napisati. To so stvari, ki
               so v tem pogledu nekoliko zgrešene. Ne vem, tudi, kaj jaz vem, Evropska unija - imamo
               napisano Republika Slovenija je že vložila zahtevo. Poslušajte, ta zahteva je že leta
               in leta, ne, je že. To ni, to je stavek, ki je prazen. Torej mi imamo to dejansko,
               ampak to ni sedaj neka nova ugotovitev. Na podlagi tega je samo treba peljati stvari
               naprej, tako da nekaj več kasneje tudi, se pa ne strinjam, da je ta deklaracija, je
               nujna, absolutno nujna in se strinjam, da jo je treba sprejeti ampak mislim pa da v
               marsikaterem pogledu bistveno popraviti. Hvala.</p>
            </sp>
            <sp xml:id="SDZ2-Redna-17-1999-12-16.sp75">

               <speaker>PREDSEDNIK JANEZ PODOBNIK:</speaker>

               <p>Hvala. Replika kolega Jelinčič, za njim kolega Hvalica.</p>
            </sp>
            <sp xml:id="SDZ2-Redna-17-1999-12-16.sp76">

               <speaker>ZMAGO JELINČIČ:</speaker>

               <p>Hvala lepa gospod predsednik. Najprej bi repliciral gospodu Kacinu, ki je rekel,
               govoril je o prednosti maloobmejnih sporazumov. Res je. Maloobmejni sporazumi
               pomenijo določeno prednost, veliko prednost, vendar vedno za države, ki so v slabšem
               položaju in ki so manj razvite. Nikoli pa pravzaprav ne za države, ki so bolj
               razvite. Vzemimo primer maloobmejnih sporazumov med takratno Socialistično
               federativno Republiko Jugoslavijo na eni strani in Avstrijo, Republiko Avstrijo
               oziroma Republiko Italijo na drugi strani. Oba sporazuma sta bila pravzaprav
               sklenjena zaradi pritiskov mednarodne javnosti oziroma mednarodne politike. Oba
               sporazuma sta bila v korist slovenske manjšine, ki je živela in še živi na avstrijski
               strani in na italijanski strani. Za tiste ljudi in za Republiko Slovenijo v okviru
               SFRJ so bili ti sporazumi pozitivna stvar. Avstrijci in Italijani so bili ves čas
               proti tem sporazumom, kajti za njih ti sporazumi niso pomenili koristi, ampak so
               pomenili krepitev slovenskega življa na oni strani meje. Morali pa so spoštovati te
               sporazume zaradi mednarodne javnosti in mednarodnega prava. Danes pa Republika
               Slovenija hoče podpisati nek sporazum s Hrvati, ko je evidentno, da Hrvatom predajamo
               vse te bonitete v roke "napram" Republiki Sloveniji. Konec koncev, seveda je prednost
               s sporazumi za Hrvaško, in seveda je prednost tudi zaradi tega, ker bodo Hrvati na ta
               način enakopravno vstopali v Evropo oziroma v istem času kot Slovenija. Kajti
               Evropejci bodo mirno rekli, gospodje dragi, če hočete v Evropo, se držite
               schengenskega sporazuma. Sporazum o maloobmejnem sodelovanju s Hrvaško je direktna
               kršitev schengenskih načel, se pravi, pojdite nazaj na Balkan, kjer ste že bili.
               Morda je kakšnim gospodom do tega, konec koncev, nekateri indici kažejo, tudi v
               delovanju gospoda Drnovška, da se vedno bolj nagiba nazaj k nekakšni povezavi s
               Hrvaško, ki je že povezana v federaciji z Bosno in tako naprej. Mislim, da večina
               slovenskega naroda ni za to in tudi ne odobrava takega delovanja.</p>
               <p>Gospod Terčonu, ki je primerjal gibanje "Lege Nord" z zahtevo ljudi po meji na Črnem
               Kalu. Tudi sam se strinjam, da je šlo tisto na Črnem Kalu zgolj za neko tako
               politično manifestacijo, čeprav jo je italijanska stran zelo dobro izkoristila v
               svojo korist: takoj so se pojavili članki kot češ, da nekateri Slovenci na Primorskem
               nočejo živeti v Sloveniji, in takoj so se pojavile tendence in načrti o ustanavljanju
               nekakšnih, tako imenovanih evropskih regij z delno italijanske in slovenske strani.
               Kar nekaj je teh, poleg istrske še goriška, tolminska in tako naprej. Skratka, zelo
               dobro so izkoristili. Kar se tiče pa "Lege Nord", pa mislim, da lahko gibanje "Lege
               Nord" nekako primerjamo zgolj s tendenco in željo Slovenije po osamosvojitvi. Kajti
               zavedati se je treba, da je Italija nastala šele po združitvi ki jo je vodil
               Garibaldi leta 1860, in konec koncev, do tistega časa je zgolj 12% prebivalstva na
               območju sedanje Italije govorilo italijansko. Tako da zgodovinska dejstva ne govorijo
               v prid gospodu Terčonu.</p>
            </sp>
            <sp xml:id="SDZ2-Redna-17-1999-12-16.sp77">

               <speaker>PREDSEDNIK JANEZ PODOBNIK:</speaker>

               <p>Hvala. Replika, kolega Hvalica, za njim kolega Jerovšek.</p>
            </sp>
            <sp xml:id="SDZ2-Redna-17-1999-12-16.sp78">

               <speaker>IVO HVALICA:</speaker>

               <p>Hvala lepa, gospod predsednik. Poslanke in poslanci, gospod minister... oh, ja, in
               številna publika. Tudi vam lep pozdrav! Moja replika velja poslancu Kacinu. Sedaj
               moram skrbno odmerjati besede, da ne bi bil zopet nasilno prekinjen, kot se je to
               zgodilo včeraj in, mimogrede, zato tudi protestiram; potem bom pa tudi pokazal, kaj
               sem včeraj rekel, ker imam tu magnetogram, in bi zelo želel vedeti, katera je tista
               beseda, ki je povzročila tako silovito reakcijo pri predsedniku, da me je prekinil in
               mi odvzel besedo. Tega ne bom nikdar pozabil in verjetno tudi nikdar odpustil, to
               vnaprej povem.</p>
               <p>Sedaj pa, kako naj rečem poslancu Kacinu, velecenjenemu, spoštovanemu, kakorkoli.
               Sedaj pa gospodu Kacinu, predsedniku odbora za mednarodne odnose. Ko je tu govoril o
               sporazumu o obmejnem prometu s Hrvaško, je omenil, kako je ta sporazum izjemnega
               pomena za prebivalstvo. Seveda je. Nedvomno je. Sam izhajam iz obmejnih krajev in
               vem, kaj je nam pred dolgimi 35 leti pomenil videmski sporazum. Ampak ne za vsako
               ceno. Vojna se je končala 1945, Primorska je bila priključena, del Primorske takrat k
               Jugoslaviji 15. septembra 1947, medtem ko je bil videmski sporazum podpisan 1955.
               leta. To se pravi, da je to trajalo kar precej časa, preden je bil podpisan ta
               sporazum. Gre pa tudi za neko drugačno ureditev v tem primeru. Tam je meja živo
               zasekala v neko tkivo. Poznamo primer, da je šla meja skozi mirensko pokopališče in
               je to čisto nekaj drugega. Medtem ko tu, s Hrvaško, smo imeli administrativno mejo,
               ki pa je bila, žal, šlamparija, posledica prejšnjega režima. Mi še danes ne vemo kam
               spadajo nekateri zaselki. In tu je "kleč", če hočete. Tu.</p>
               <p>Mi bi s 1. členom tega zakona, če bi ga ratificirali, eventualno, jaz ne trdim, da
               gotovo, pogojevali tudi mejo, ker v 1. členu natančno piše, kateri zaselki in kraji
               in mesta uživajo pravice iz tega sporazuma na eni in drugi strani meje.</p>
               <p>Včeraj sem bil v eni obmejni občini, obmejni občini s Hrvaško gost naše stranke in ko
               sem razložil, da lahko podpis takšnega sporazuma prejudicira mejo, in da je lahko to
               stvar, ki je trideset let, petdeset let ne bomo mogli popraviti, so gladko razumeli.
               Pa so tisti, ki tam zdaj ob meji živijo, in ki naj bi imeli beneficije iz tega
               sporazuma.</p>
               <p>Zdaj pa k prejšnji napovedi. Danes sem pridobil magnetogram mojega včerajšnjega
               nastopa do tam, ko ste me, gospod predsednik ..</p>
            </sp>
            <sp xml:id="SDZ2-Redna-17-1999-12-16.sp79">

               <speaker>PREDSEDNIK JANEZ PODOBNIK:</speaker>

               <p>Gospod Hvalica, to ni v okviru replike.</p>
            </sp>
            <sp xml:id="SDZ2-Redna-17-1999-12-16.sp80">

               <speaker>IVO HVALICA:</speaker>

               <p>Ne, ne, to je predmet. Oprostite, ne me ponovno prekinjati.</p>
            </sp>
            <sp xml:id="SDZ2-Redna-17-1999-12-16.sp81">

               <speaker>PREDSEDNIK JANEZ PODOBNIK:</speaker>

               <p>Imate torej proceduralni odgovor.</p>
            </sp>
            <sp xml:id="SDZ2-Redna-17-1999-12-16.sp82">

               <speaker>IVO HVALICA:</speaker>

               <p>Bodite malo demokratični.</p>
            </sp>
            <sp xml:id="SDZ2-Redna-17-1999-12-16.sp83">

               <speaker>PREDSEDNIK JANEZ PODOBNIK:</speaker>

               <p>Kolega Hvalica, to ni predmet replike. To je vprašanje procedure. Če imate pripombo
               zdaj na proceduro.</p>
            </sp>
            <sp xml:id="SDZ2-Redna-17-1999-12-16.sp84">

               <speaker>IVO HVALICA:</speaker>

               <p>Dajte me še enkrat izklopiti, bodo vsaj videli ti mladi ljudje, ki pridejo z nekimi
               drugimi nameni .. (Govorita oba hkrati.) .. ne me prekinjati gospod predsednik.</p>
            </sp>
            <sp xml:id="SDZ2-Redna-17-1999-12-16.sp85">

               <speaker>PREDSEDNIK JANEZ PODOBNIK:</speaker>

               <p>Ne želim vas izklopiti, jaz vas samo opozarjam, da to ni sestavni del replike. Kolega
               Hvalica, to ni del replike.</p>
            </sp>
            <sp xml:id="SDZ2-Redna-17-1999-12-16.sp86">

               <speaker>IVO HVALICA:</speaker>

               <p>Ali vam je nerodno?</p>
            </sp>
            <sp xml:id="SDZ2-Redna-17-1999-12-16.sp87">

               <speaker>PREDSEDNIK JANEZ PODOBNIK:</speaker>

               <p>Nič mi ni nerodno. (Govorita oba hkrati.) Opravljam delo predsedujočega.</p>
            </sp>
            <sp xml:id="SDZ2-Redna-17-1999-12-16.sp88">

               <speaker>IVO HVALICA:</speaker>

               <p>Izvolite, povejte mi, katera od teh besed je bila žaljiva in katera od teh besed je
               bila žaljiva, označite mi, na kar bom jaz s svojimi kolegi to prediskutiral in se
               tudi ustrezno opravičil. Najdite mi eno samo besedo. Včeraj vas je zaneslo gospod
               predsednik in jaz tu javno protestiram. Hvala lepa.</p>
            </sp>
            <sp xml:id="SDZ2-Redna-17-1999-12-16.sp89">

               <speaker>PREDSEDNIK JANEZ PODOBNIK:</speaker>

               <p>Hvala, kolega Hvalica. Eden od vaših poslanskih kolegov, mislim, da je bil kolega
               Jerovšek, je to že izpostavil. Jaz sem povedal svoje stališče. Trdno sem prepričan,
               da sem sinoči ravnal v skladu s poslovnikom. Predsedujočemu ni prijetno, kadar mora
               to storiti. Sem storil po svoji subjektivni oceni in vztrajam na tem, da sem ravnal v
               skladu s poslovnikom.</p>
            </sp>
            <sp xml:id="SDZ2-Redna-17-1999-12-16.sp90">

               <speaker>IVO HVALICA:</speaker>

               <p>Replika.</p>
            </sp>
            <sp xml:id="SDZ2-Redna-17-1999-12-16.sp91">

               <speaker>PREDSEDNIK JANEZ PODOBNIK:</speaker>

               <p>Na razlago? Na te zadeve ni replike, kolega Hvalica. In mislim, da bi morali to
               poznati. Ampak še nekaj vas pozivam. Nikakor ne smemo naših odnosov na tej relaciji
               vzeti na osebni ravni. Jaz sem ravnal v funkciji predsedujočega. In vas pozivam, da
               to ne delate na ta način. Ampak vas pozivam, da to ni potrebno. Jaz se zelo korektno
               danes tudi povedal svoje stališče. In sem videl, da so me poslanci razumeli in
               predlagam, da mirno nadaljujemo z razpravo.</p>
               <p>In še nekaj kolega Hvalica. Vaša replika je bila povsem korektna. Korektna in na
               nivoju, če želite moje mnenje. Besedo ima kolega Jerovšek.</p>
            </sp>
            <sp xml:id="SDZ2-Redna-17-1999-12-16.sp92">

               <speaker>JOŽEF JEROVŠEK:</speaker>

               <p>Hvala lepa. Gospod predsednik, ponovno vas moram opozoriti, da sem v predhodni
               repliki najavil, da repliciram tudi gospodu Terčonu, vendar ker je bila časovna
               omejitev, nisem prišel na vrsto in vendar, zdaj je že gospod Terčon drugič
               repliciral, tako da bom, jaz sem prijavljen za tri replike Terčonu, Kacinu in
               Anderliču.</p>
            </sp>
            <sp xml:id="SDZ2-Redna-17-1999-12-16.sp93">

               <speaker>PREDSEDNIK JANEZ PODOBNIK:</speaker>

               <p>Kolega Jerovšek, to je v nasprotju s poslovnikom. In to ni mogoče.</p>
            </sp>
            <sp xml:id="SDZ2-Redna-17-1999-12-16.sp94">

               <speaker>JOŽEF JEROVŠEK:</speaker>

               <p>Na vsakega predgovornika sem se prijavil in imate, zdaj bom trenutno repliciral
               gospodu Anderliču. Vendar še imam dve prijavi. To ste jih opazili.</p>
            </sp>
            <sp xml:id="SDZ2-Redna-17-1999-12-16.sp95">

               <speaker>PREDSEDNIK JANEZ PODOBNIK:</speaker>

               <p>Kolega Jerovšek, v tem primeru ste zelo nekorektni do predsedujočega. Dosedanja
               praksa, odkar velja ta poslovnik, in to mi bodo poslanci pritrdili, tudi vaši
               poslanski kolegi, da način, ki ste ga vi danes uvedli, ni bil nikoli sprejet v tem
               državnem zboru.</p>
            </sp>
            <sp xml:id="SDZ2-Redna-17-1999-12-16.sp96">

               <speaker>JOŽEF JEROVŠEK:</speaker>

               <p>Glejte, gospod predsednik. Ko je govoril gospod Kacin, sem dvignil roko in se
               prijavil. Predhodno že prej, ko je gospod Terčon, sem se prijavil, to je zabeležena
               prijava in imam na vsakega govornika pravico replicirat.</p>
            </sp>
            <sp xml:id="SDZ2-Redna-17-1999-12-16.sp97">

               <speaker>PREDSEDNIK JANEZ PODOBNIK:</speaker>

               <p>Tako je. In to opravite v 5 minutah, lepo prosim.</p>
            </sp>
            <sp xml:id="SDZ2-Redna-17-1999-12-16.sp98">

               <speaker>JOŽEF JEROVŠEK:</speaker>

               <p>Vendar ne bom združil vse tri replike v eno, za 5 minut, ker verjetno mi bo časa
               zmanjkalo.</p>
            </sp>
            <sp xml:id="SDZ2-Redna-17-1999-12-16.sp99">

               <speaker>PREDSEDNIK JANEZ PODOBNIK:</speaker>

               <p>Imate besedo prosim.</p>
            </sp>
            <sp xml:id="SDZ2-Redna-17-1999-12-16.sp100">

               <speaker>JOŽEF JEROVŠEK:</speaker>

               <p>Ja. Ker je publika, študentje obramboslovja, bom najprej odgovoril gospodu Anderliču.
               Ker je pač avtoritativno ugotovil, da težko kontroliram svoje misli. Kot, to je
               ugotovil kot, očitno kot vodilni mislec v LDS-u, vendar jaz ne morem se drugače
               obranit kot da recimo rečem tukaj, da je dr. Frlec, ki je bil v 1. letniku kemije moj
               asistent takrat, dobro ocenil izražanje mojih misli.</p>
               <p>Seveda pa ne, seveda pa ne vem kako so vas, gospod Anderlič, ocenili univerzitetni
               učitelji, tega pa ne vem. Vendar repliciram predvsem zato, ker ste mi hoteli
               preprečiti, da bi s kratico ali pa z izražanjem polnega naslova vaše stranke
               opozarjal na napake vaše stranke, in ste tu omenili, da imam nalogo, ter zabičali,
               naj ne omenjam več LDS-a. Zelo sem vam hvaležen, gospod Anderlič, da ste to na tak
               način pred to publiko izrazili, ker sedaj mi je dosti bolj jasno, v kakšni stiski in
               pod čigavim pritiskom je, recimo, uredništvo Sobotne priloge Dela, ko je našemu
               predsedniku - dal nam je v vednost, kaj je napisal v repliki gospodu Kacinu in
               gospodu Jakiču ter drugim avtorjem - striktno so mu izrezali omenjanje LDS-a in tudi
               drugih, praktično striktno, kljub temu, da je repliciral gospodu Kacinu, ki je teden
               dni pred tem v vsakem stavku omenil "gospod Janša, predsednik SDS", pa kljub temu, da
               je govoril o tematiki iz časa, ko gospod Janša še sploh ni bil član socialdemokratske
               stranke, ampak tega pa Delo ni opazilo. Vendar mi je sedaj jasno, gospod Anderlič,
               ker ste mi žugali in grozili, da ne smem omenjati LDS-a, da je enako vaša stranka
               zagrozila in žugala Delu, in tam so pritisku podlegli, očitno. (Oglašanje poslanca
               Jakiča iz klopi.) Gospod Jakič, ne me tolmačiti! In še naprej, gospod Anderlič,
               verjamem pa vam tudi, ko ste omenjali, da ne smemo omenjati, pod kakšno parolo je vaš
               kandidat v Kopru demonstriral, "ko bom velik, bom carinik na Črnem Kalu". Rekli ste,
               "nas ne boste prepričali, nas ne boste prepričali". Verjamem vam, da vas ali pa vaše
               stranke verjetno v tem trenutku ne bomo prepričali, ker v tem primeru bi v letu dni
               poiskali drugega kandidata, ki se pod tako parolo ne bi podpisal, stal pod njo in
               demonstriral. V to sem pa prepričan in verjamem, nismo vas uspeli prepričati, da to
               za Slovenijo ni koristno. Hvala lepa.</p>
            </sp>
            <sp xml:id="SDZ2-Redna-17-1999-12-16.sp101">

               <speaker>PREDSEDNIK JANEZ PODOBNIK:</speaker>

               <p>Hvala. Replika, kolega... Ne, ne, ne! Lepo prosim, kolega Jerovšek, lepo vas prosim!
               Ne bom vam dal besede, to je izkoriščanje poslovniške določbe, zloraba, klasična
               zloraba! Besedo ima kolega Avšič.</p>
            </sp>
            <sp xml:id="SDZ2-Redna-17-1999-12-16.sp102">

               <speaker>JOŽE AVŠIČ:</speaker>

               <p>Hvala lepa. Končno sem prišel do besede. Enkrat sem se repliki odpovedal, očitno sem
               se zmotil - pričakoval sem, da se ji bo še cela vrsta in bomo lahko nadaljevali z
               razpravo o tej deklaraciji, ki jo je gospod Schiffrer - in zaradi njega sem se tudi
               najprej javil za repliko - ocenil kot zelo dobro. No, očitno tudi je, saj nima skoraj
               nič dopolnjevalnih predlogov, vendar pa razprava kaže vseeno nekaj drugega.</p>
               <p>Sam sem vložil dopolnjevalni predlog, povsem vsebinski, nanaša se na odnose Slovenije
               do Slovencev na Hrvaškem oziroma kot je gospod Schiffrer rekel, tiste Hrvate, ki bodo
               jutri sem pridrveli, vendar bom to obrazložil kasneje v razpravi, za katero sem
               prijavljen.</p>
               <p>Želel bi nekaj povedatu gospodu Hvalici. Govoril je o sporazumu s Hrvaško. Rekli smo
               sicer, da ne bomo več o tem govorili, ampak ker se vsi vračate, se verjetno lahko
               tudi jaz. Rekli ste, da je bilo v primeru Primorske v Jugoslaviji nekaj čisto
               drugačnega. Da je bila primorska priključena Jugoslaviji 1947 leta, da je dolgo
               trajalo, da je prišlo do videmskega sporazuma, ki je bil podpisan 1955 leta. To je
               res. Dolgo je trajalo, vendar je bil podpisan in prinesel veliko koristi vam, vsem,
               ki ste živeli na obeh straneh meje.</p>
               <p>Z osamosvojitvijo Slovenije, vemo, kdaj smo se osamosvojili, so se pojavili za
               obmejno prebivalstvo tako na hrvaškem kot v Sloveniji skoraj nepremostljivi problemi.
               In gospod Hvalica, od 1991 do 1999 je natančno 8 let. Toliko rabimo do podpisa
               sporazuma, kot ga je Jugoslavija rabila v primeru Primorcev. Prav bi bilo, da ga
               končno tudi podpišemo.</p>
               <p>Sedaj grem pa naprej. Ko ste omenjali obisk v eni od občin, ki mejijo s Hrvaško. Ste
               jim tolmačili sporazum. Midva oba sva pa res velika pravnika. Zakaj niste prebrali,
               da je včeraj nekdanji ustavni sodnik, sedanji predstavnik mešane komisije,
               uveljavljeni pravnik v Dnevniku ponovil izjavo, da sporazum ne prejudicira meje. Jaz
               upam, da bo predsednik, ko bomo obravnavali ponovno sporazum, tega gospoda povabil v
               parlament, da nam bo vsem povedal, vsem tistim nam, kvazi pravnikom, ki tolmačimo
               neke predpise, neke zakone na svoj politični način, pa dajmo slišati pravnike, tiste,
               ki so postavljeni tudi na ustrezno funkcijo, da to povedo še v parlamentu, če ni
               dovolj, da so povedali že za novinarje.Toliko. Gospod Hvalica. Tudi jaz, če bi
               tolmačil svojim ljudem ob meji s Hrvaško, da je sporazum prejudic, da bomo zaradi
               tega ob ozemlje Slovenije, bi verjetno naletel na veliko kritiko. Na tak populističen
               in netočen način se seveda zadeve ne bi smele predstavljati. Hvala lepa.</p>
            </sp>
            <sp xml:id="SDZ2-Redna-17-1999-12-16.sp103">

               <speaker>PREDSEDNIK JANEZ PODOBNIK:</speaker>

               <p>Hvala. Replika kolega Demšar, za njim kolega Anderlič. Kolega Demšar je trenutno
               odsoten. Replika kolega Anderlič, za njim kolega Hvalica.</p>
            </sp>
            <sp xml:id="SDZ2-Redna-17-1999-12-16.sp104">

               <speaker>ANTON ANDERLIČ:</speaker>

               <p>Vidite gospod Jerovšek. To je tako, če vas jaz lepo prosim, da nehajte po nemarnem v
               krščanski maneri, da ne po nemarnem uporabljate v čisto vsakem kontekstu kar se vam
               strilo ali snilo, LDS, ker je to nekaj kar je od zadaj, nekaj kar je tisto, kar je
               vse negativno. In vi govorite tukaj gor, da jaz vam grozim, da vam žugam. Povezujete
               to z Delom, povezujete to s časopisom Delom, povezujete jo še z ne vem čim. Še enkrat
               pravim. Prav nobene zveze nisem videl v teh vaših razpravah s samo deklaracijo.</p>
               <p>To, da pa poskušate vsako priliko izkoristiti, da očrnite ali pa da poskušate očrniti
               LDS, to je pa dejstvo. To je treba samo pogledati magnetograme, treba je pogledati
               določene prispevke, ki so, in se to da ugotoviti. In jaz se zagotovo ne bi javil vam
               v repliko, kajti očitno si o deklaraciji nimava kajpovedati, ker o tem niste vi
               razpravljati, ampak sem se javil zato, da zaščitim integriteto naša lastne stranke.
               In jaz se ne mešam v vašo stranko, ne v vašega predsednika, ne v njegove članke, ki
               mu jih skrajšujejo v Delu. To pač ni moja stvar in uredniki v Delu pač delajo, kar
               pač delajo. Zato seveda samo takrat, ko je govora o tem, kaj kdo tukaj govori o
               stvari, ki je na dnevnem redu, je prav, da se polemizira in da se navedbe popravljajo
               oziroma se stvari pojasnjujejo tako, da so jasne. Ne pa da se poskuša insinuirati in
               pripisovati neke slabe namene določeni stranki. In to striktno delate.</p>
               <p>In pravica v demokraciji mora biti, da se branimo, da pojasnjujemo, da povemo tisto,
               kar je res na stvari, ne tisto, kar bi rad gospod Jerovšek imputiral in stokrat
               povedal laž, da bi potem, seveda, ljudje začeli verjeti, da pa mogoče je res, tako
               kot on pravi, kajti, nekaj, če pa to poslanec Jerovšek, ki mu je bil celo gospod
               Frlec asistent, jaz sem razumel drugače, da ni bil gospod Frlec Jerovškov asistent,
               ampak nekaj drugega. Rekel je pa kot, da je bil gospod Frlec Jerovškov asistent -
               tako da tu je bil nek lapsus - ampak to je v kontekstu tistih prvih besed, ki sem jih
               rekel na začetu, da danes je le mogoče težko zbrati misli in se skoncentrirati na
               stvar, na deklaracijo o mednarodni dejavnosti oziroma mednarodni politiki države
               Slovenije.</p>
               <p>Tako, da gospod Jerovšek, jaz se bom v prid racionalizacije dela v državnem zboru
               odpovedal nadaljnjih replik, ampak vas še enkrat prosim, prosim, da po nemarnem ne
               uporabljate imena LDS kar tako in tudi mojega ne. Hvala.</p>
            </sp>
            <sp xml:id="SDZ2-Redna-17-1999-12-16.sp105">

               <speaker>PREDSEDNIK JANEZ PODOBNIK:</speaker>

               <p>Hvala. Replika kolega Hvalica, za njim kolega Jelinčič. Na razpravo pa čaka Rudolf
               Petan.</p>
            </sp>
            <sp xml:id="SDZ2-Redna-17-1999-12-16.sp106">

               <speaker>IVO HVALICA:</speaker>

               <p>Hvala lepa gospod predsednik. Moja replika prva replika, če potem lahko združim tudi
               drugo, bi to hkrati opravil, in to v samih petih minutah.</p>
               <p>Torej, moja replika gospodu Avšiču glede tolmačenja sporazuma. Gospod Avšič! V
               parlamentu ni važno samo ustrezno dobro govoriti, ampak tudi poslušati. Vi ne
               poslušate! Jaz sem natančno rekel, natančno sem povedal dvoje. Prvič, da v 1. členu
               sporazuma o obmejnem prometu s Hrvaško so navedeni kraji, kar zna prejudicirati tudi
               mejo. In če si pravniki niso enotni, potem jaz ne morem reči a priori, to je pa
               sigurno tako, da ne bo prejudiciralo meje. Mi smo ocenili tako. Sicer pa gospod
               Avšič, kdo pa je včeraj predlagal umik točke z dnevnega reda. Kdo? Opozicija. Ne!
               Koalicija. In zato vi, ne vem kaj sploh hodite sem gor in razpravljate o tem, saj ste
               vi sami - del koalicije je to predlagal. Ampak vam moram pojasniti tudi videmski
               sporazum, ker tudi tu niste dobro poslušali, gospod Avšič, tudi tu niste dobro
               poslušali. Poglejte, v primeru videmskega sporazuma, v primeru razmejitve na
               Primorskem je šlo za razmejitev na novo, tu je pa stara administrativna meja. To je
               pač bistvena razlika. Ali veste, kaj je naredila? Niste me poslušali, ko sem rekel,
               da je meja šla celo skozi, po sredini pokopališča. Tega niste očitno razumeli ali pa
               nočete razumeti.</p>
               <p>Zdaj pa še na kratko, kar se tiče gospoda Anderliča, ki se bori za integriteto svoje
               stranke. To je fotokopija čistilnega robca stranke LDS. To je edina stranka čistih
               rok. Ja, kadar nekdo deklarira, da je stranka čistih rok, takrat je treba postati
               pozoren. Hvala.</p>
            </sp>
            <sp xml:id="SDZ2-Redna-17-1999-12-16.sp107">

               <speaker>PREDSEDNIK JANEZ PODOBNIK:</speaker>

               <p>Hvala. Replika, samo trenutek, kolega Jelinčič, za njim kolega Jerovšek.</p>
            </sp>
            <sp xml:id="SDZ2-Redna-17-1999-12-16.sp108">

               <speaker>ZMAGO JELINČIČ:</speaker>

               <p>Hvala lepa, gospod predsednik. Tukaj se s kolegom Hvalico v nečem strinjam, da gospod
               Avšič ne razume nekih zadev, kar se tiče podpisovanja sporazumov. Govoril je o
               videmskem sporazumu, ki sta ga podpisala Italija in Jugoslavija, takrat še
               Demokratična federativna Jugoslavija, s tem nazivom. Zavedati se je treba, da ta
               sporazum je bil v korist DFJ, to se pravi v korist Jugoslavije in pravzaprav na škodo
               Italijanov. Vendar so to morali podpisati zaradi mednarodnih pritiskov, zaradi naše
               manjšine na italijanski strani. Danes je Slovenija v podobnem statusu kot je bila
               takrat Italija in Hrvaška je v podobnem statusu kot je bila takrat DF Jugoslavija.
               Kar pomeni, da bo sporazum zgolj in samo v korist Hrvaške. Vendar razumem gospoda
               Avšiča, da je to težko razumeti, če mu kakšni prijatelji rečejo, veš, koga je, potem
               bom pa svojo štacuno s žvečilnimi gumiji moral zapreti ali pa bom moral svoje cunjice
               prodajati kje drugje, ne na meji s Hrvati in podobnih zadev. Ampak, gospod Avšič, gre
               za integriteto slovenske države in zato ne govorite kar tako po dolgem in počez o
               nekih bonitetah za slovenski narod. Nobenih bonitet ne bo, izguba, velika izguba bo.
               Poleg tega pa pomeni podpis tegasporazuma močan odmik od tistega vstopa v Evropsko
               unijo, ki mu baje LDS tako zelo slavo poje. Jaz sem vedno bolj prepričan, da je to
               zgolj farsa, da v bistvu hočete nazaj v neko federacijo ali pa konfederacijo s
               Hrvaško. Nazaj na Balkan na vsak način, kajti to dokazujete tudi s tem podpisom
               sporazuma oziroma s predlogom, da bi se ta sporazum sprejel. Pa še nekaj, glede tega,
               ko ste rekli, da je nek velik, sposoben in ne vem kakšen vse pravnik rekel, da
               sporazum ne prejudicira meje. Vsak sporazum, ki vnese kal dvoma, je slab sporazum. In
               tu ta sporazum ni vnesel kalu dvoma, ampak je prinesel razkol v slovenskem političnem
               prostoru. Poglejte, vsaj polovica parlamenta je tako pametna, da se boji tega
               sporazuma, in druga polovica parlamenta je, po mojem mnenju, tako skorumpirana - ne
               mislim skorumpirana zaradi denarja, temveč zaradi političnih interesov - da je
               pripravljena na podpis tega sporazuma. Hrvati so jasno pokazali, da je to sporazum,
               ki je napisan za njih in po njihovi meri, saj so ratificirali ta sporazum tri dni po
               podpisu obeh ministrov. Ja, a Slovenci bomo pa natikali sebi zanko okoli vratu in
               skakali ne vem kam, v prepad? Lepo vas prosim! Če ste vi pripravljeni zaradi lastnih
               interesov to spremeniti, delajte to z lastno, z vašo lastnino, ne z državo Slovenijo
               in z njenimi ljudmi! Kar se tiče pa pravnikov, če je kakšnega pravnika političen
               sistem postavil na neko visoko mesto, še ne pomeni, da je dober pravnik in da razume
               stvari.</p>
            </sp>
            <sp xml:id="SDZ2-Redna-17-1999-12-16.sp109">

               <speaker>PREDSEDNIK JANEZ PODOBNIK:</speaker>

               <p>Replika, kolega Jerovšek, za njim kolega Čebulj, kolega Avšič in kolega Kacin.</p>
            </sp>
            <sp xml:id="SDZ2-Redna-17-1999-12-16.sp110">

               <speaker>JOŽEF JEROVŠEK:</speaker>

               <p>Hvala lepa. Gospod Anderlič, nekaj novega sem od vas slišal. Ne vem, kaj se vam je
               zgodilo, ker ste se tokrat sklicevali na krščanske manire; včasih ste tu trdili, in
               to je vaša pravica, ki jo, seveda, spoštujem, "zame ni boga, ni predsednika stranke,
               nikogar". Tako da če se sedaj sklicujete na krščanske manire, je to pohvalno, in
               upam, da jih boste tudi uporabljali.</p>
               <p>Nadalje pa ste dejali, da Jerovšek skuša izkoristiti vsako priložnost za napade na
               LDS, da je to dejstvo. Dejstvo je, da glede LDS-a navajam zgolj dejstva. Govorite, da
               skušam insinuirati. Povejte mi, kaj sem insinuiral! Ali hočete, da vam še pokažem
               sliko vašega kandidata na predsedniških volitvah v Kopru lani, 2. decembra? Če je on
               po nemarnem, kar očitate meni, zlorabil zaupanje LDS-a, če je on, vaš kandidat, potem
               to recite njemu in se javno opredelite, da je bilo to po nemarnem, da ta napad na
               ozemeljsko integriteto Slovenije ni stališče LDS! To storite še danes, dokler še ni
               volilnega molka!</p>
               <p>Sedaj pa na to isto temo gospodu Terčonu. Gospod Terčon - ki ga tudi ni v dvorani,
               ampak kljub temu - je dejal, da je to, "ko bom velik, bom carinik na Črnem Kalu",
               pokrajinska folklora. Mislim, da je to žalitev za Primorce, ki pa so globoko
               patriotsko usmerjeni, to je huda žalitev. Gospod Terčon mislim, da bi moral vedeti,
               če je poslanec tega parlamenta, da se je ta sintagma pojavila takrat, ko smo se
               Slovenci začeli boriti za mejo na Kolpi in takrat se je ta napis "ko bom velik, bom
               carinik na Kolpi" in točno se je vedelo, da so tisti, ki so to pisali po stenah in
               tudi javno izražali, mislili na osamosvojitev Slovenije. Ne na trganje nacionalnega
               ozemlja Slovenije v korist koga drugega. Meja na Črnem Kalu pa je razkosanje
               Slovenije in bodite toliko pošteni, da to priznate, da ste se pod to podpisali tudi s
               tem, ko ste takega kandidata kandidirali.</p>
               <p>In gospodu Kacinu, da nismo diskutirali oziroma, da nismo v stanju diskutirati o tej
               deklaraciji. Mi, kolikor vem, smo štirje prijavljeni za to razpravo. Ne vem, koliko
               je vas, do takrat, ko sem se jaz včeraj prijavil, se ni po mojem gledanju nihče
               prijavil, do takrat. Gospod Kacin, s tem cinizmom nam očita. Mi smo se prijavili, vi
               pa niti, vaša stranka pa niti v imenu poslanske skupine ni nihče diskutiral, in to je
               klasičen cinizem, očitati drugim tisto, kar sam ne želi ali pa ni v stanju narediti.
               In hvala za tako kazanje pokončne drže, kakor jo razumete vi v teh vrstah. Hvala.</p>
            </sp>
            <sp xml:id="SDZ2-Redna-17-1999-12-16.sp111">

               <speaker>PREDSEDNIK JANEZ PODOBNIK:</speaker>

               <p>Hvala lepa. Pisno so prijavljeni k razpravi Rudolf Petan, Jerovšek, Rupar, Avšič,
               Demšar, Jelinčič in Čeligoj. Upam, da bodo kmalu dobili besedo. Repliko ima kolega
               Čebulj, za njim kolega Avšič.</p>
            </sp>
            <sp xml:id="SDZ2-Redna-17-1999-12-16.sp112">

               <speaker>FRANC ČEBULJ:</speaker>

               <p>Hvala lepa, gospod predsednik. Repliko imam na gospoda Anderliča. Poglejte, gospod
               Anderlič, prej ste pač v bistvu nekje poskušali zadevo obrazložiti, da naši poslanci
               iz poslanske skupine SDS vsako besedo inscenirajo in pazijo, da imajo, pač da imamo
               potem razlog peljati diskusije o sami zadevi, ki niso sestavni del neke točke
               dnevnega reda Mislim, da ste vi danes oziroma tokrat pri tej točki dnevnega reda
               oziroma same deklaracije prav vi tisti, ki ste spodbudili nadaljnje diskusije in
               pomisleke glede na neusklajenost samih nastopov v združeni listi. Tukaj se je debata
               odprla v bistvu na besedi "domoljuba" ali "patriot". Ker pa vsekakor gre tukaj za
               lahko velike pomisleke, da ste ob tej dani izjavi gospoda Pahorja, ki je jasno in
               javno tukaj rekel, da se je z gospodom Jurijem na štiri oči o sami tej problematiki
               pomenila, ker sta različnega mnenja.</p>
               <p>In tukaj gre jasno za koncept domoljuba obeh slovenskih državljanov, ki pa nista po
               narodnosti Slovenca. In gospod Anderlič, to je tema v bistvu vse naše diskusije, na
               katero vseskozi opozarjamo. In da je vzrok tega tudi minister Frlec, ki izhaja iz teh
               vrst federalnih simpatij še vedno, ki noče prejudicirati enih jasnih stališč, ki se
               nanašajo na zunanjo politiko. In gospod Anderlič, vse tisto, ko ste kot neko pomoč
               tukaj dali k razpravi gospoda Pahorja in gospoda Jurija, je vzrok teh diskusij, ki
               bodo šle v nedogled. In mislim, da je skoraj škoda, da z nekim takim preprečevanjem
               nas poslancev, ki razmišljamo dejansko domoljubno, je škoda, da se trudite in bi bilo
               pametneje, da enotno kot parlament dejansko tako deklaracijo sprejmemo in da bi
               zunanja politika dejansko v skladu s temi našimi konsenznimi sklepi tudi začela
               delovati, ampak vsekakor z domoljubi.</p>
            </sp>
            <sp xml:id="SDZ2-Redna-17-1999-12-16.sp113">

               <speaker>PREDSEDNIK JANEZ PODOBNIK:</speaker>

               <p>Replika kolega Avšič in za njim kolega Kacin.</p>
            </sp>
            <sp xml:id="SDZ2-Redna-17-1999-12-16.sp114">

               <speaker>JOŽE AVŠIČ:</speaker>

               <p>Gospod Hvalica jaz nisem rekel, da ste trdili in sem dobro poslušal. Rekel pa sem to,
               da je gospod dr. Lovro Šturn, sedaj tudi navajam kdo je ta eminentni pravnik,
               povedal, da sporazum ne prejudicira državne meje. In jaz kot nepravnik verjamem
               pravnikom tudi nekdanjemu ustavnemu sodniku, sedanjemu predsedniku komisije za
               določitev državne meje, ki ga ni predlagala LDS za to funkcijo ampak naša koalicijska
               partnerka, in zakaj mu tudi ne bi verjeli. Seveda me je začudilo eno drugo dejstvo,
               da temu mnenju verjame tudi gospod Podobnik, predsednik državnega zbora ki je ob
               obisku predsednika vlade Republike Hrvaške povedal, da so eksperti za pravna
               vprašanja ugotovili, da ni potrebno nobene izjave k temu, ampak da ni prejudica.
               Verjetno se je ob glasovanju zmotil, ko je glasoval za umik iz dnevnega reda. Žal
               nisemtega pravi čas videl.</p>
               <p>Gospod Hvalica res je. Naši koalicijski partnerji so predlagali umik. Seveda je to
               njihova pravica. Vi, če bi verjeli, da delate dobro za ljudi ob meji, kjer je veliko
               tudi članov vaše stranke, tudi veliko članov nacionalne stranke živi ob meji in se
               preživlja na račun te meje že danes kljub temu, da sporazuma ni. Vi ste to gladko
               podpri - umik z dnevnega reda. Verjetno se dobrikate naši koalicijski partnerki
               zaradi ustanavljanja enega novega Demosa, ali ne vem zakaj, nekaj takega bilahko
               človek sodil, in ste ga seveda podprli v škodo temu, da nismo razprave o sporazumu
               mogli opraviti in ga tudi zaključiti.</p>
               <p>Ko govori gospod Jelinčič o nekih krpicah in nekih zadevah, do obravnave o sporazumu
               bom prinesel nekaj konkretnih podatkov. Koliko delovnih mest je samo v Posavju
               oziroma v Brežicah vezanih že danes na promet s Hrvaško. Na ta način lahko odpihnemo
               kar nekaj 100, če ne kar 1000 delovnih mest, za katere ste se včeraj trudili z
               zakonom. Sploh ni treba zakona, dajmo ljudem pogoje, da bodo lahko delali in delovna
               mesta se bodo ustvarjala tudi sama po sebi. Ni jih potrebno na tak način pa seveda
               onemogočati. Na drugi strani pa v tem prometu izredno veliko dobivajo tudi ostali
               Slovenci, zlasti slovenski kmet. Trg Hrvaške, ki je doslej konzumiral ogromno našega
               mleka, ogromno mesnih izdelkov, se, vsaj tako napovedujejo, zapira.</p>
               <p>Mar naj bomo mi krivi, da nekateri pač ne znate oceniti tega sporazuma drugače kot
               samo politično, da ga ne znate oceniti, da je s tem sporazumom pravzaprav postavljen
               samo odnos, konkretnejši odnos do ljudi ob meji in nas samih Slovencev, pa seveda
               tudi ljudi na meji na drugi strani Sotle in Kolpe. In gospod Jelinčič, Hrvaška je res
               v treh dneh ali nekaj več ratificirala maloobmejni sporazum, ampak je res tudi
               premoženjskega takoj ratificirala. Mi pa smo premoženjskega, ker nam je pač koristen,
               čisto po slovensko brez vsakega odnosa do nekih moralnih vrednot, samo da nekaj
               dobimo; ono pa, če tam eni revčki, saj jih je samo 200 tisoč ali pa 250 tisoč ob
               meji, pačne morajo živeti tako, kot so nekoč ljudje živeli ob avstrijski in
               italijanski meji, tega pa nikogar ne briga. Hvala lepa.</p>
            </sp>
            <sp xml:id="SDZ2-Redna-17-1999-12-16.sp115">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, kolega Kacin.</p>
            </sp>
            <sp xml:id="SDZ2-Redna-17-1999-12-16.sp116">

               <speaker>JELKO KACIN:</speaker>

               <p>Hvala za besedo, gospod predsednik, kolegice in kolegi. Želim replicirati najprej
               gospodu Čebulju, ki je pozival za domoljuben odnos do teh vprašanj, o katerih se
               danes pogovarjamo. Če je temu tako, potem so sprenevedanja, ki smo jih slišali tako s
               strani gospoda Jelinčiča kot gospoda Hvalice v zvezi z videmskim sporazumom,
               neprimerna. Razprave o tem, da je bil ta sporazum med Demokratično republiko
               Jugoslavijo in Italijo sklenjen v škodo Italijanov, so neprimerne. Naj vas vendarle
               spomnim, da so obmejni sporazumi bili politično sporočilo o dobro sosedskih odnosih
               dveh držav, ki sta pripadali povsem različnim ideološkim, pa tudi ekonomskim delom
               sveta, v času, ko je do tega prišlo. V času najbolj zaostrenih odnosov v svetu, je
               prišlo do podpisa takega sporazuma in ni šlo samo za manjšine. Posledice tega so bile
               predvsem gospodarske. Za gospodarsko sodelovanje je šlo. Če gospod Hvalica ne ve, da
               so mesta, kot so Trst, Gorica in Trbiž, leta in leta cvetela na račun kupcev iz
               Jugoslavije, kar je povzročil najprej podpis sporazuma, ki je omogočil izboljšanje
               odnosov med državama, potem je seveda nekorektno to posploševati na današnje odnose
               med Republiko Slovenijo in med Republiko Hrvaško. Oziroma drugače. Iz tistega, kar se
               je dogajalo pred mnogimi leti, bi se morali kaj naučiti za danes in za prihodnost.
               Razlikamed tistim sporazumom in tem sporazumom pa je, in to očitna. Slovenija ni tako
               velika država, da bi obmejni pas zajemal samo ozek del prebivalstva ob meji.
               Slovenije je tako velika država, da je v tem obmejnem pasu, pa če tudi gre samo za
               eno od štirih sosed, več kot 10 procentov slovenskega prebivalstva. In ta sporazum
               zagotovo je v korist in dobrobit slovenskega prebivalstva in drugih prebivalcev na
               slovenski strani meje in je v korist prebivalcev na drugi strani meje.</p>
               <p>In če se tega ne bomo zavedali, bomo govorili o domoljubju in odločali na škodo
               prebivalcev ob meji. Če je komu v korist, je v korist ljudem na obeh straneh meje. In
               še enkrat povem, pri 2 milijonih prebivalcev, kolikor jih mi imamo, je ta dokument,
               ta sporazum zagotovo v korist vsaj 250 tisočim ljudem na naši strani južne meje. Zato
               so opletanja o tem, komu je v korist in komu je v škodo, neprimerna in
               deplasirana.</p>
               <p>S tem pa se odrekam tudi nadaljnjim replikam na to temo. Hvala lepa.</p>
            </sp>
            <sp xml:id="SDZ2-Redna-17-1999-12-16.sp117">

               <speaker>JANEZ PODOBNIK:</speaker>

               <p>Hvala kolega Hvalica, kolega Kacin. Dovolite, da na kratko repliciram kolegu
               Avšiču.</p>
               <p>Spoštovani! V skladu s poslovniško določbo bi rad popravil navedbo, ki je bila v
               nastopu kolega Avšiča po mojem mnenju netočna. Ko sem sprejel predstavnike hrvaške
               vlade, premiera Matešo, zunanjega ministra Graniča, sem na izrecno vprašanje, kako
               ocenjujem, kdaj bo lahko državni zbor ratificiral maloobmejni sporazum, povedal
               naslednje, da je bilo v preteklih mesecih, sem rekel, več kot pol leta v slovenski
               strokovni in drugi javnosti to vprašanje zelo intenzivno prediskutirano in da sam
               ocenjujem, da bo na naslednji redni seji, torej da ostaja realna možnost, da bo ta
               sporazum uvrščen na redno sejo in da se bom sam za to zavzel.</p>
               <p>Namreč, veliko se interpretira o tem, kaj naj bi jaz tam rekel. Bil pa sem edini
               poslanec tam. In vas lepo prosim za korektnost. In to sem v celoti izpolnil. Zavzel
               sem se, tudi na predlog vlade, da je bil sporazum uvrščen na redno sejo. Jaz nimam
               nobene pristojnosti, da bi komurkoli obljubljal ratifikacijo. Imam samo en glas. Vse
               ostalo, kar se govori naprej, žal ne sledi resnici. Hvala.</p>
               <p>Replika kolega Jelinčič.</p>
            </sp>
            <sp xml:id="SDZ2-Redna-17-1999-12-16.sp118">

               <speaker>ZMAGO JELINČIČ:</speaker>

               <p>Hvala lepa gospod predsednik. Argumenti, ki jih je navajal gospod Avšič, so nekaj
               takega kot argumenti, s katerimi bi se branil Kardelj zaradi tistega, kar se je
               dogovoril z Bakarićem. Na vsak način hoče dopovedati in neke laži oviti v celofan
               resnice in jih servirati ljudem. To, da bodo ljudje čez desetletja ugotovili, kakšna
               svinjarija je to bila, to njega ne briga več, to je njemu vseeno. On je dosegel svoje
               s svojim, bi kar rekel - hrvaškim gospodarjem je pokazal dobrotljivost, naklonjenost
               in jim je položil pred noge darilo, to se pravi sporazum o maloobmejnem
               sodelovanju.</p>
               <p>Da sem bil tako oster, me je navedlo mnenje gospoda Maštruka, hrvaškega
               veleposlanika, ki je izjavil, da Hrvaška ne bo izvajala sporazuma o premoženjskih
               razmerjih, dokler ne bo Slovenija ratificirala sporazuma o maloobmejnem sodelovanju.
               Gre za navadno izsiljevanje, kjer je Hrvaška pokazala, kaj hoče. In gospod Avšič,
               konec koncev tudi ni vam poznano, kdaj je kakšna zadeva bila ratificirana. Rekli ste,
               da so Hrvatje ravno takrat kot sporazum o maloobmejnem sodelovanju ratificirali tudi
               sporazum o medsebojnem premoženjskem urejanju zadev. Ni res. Ta sporazum so Hrvatje
               ratificirali pred kratkim, v času najhujše bolezni prednika Tudžmana, ki je to zadevo
               zaviral. Hrvatje so pač to ratificirali na način, rekli so, saj je vseeno,
               ratificirali bomo, "sprovajali" pa tega ne bomo, kar so dokazali z izjavo gospoda
               Maštruka. To se pravi oni delajo eno, govorijo eno, delajo pa drugo. Delajo tisto,
               kar je v interesu države, govorijo pa karkoli. Še nikoli pravzaprav niso držali
               besede. Konec koncev kolegi poslanci, ki so bili v bivših ustanovah in delih vlade
               bivše SFRJ se točno zavedajo, da se ravno h Hrvati ni dalo dogovoriti nobene zadeve,
               ker govorili so eno, naslednji dan so zabili v hrbet nož slovenski delegaciji in
               slovenskim predstavnikom. To je zgodovinsko dejstvo, ki ga nekateri tukaj pač nočejo
               upoštevati in spoštovati.</p>
               <p>Glede 250 tisoč delovnih mest. Lepo vas prosim. V Sloveniji je 400 tisoč zaposlenih
               in od tega je 250 tisoč delovnih mest ob meji s Hrvaško - ne bodite vendar smešni in
               ne lažite. Ne lažite. 250 tisoč delovnih mest, lepo vas prosim.</p>
            </sp>
            <sp xml:id="SDZ2-Redna-17-1999-12-16.sp119">

               <speaker>PREDSEDNIK JANEZ PODOBNIK:</speaker>

               <p>Koleg Jelinčič, šlo je za prebivalce. Kolega Avšič je omenjal prebivalce.</p>
            </sp>
            <sp xml:id="SDZ2-Redna-17-1999-12-16.sp120">

               <speaker>ZMAGO JELINČIČ:</speaker>

               <p>No potem če gre na prebivalce, potem je razmerje malo drugačno. Vendar pa navkljub
               vsemu, gospod Avšič je rekel, da je 250.000 prebivalcev odvisnih od tega sporazuma,
               kar lahko mirno sklepam dalje, da je s tem mišljeno toliko delovnih mest.</p>
               <p>Vendar bi se obrnil raje na nekaj drugega. Slovenci nesejo prek turizma na Hrvaško
               skoraj milijardo dolarjev letno. Zakaj pa tu ta stranka, ki jo tako skrbi slovenska
               prosperiteta, ne pogleda malo v te stvari? Konec koncev, večina ministrov slovenske
               vlade letuje na Hrvaškem, kaj podobnega ni nikjer v katerikoli evropski državi, kadar
               imajo države medsebojne nesporazume; v tem primeru minister leti z vlade, takoj ko se
               to izve, sam napiše odstopnico in gre tja, kamor pač sodi. Konec koncev, veliki posli
               s Hrvaško. Poglejte bilance in videli boste, da Hrvati v glavnem ne plačujejo poslov,
               ki jih sklepajo s Slovenijo. Večina zadev je še vedno v razmerju dolžniško-upniškega
               razmerja, to se pravi, neporavnanih, vendar o tem se pač tu ne govori. Morda pa
               nekateri mislijo, da bodo tista dolžniško-upniška razmerja poravnali potihem, nekje
               pod mizo, na skrivaj, seveda v lastno korist in v škodo Slovenije.</p>
            </sp>
            <sp xml:id="SDZ2-Redna-17-1999-12-16.sp121">

               <speaker>PREDSEDNIK JANEZ PODOBNIK:</speaker>

               <p>Hvala. Replika, kolega Avšič. Ali je še kdo prijavljen za repliko? (Ni.)</p>
            </sp>
            <sp xml:id="SDZ2-Redna-17-1999-12-16.sp122">

               <speaker>JOŽE AVŠIČ:</speaker>

               <p>Hvala. Gospodu Jelinčiču ne bom repliciral, in sploh ne bom več repliciral, ker je
               nesmiselno replicirati svojskemu tolmačenju mojih besed.</p>
               <p>Vam pa, gospod predsednik, bi pa le rad odgovoril, na temelju česa sem ugotovil, da
               ste obljubili podpis - seveda ga ne morete sami obljubiti in izvesti, imate samo en
               glas pri tem, vendar je to pač politična obljuba, dana ob obisku hrvaškega
               predsednika. Imam zabeležko...</p>
            </sp>
            <sp xml:id="SDZ2-Redna-17-1999-12-16.sp123">

               <speaker>PREDSEDNIK JANEZ PODOBNIK:</speaker>

               <p>Hrvaškega predsednika?</p>
            </sp>
            <sp xml:id="SDZ2-Redna-17-1999-12-16.sp124">

               <speaker>JOŽE AVŠIČ:</speaker>

               <p>Ne, zabeležko razgovora predsednika vlade Republike Hrvaške, mag. Zlatka Mateše s
               predsednikom državnega zbora Republike Slovenije, Janezom Podobnikom, 8. oktobra
               1999. Tretji odstavek: "V nadaljevanju je poudaril," to pomeni, gospod Janez
               Podobnik, "pomen tega dne podpisane pogodbe o ureditvi premoženjsko-pravnih razmerij
               med državama, ki jo bo moral tako kot vse ostale mednarodne sporazume v nadaljnji
               proceduri potrditi še državni zbor, ter izrazil pričakovanje, da jo bo že v kratkem
               sprejel v obravnavo odbor za mednarodne odnose. Z zadovoljstvom je povedal, da je
               odbor za mednarodne odnose že podprl pobudo za sklenitev sporazuma o sodelovanju na
               področju turizma med državama. Glede sporazuma o obmejnem prometu in sodelovanju, ki
               ga je hrvaška stran pred letom in pol že ratificirala, pa je povedal, da so pravni
               eksperti ugotovili, da posebna izjava vlad obeh držav o tem, da sporazum ne bo
               prejudiciral določitve meje na morju, ne bo potrebna, ter napovedal, da ga bo
               ratificiral tudi državni zbor." Na temelju tega sem v repliki ugotavljal, da ni samo
               gospod Šturm v dnevnem časopisju potrdil, da ne gre za prejudic, ampak da ste za to
               dejstvo seveda vedeli tudi vi, pa ste se kljub temu odločili za umik tega sporazuma s
               tistim enim glasom seveda, na katerega lahko vplivate. Hvala lepa.</p>
            </sp>
            <sp xml:id="SDZ2-Redna-17-1999-12-16.sp125">

               <speaker>PREDSEDNIK JANEZ PODOBNIK:</speaker>

               <p>Hvala lepa. Sedaj mislim, da ni potrebno razpravljati najprej o tej zadevi. Če sem
               napovedal, da ga bo ratificiral državni zbor, sem lahko samo to pač napovedoval, da
               ga bo uvrstil na dnevni red. Vas opozarjam naslednje. Tri poslanske skupine so na
               seji kolegija nasprotovale, da se ta točka uvrsti na redno sejo. Sam sem jo uvrstil.
               To je pa tudi vse, kar sem korektno na tem srečanju izjavil in poslanska večina je
               odločila tako kot je odločila. In predlagam, da o tem ne razpravljamo več. Ali želi
               še kdo replicirati? (Želi.) Kolega Gasparini. Jaz sem mislil dati besede že
               naslednjemu razpravljavcu. Prosim.</p>
            </sp>
            <sp xml:id="SDZ2-Redna-17-1999-12-16.sp126">

               <speaker>MARIO GASPARINI:</speaker>

               <p>Saj bom čisto kratek. Hvala lepa. Mislim, da ne bom sprožil nobene diskusije. Jaz sem
               pozorno poslušal vse to skupaj in mislim, da ste vsi pozabili na nekaj, razen zdaj,
               ko smo govorili o maloobmejnem prometu, ki ga nismo ratificirali, o ljudeh, ki živijo
               ob meji. Ko smo govorili o mejah, ste pozabili na njih. Treba jih je vprašati, kako
               na severnem delu, če hočejo, ali na vzhodnem delu in tudi na Obali. Mislim, da je to
               veliko vprašanje. Komentirati, kaj mislijo ti ljudje na eni ali pa na drugi strani,
               mislim, da nima tukaj smisla</p>
            </sp>
            <sp xml:id="SDZ2-Redna-17-1999-12-16.sp127">

               <speaker>PREDSEDNIK JANEZ PODOBNIK:</speaker>

               <p>Hvala lepa. Sedaj prehajamo na razprave. Kolega Petan, ali se lahko lotite razprave?
               Boste več časa razpravljali kot 5 minut oziroma 7 minut? Sejo nadaljujemo ob 14.30
               uri. Prvi razpravlja kolega Petan.</p>
               <p>(Seja je bila prekinjena ob 12.53 uri in se je nadaljevala 14.47 uri.)</p>
            </sp>
            <sp xml:id="SDZ2-Redna-17-1999-12-16.sp128">

               <speaker>PREDSEDNIK JANEZ PODOBNIK:</speaker>

               <p>Nadaljujemo z delom seje. Dodatno so opravičeni za ves dan Ivan Božič, za popoldanski
               del Polonca Dobrajc. Od 16.40 do 17.20 Rudolf Petan, za pričetek popoldanskega dela
               Maksimiljan Lavrinc in pa Roman Jakič za popoldanski del. Prosim da ugotovimo
               prisotnost! Ugotavljamo prisotnost! (56 poslancev in poslank.) Poslanskim kolegom in
               kolegicam sem dolžan obvestilo za to zamudo. Z vodji poslanskih skupin smo imeli
               delovni pogovor o nadaljevanju dela državnega zbora v naslednjih dneh in opravičilo
               za to zamudo.</p>
               <p>Prehajamo torej na <title>PREKINJENO 40. TOČKO DNEVNEGA REDA.</title>
               </p>
               <p>Smo v okviru splošne razprave. Drugi prijavljeni je kolega Petan. Za njim nastopa
               kolega Jerovšek.</p>
            </sp>
            <sp xml:id="SDZ2-Redna-17-1999-12-16.sp129">

               <speaker>RUDOLF PETAN:</speaker>

               <p>Hvala za besedo gospod predsednik. Spoštovani. Torej jaz menim, da je taka
               deklaracija ali nek tak dokument, ki bi nekako opredeljeval smernice naše zunanje
               politike, je verjetno potreben in ne samo da je potreben, po mojem je tudi nujen.
               Vendar pa to, kar smo dobili v pisni obliki, mislim da to ni to. Tu niso opredeljeni
               nosilci te naše zunanje politike Republike Slovenije in vemo, da je nosilcev več v
               različnih vejah oblasti. Ne vemo niti, ali so ti nosilci oblasti si konkurenti pri
               zastopanju naše države navzven ali so sodelavci in potem tudi sem prepričan, glede na
               to, da naslov ne odgovarja ali pa je samo separat vlade, kajti tu so tudi
               predstavniki, kot nosilci samo predstavniki izvršne oblasti, tu ni omenjena
               zakonodajna veja oblasti. Vemo tudi, da v tej veji oblasti je veliko, bom rekel,
               ambasadorjev, ki zastopajo Slovenijo zunaj in to mislim v pozitivnem smislu in to ni
               nikjer opredeljeno. To se pravi, potrebno je popraviti vsebino ali pa spremeniti
               naslov, vendar potem je to zopet samo separat.</p>
               <p>In sedaj dovolite, da o sami vsebini nekaj o preambuli, pa jo bom prebral, da ne bo
               kaj narobe, pa ne celo samo tisti prvi odstavek. "V prizadevanju, da si Republika
               Slovenija utrdi svoj mednarodni položaj in ugled kot demokratična, stabilna in
               uspešna srednje evropska država ter da čim uspešneje uresničuje svoje temeljne
               zunanjepolitične interese in cilj je potrebno opredeliti in uskladiti najpomembnejše
               usmeritve njenega zunanjepolitičnega delovanja, ki temelji na širokem političnem
               konsenzu strank državnega zbora kot nosilca zunanje politike Republike Slovenije in
               na širokem soglasju dejavnikov civilne družbe, ki delujejo na področju mednarodnih
               odnosov." Torej to, kar tu piše, vsebinsko je sicer morda ta drugi del malce nerodno
               napisan, drugače pa mislim, da je namen verjetno dober. Vendar sem to prebral zato,
               da sem podkrepil tisto, kar sem rekel na začetku: niso opredeljeni nosilci, niso
               konkretizirani in s tem ne vemo, ali delamo z roko v roki ali pa smo si konkurenti (o
               tem bom še tudi kasneje primer navedel).</p>
               <p>Sedaj pa gremo na drugo tematiko s tega področja. Sprašujem se in sprašujem ministra,
               ki tu zastopa vlado, zakaj to šele sedaj? Vsi vemo, da že kar nekaj časa intenzivno
               delamo in tudi iščemo podporo v tujini za vključevanje Slovenije v Nato in v Evropsko
               unijo. Ker sem na začetku dejal, da nek tak dokument je potreben in celo nujen, bi
               človek pričakoval, da bi nek podoben dokument, ki bi bil seveda celovit, pripravili
               in ga imeli že takrat, ko smo intenzivirali naše aktivnosti za vstop, predvsem na
               začetku v Nato - kajti vemo, da je Nato že opravil prvi krog širitve, in mi smo tam
               lepo ali pa grdo, bom rekel, izpadli in pri tem se je tudi marsikaj pokazalo, o čemer
               bom tudi še kasneje na hitro povedal. Po drugi strani je pa popolnoma jasno, da sama
               deklaracija ni dovolj, da mora to biti podkrepljeno tudi z našim delom; to je lahko
               nek temelj, nek usmerjevalec, drugo pa je naša volja, koliko se vsega zapisanega in
               deklariranega držimo. Imamo pa tudi na tem področju slabe izkušnje, da zelo radi
               pišemo zelo veliko, potem pa v prakso prelijemo zelo malo. Rekel bi, da če hočemo
               biti uspešni na zunanjepolitičnem področju, v teh aktivnostih, potem moramo imeti
               oboje, deklaracijo ali nek podoben dokument in voljo ter našo trdno usmeritev, da se
               tega tudi držimo in da želimo cilje, ki smo si jih zastavili, tudi doseči. Po drugi
               strani pa se mi postavlja vprašanje, če do sedaj takega dokumenta nismo imeli, ali
               smo do sedaj v bistvu te naše usmeritve nekako opravljali bolj ljubiteljsko,
               razdrobljeno, vsak zase, vsaka veja oblasti zase, brez nekega skupnega koncepta, brez
               vizije, brez jasnih predstav, kaj je za Slovenijo dobro in kaj je za Slovenijo manj
               dobro, bom rekel, da ne rečem, slabo, in pa, seveda, ali smo do sedaj te zadeve
               opravljali na zunanjepolitičnem področju nestrokovno. Rekel bi, da je bilo vsakega po
               malem, nekaj pa celo preveč. Zadevo lahko gledamo tudi s tega kota, kajti če bi imeli
               res jasen pogled in jasne cilje, opredeljene cilje, in imeli jasno voljo, da to tudi
               uresničimo, potem se nam verjetno - verjetno, predvidevam - ne bi zgodilo, da bi
               lobirali - tu mislim predvsem za Nato in tudi delno za Evropsko unijo - nekako brez
               opredeljenih prioritet, kot se je že pokazalo, da smo določeno prednost, ki smo jo
               imeli pri vključevanju v prvi krog širitve Nata, nenadoma izgubili, zato ker smo
               stavili na napačnega konja ali pa mislili, da so aduti, ki jih imamo v rokavu pravi,
               pa očitno niso bili. In očitno se je tudi pokazalo, da ne da ti konju niso bili
               pravi, ki bi vlekli v pravo smer in dovolj hitro, ampak da so to bili tudi konji, ki
               so nam naredili nekaj škode.</p>
               <p>Po drugi strani, če bi imeli jasno zapisano, kaj bomo delali, kaj je naš cilj, če bi
               imeli nek koncept, se pravi lahko deklaracijo ampak malo drugačno, celovito, potem
               verjetno ne bi zanemarjali države Cefte pri lobiranju v vstop v Nato, kjer smo zadevo
               gledali zelo vzvišeno, češ, te države nam ne morejo čisto nič pomagati, mi smo pred
               njimi, mi smo boljši in mi smo reprezentativni, mi smo vzorčni in ne vem kaj še vse,
               kasneje pa se je pokazalo, da so ravno ti, ki smo jih mi gledali z viška imeli boljše
               konje, ki so vlekli v pravo smer in navsezadnje se je zgodilo to, kar se je. Mi smo
               ostali pred vrati, ti ki smo jih pa gledali z viška, so pa že za tistimi vrati in
               sedaj se lahko z njimi pogovarjamo kot z enakopravnimi člani.</p>
               <p>Potem naslednje, kar je. Če bi imeli nek jasen papir, potem ne bi bili med
               iniciatorji, pobudniki neki pobud za deklaracije o svetu brez atomskega orožja v
               združenih narodih, kjer moramo potem na vrat na nos preklicati svoje besede,
               preklicati svoj podpis pri teh iniciativah in se še celo opravičevati. Tako je bilo
               vsaj videti in slišati, če pa ne videti pa vsaj dejansko se je tako dogajalo, zakaj
               smo bili pri tej pobudi. Kajti vemo, kdo je vlečna sila v Natu in pa proti komu je
               bila tudi takšna pobuda usmerjena, tako da tu verjetno ni potrebno veliko izgubljati
               besed.</p>
               <p>Potem če bi imeli neko tako jasno vizijo, kaj želimo in seveda tudi opredeljeno
               napisano, potem bi se z našimi manjšinami v Italiji, Avstriji, na Madžarskem, pa tudi
               če hočemo na Hrvaškem pogovarjali drugačni predstavniki, kot so se sedaj, bi se
               verjetno - ne mislim tu na strokovno plat, s tem ne želim, ampak mislim glede na neko
               politično higieno - pogovarjali drugi. Ti, ki so se pa sedaj pogovarjali, bi pa
               verjetno bili bistveno bolj uspešni na katerem drugem področju.</p>
               <p>Potem mislim, da bi se tudi lahko zgodilo - če pa sedaj grem na samo to vsebino, da
               se je dotaknem - bi si verjetno nek poseben poudarek in posebno alineo ali posebno
               točko zaslužili tudi naša manjšina ali pa naši zamejci po svetu. Res da jih omenjamo,
               tega ne trdim da ne, ampak mislim, da je poudarek premajhen. Vse druge države
               izkoriščajo, mislim v pozitivnem smislu, koristijo usluge svoje manjšine ali svojih
               predstavnikov v nekih drugih državah kot neko vest med državo matico in pa seveda
               državo, v kateri so sedaj seveda oni državljani. Pri nas se to ne dogaja. Mi se celo
               teh ljudi bojimo. Ne vem zakaj. Ali imajo preveč znanja ali je pa tu posredi tudi kaj
               drugega. Tako da to bomo verjetno morali v takem dokumentu tudi opredeliti in se
               spomniti, da so to tudi naši ljudje in so še kako pripravljeni pomagati Sloveniji, in
               verjetno lahko naredijo več kot pa marsikdo od nas, ki smo tukaj.</p>
               <p>Potem naslednje, kar se mi zdi potrebno izpostaviti. Če bi imeli nek jasen dokument,
               potem verjetno naš zunanji minister ne bi dajal takšnih izjav na Kitajskem glede
               Tibeta ali pa tako, kot je minister dejal, da je prišlo do nesporazuma na ministrstvu
               za zunanje zadeve. Oboje vzamem v zakup, ker ne si ne bi sedaj upal soditi, kaj je
               bilo tisto, kar je prav. Vendar je oboje narobe; to pomeni, da nekaj ne "štima". In
               če mi dovolite, da vam preberem iz vsebine te deklaracije samo en stavek: "Republika
               Slovenija se zavzema za krepitev sodelovanja in zaupanja ter za celovito spoštovanje
               človekovih pravic." Ravno to sem hotel povedati v zvezi z izjavami na Kitajskem glede
               Tibeta, kajti če bi vsi tako gledali na spoštovanje človekovih pravic, kot bi naj
               bila izjava našega ministra - govorim hipotetično, ne trdim kategorično, ampak sem
               prej povedal, kaj si mislim o tem - potem bi verjetno naš parlament bil sestavljen
               drugače in tudi verjetno naša država bi bila nekako drugače konfigurirana,
               sestavljena, in naše opredelitve bi bile verjetno tudi drugačne, kakor bi bile
               verjetno tudi naše naloge precej drugačne. Torej, to je tisto, kar sem dejal, da mora
               biti tudi volja, tudi če je zapisano, še ni nujno, dase tega držimo.</p>
               <p>Po drugi strani bi rekel, da verjetno ne bi prišlo do tega, kar se je dogajalo na
               veleposlaništvu na Japonskem - gospod minister je o tem še bolje obveščen, kot sem
               sam, bil sem namreč obveščen iz medijev - da delavka, ki je opozorila na eventuelne
               nepravilnosti, ne vem, ali je že na cesti ali še ni, ima pa vsekakor velike težave,
               namesto da bi ji bili hvaležni, da je na to opozorila, in bi odpravili napake, da se
               tudi na drugih koncih to ne bi dogajalo.</p>
               <p>Potem, če bi imeli nek celovit dokument, verjetno ne bi prihajalo do takih
               nepravilnosti, kot se dogajajo na veleposlaništvih; seveda, to svojo informacijo ali
               svojo izjavo podpiram s tem, kar je zapisano v poročilih računskega sodišča, kaj se
               dogaja po veleposlaništvih, kar smo do neke mere tudi pometli pod preprogo; samo
               bojim se, da nam bo enkrat te preproge zmanjkalo, ker je tam že toliko tega, da
               verjetno tam ne bo več prostora.</p>
               <p>Po drugi strani tudi, če bi skrbeli za ugled tako, kot smo zapisali v preambuli, bi
               po vsej verjetnosti imeli več podpore pri vključevanju v Nato, pred Madridom, in
               verjetno bi sedaj imeli tudi več podpore pri vključevanju v Evropsko unijo. Sedaj pa
               se nam dogaja to, da bomo skupaj z, mislim, da 12 ali 13 državami, tudi tisto, ki jo
               je do sedaj Evropska unija nekako odklanjala - ne zahajam v to, zakaj - to je
               Turčija, ki bo sedaj vključena. Nihče me sedaj ne bo prepričal, da imamo pa mi res
               take prednosti, da bomo res prvi, ker sedaj ste, kot se reče, ta bonus že pokurili,
               sedaj vam ne verjamemo več, da bi tobilo možno in da smo res tako dobri, da smo res
               tako vzorčni, da smo res najboljši, tega se sedaj ne da več verjeti. Seveda, lahko se
               še vedno govori, ampak govoriti pa verjeti je nekaj drugega.</p>
               <p>Potem verjetno, če bi imeli jasne usmeritve, tudi tak zakon, ki smo ga včeraj
               obravnavali in pri katerem se je potem, k sreči, končalo tako, kot se je, zakon o
               obmejnem sodelovanju s Hrvaško, tak ali vsaj z določenim členom, ki je v bistvu
               postavljen na predpostavko, da je meja s Hrvaško definirana, pa še ni. To se pravi,
               mi smo delali skok, potem smo pa rekli hop. To, gospodje, ne gre. Verjetno bi bil ta
               zakon drugače koncipiran, verjetno bi bil brez tistega ali pa bi mi opravili tisti
               prvi korak, ki je bil potreben za takšen zakon prej. Potem, če bi imeli
               takšendokument pred tistimi intenzivnimi pripravami na vstop v Evropsko unijo in v
               Nato, potem verjetno ne bi podpisali španskega diktata, jaz pravim - veste, da gre za
               španski kompromis, kot se mu uradno reče - vendar to je zame diktat, kjer smo
               popustili na celi črti, kar se da. Verjetno bi to bil kakšen drugačen dokument.
               Takšnega dokumenta ne bi bilo potrebno sprejeti pod nobenimi pogoji, če bi imeli
               jasno sliko, kako se stvari lotiti in kaj sploh želimo, kaj so naši cilji. Poudarjam
               cilj, ker bom potem še nekaj povedal. Po drugi strani sem prepričan, da ne bi nekako
               hoteli ali imeli intencijo ali da bi kršili ustavo ali, mogoče je boljši izraz, da bi
               nekako obšli ustavo in špekulirali glede nemške manjšine. Jaz uporabim ta izraz, da
               vemo, za kaj gre v Sloveniji. Tako, da to so zame še vedno špekulacije, zato sem
               uporabil ta izraz.</p>
               <p>In sedaj mi naj bo dovoljeno, da zopet preberem en stavek iz te deklaracije, ravno v
               zvezi s to manjšino: "Slovenija pričakuje, da bo Avstrija na zvezni in tudi na
               deželnih ravneh naredila dodatne napore za celovito uresničevanje še neizpolnjenih
               obveznosti do slovenske manjšine na Koroškem in Štajerskem, ki izhajajo iz avstrijske
               državne pogodbe." Če je to tako, kot je tu zapisano, ali to pomeni, da do sedaj niso
               bile uresničene vse zahteve ali vse predpisane zahteve iz te avstrijske pogodbe in da
               so sedaj predstavniki oblasti, ki so govorili, da so izpolnjene večinoma vse te
               zahteve, da to ni bilo res? Ali to pomeni, da je vlada priznala napake? Po drugi
               strani, pa kolikor je slišati v zvezi s pogodbo o neki staroavstrijski, jaz bom
               uporabil izraz nemška manjšina v Sloveniji, da to potem tudi pomeni neko spremembo
               vrednotenja avstrijske državne pogodbe z naše strani. Ne trdim, da je to tako.
               Postavljam to hipotetično. Vendar, ker tega dokumenta nisem videl, zato tudi lahko
               govorim samo hipotetično.</p>
               <p>To pomeni, da mi sami razvrednotimo tiste pogodbe, ki so bile podpisane, in seveda s
               tem delamo neprecenljivo škodo naši manjšini v Avstriji. Poleg tega, če bi imeli neko
               tako listino, ki bi bila dobra, verjetno ne bi ratificirali določene listine, pogodbe
               za nazaj ali pa celo v časovni stiski. Spomnite se - in na to sem že večkrat opozoril
               - našega pridružitvenega sporazuma z Evropsko unijo, ko smo dobili celo nek faks, ki
               je zame bil čisti ponaredek. Do 15.00 ure pa moramo to sprejeti, če ne bo vlak za
               Bruselj odpeljal in gospodje, vi boste krivi. Verjetno se tega spomnite.</p>
               <p>Če to še ni dovolj, bom navedel še dva dokumenta. Vsi veste, tega še ni tako dolgo,
               da je Slovenska vojska že uporabljala poligon na Kreti, mi pa še nismo ratificirali
               sporazuma. Dobro. Tudi tolmačenje, ki je bilo, je takšno, kot je bilo, ampak lahko bi
               bilo vse tako, kot je potrebno. Če pa to ni bilo potrebno prej, potem bi ga pa
               navsezadnje lahko ratificirali tudinaslednje leto, če je to ravno tako. Vendar to je
               bila ratifikacija za nazaj. To so dejstva. Ker to ni edini primer, zato lahko tu
               postavim na trdnejši temelj, spomnite se samo vaje Nata na Dolenjskem, kjer so že
               tudi pristajali transporterji na mariborskem letališču z vojaki držav članic Nata, ki
               so se udeležili te vaje, mi pa smo šele komaj ratificirali sporazum, ki to daje v
               pravni okvir. Lahko bi še kaj naštel, pa mislim, da ni potrebno. Mislim, da je to
               dovolj trdno in dovolj verodostojno, da se verjame temu, kar trdim. Po drugi strani
               bi lahko mirne duše rekel, recimo, na začetku sem dejal, da niso opredeljeni
               nosilci.</p>
               <p>In ker niso opredeljeni nosilci, se nam sedaj dogaja, da predstavniki različnih
               nosilcev zunanje politike ali različnih vej oblasti različno tolmačijo naše
               približevanje Evropski uniji. Eni govorijo o letu 2001, 2002, 2003, 2004, 2005 ali
               karkoli že, resnica, ne vemo točno, kakšna je. Lahko si jo samo mislimo, ampak ne iz
               naših virov, ampak iz tujih. Dejstvo pa je, da bom zopet povedal to, kar sem že
               enkrat danes povedal, da ne verjamemo več temu. Ne verjamemo, da je Slovenija vzorčna
               in da nismo problematični za tujino in da bomo mi tako ali tako avtomatsko prišli.
               Mogoče res nismo problematični za tujino, vsekakor pa postajamo problematični sami
               zase.</p>
               <p>Navedel bom še mogoče glede na to, da bom citiral kakšen stavek iz dokumenta, primer
               prehoda sil Nata v Bosno. Vlada ni odobrila uporabe infrastrukture za prečkanje teh
               sil v Bosno tako dolgo, dokler niso te sile že odšle na Hrvaško prek naših meja in
               potem je seveda vlada na vrat na nos potrdila ta sporazum, da sile Nata lahko
               uporabijo našo infrastrukturo za prečkanje za prehod v Bosno.</p>
               <p>Zdaj mi dovolite, da vam spet preberem na osnovi tega en stavek iz te deklaracije, je
               na strani 7, tako da lahko kontrolirate, če govorim resnico, pod Politični, varnostni
               in gospodarski interesi Republike Slovenije: "Stabilnost jugovzhodne Evrope je v
               življenjskem interesu Slovenije in prav ta prostor je tisti del Evrope, kjer se
               Slovenija skupaj s svojimi strateškimi partnerji mora uveljaviti kot pomemben
               mednarodni dejavnik in pa seveda aktivna vloga Slovenije v tem prostoru zlasti v
               Bosni in Hercegovini, Črni gori" in tako naprej, da ne čitam. Torej, če bi imeli
               verjetno takšen dokument takrat, za katerega sem na začetku dejal, da bi ga morali
               imeti, potem verjetno do takšne situacije ne bi prišli, zato ker bi se spomnili, da
               imamo to zapisano v nekem dokumentu, v neki deklaraciji, in če to želimo uresničiti,
               če imamo voljo, potem jim moramo pač pustiti prehod, ker smo ga tako ali tako morali,
               da se ne bi slepili, da je situacija kaj drugačna.</p>
               <p>In po drugi strani, da počasi zaključim. Rad bi vas spomnil na nekaj, mislim, da je
               to lapsus, ali pa ne. Na strani 3 piše pod skupino Evropska unija, piše "prednostna
               naloga slovenske zunanje politike je polnopravno članstvo Republike Slovenije v
               Evropski uniji". Zdaj, ne vem, zato sem dejal, da ne vem, ali je lapsus ali je kaj
               drugega. Po mojem je besedica "naloga" popolnoma zgrešena. Za mene polnopravno
               članstvo v Evropski uniji ni naloga, ampak je cilj. To je naš cilj, ki ga želimo
               doseči, seveda bomo pa pri tem morali opraviti veliko nalog, takšnih ali drugačnih.
               Od lobiranja, spremembe zakonodaje, kakorkoli.</p>
               <p>In na to se mi je zdelo zato pomembno opozoriti, ker smo imeli že en slučaj z
               ministrstvom za notranje zadeve, kaj je vrlina. Ne bom zdaj o tem govoril. Zato se mi
               zdi, da je to popolnoma zgrešeno in da je to velika napaka. Da nimamo jasno
               opredeljenih ciljev in pa nalog. Da ne bom še zgubljal besede s tem. Mislim, da se
               strinjate z menoj. In še na nekaj bi opozoril. Na strani 7, ko ... Na strani 4,
               pardon. Na strani 4 pod Republika Hrvaška. Piše: "Republika Slovenija bo zavarovala
               svoje vitalne interese v zvezi z odprtimi vprašanji meje v Istri z vsemi pravnimi in
               političnimi sredstvi" itn. V redu. To stoji. Ampak gospodje, kaj pa morska meja. Ta
               tudi spada v področje skupine Republika Hrvaška. Saj v bistvu mi nimamo nekih težav z
               drugimi državami glede morske meje, ampak z Republiko Hrvaško. In mislim, da to, da
               ko je omenjena Istra, ne more biti zraven morska meja. Lahko, da nekdo reče, ja saj
               se drži Istre, vendar to je nekaj drugega. Pri tako pomembni zadevi, kot je neka
               deklaracija o naših ciljih in o nalogah, bi to moralo biti jasno navedeno, kaj je
               Istra, kaj pa je morje. Vemo, da je Istra polotok, da je to kopenski del meje, morje
               je pa nekaj drugega. In jaz nisem zasledil pri tem, da bi bila omenjena morska meja.
               Če sem kaj prezrl, me, prosim, na to opozorite. Če pa to ni, pa prosim, da vzamete to
               na znanje in da to vključite tudi, ker je to v tem trenutku za Slovenijo
               najpomembnejši del v odnosih s Hrvaško, kar se tiče, kar se tiče meje.</p>
               <p>Verjetno bomo druge, druge kritične točke, nerešene točke lažje rešili, kot pa morsko
               mejo s Hrvaško. Zato se mi zdi normalno, da bi to bilo omenjeno, vendar tu to ni
               omenjeno. Takšnih stvari bi lahko bilo še več. Vendar ne bi želel, ne bi želel, da bi
               porabil toliko časa, ker so že predhodniki veliko o tem povedali. Mislim pa, da
               Slovenija mora imeti nek takšen dokument, vendar ne ravno takšnega, kot je pred nami.
               Ta ima preveč pomanjkljivosti, preveč je lukenj, da bi lahko bil resen dokument neke
               države na področju zunanje politike. Verjetno bo vlada morala tu storiti še več
               naporov, in sam sem opozoril samo na določene segmente, kjer so določene
               pomanjkljivosti, ki jih sam vidim. Tudi drugi so opozarjali na določene segmente, in
               vlada bo to morala upoštevati ter respektirati, kajti navsezadnje ne gre za to, da
               vlada spravi nek dokument skozi parlament. Tudi pri nas ne gre za to, ali vržemo nek
               dokument ali ne, temveč gre za to, da imamo nek konsistenten, celovit in tudi
               dolgoročen dokument, ki ga Slovenija ima in ki ga naša izvršna oblast, pa tudi tisti
               nosilci, ki zastopajo našo državo navzven, da vedo, kaj sonaše opredelitve - sedaj
               jih nimamo, ker navsezadnje nam tudi naloge in cilji niso jasni, kot sem že omenil.
               Tako da to bo treba narediti. Strinjam se, da je pač namen dober, res da je prepozen,
               kot sem že omenil, vsaj tri leta je prepozen, je potreben, vendar takega, kot je, ne
               bom mogel podpreti, to lahko povem. Mogoče je to za koga smešno ali čudno, ampak tako
               je - treba ga bo dopolniti, potem pa mislim, da ga moramo sprejeti. Hvala lepa.</p>
            </sp>
            <sp xml:id="SDZ2-Redna-17-1999-12-16.sp130">

               <speaker>PREDSEDNIK JANEZ PODOBNIK:</speaker>

               <p>Hvala, kolega Petan. Preden nadaljujemo razprave dovolite dva predloga. Mislim, da je
               razprava namenjena tudi temu, da svoje konkretne predloge oblikujete v obliki
               amandmajev oziroma v obliki dopolnjevalnih predlogov k predlogu deklaracije. Do sedaj
               imamo samo tri, zelo kratke, in bi pozval poslanke in poslance, ki razpravljate in
               imate konkretne pripombe, da jih tudi v obliki amandmajev pripravite, da bomo lahko o
               njih odločali potem ob zaključku razprave. Predlagam tudi, da če bo minister želel
               besedo med posameznimi razpravljavci, da bo pojasnil kakšno vprašanje, da mu damo
               besedo med posameznimi razpravljavci.</p>
               <p>Torej, besedo ima kolega Jerovšek, za njim kolega Rupar.</p>
            </sp>
            <sp xml:id="SDZ2-Redna-17-1999-12-16.sp131">

               <speaker>JOŽEF JEROVŠEK:</speaker>

               <p>Hvala, gospod predsednik. Spoštovane kolegice in kolegi ter spoštovani gospod
               minister s sodelavci! Glede deklaracije o zunanji politiki Republike Slovenije bom
               začel pri zaključku. Moram reči, da so temeljne vrednote in dolgoročni interesi, ki
               so omenjeni v tem zaključku in kot prioritetni cilj zunanje politike Republike
               Slovenije, v znatni meri sprejemljivi in dejansko odražajo tisto, kar mora biti
               dolgoročen interes Republike Slovenije. Žal pa vsebina celotne deklaracije, njene
               intencije tega v celoti ne potrjujejo. V zaključku, na primer, piše, da Republika
               Slovenija pri izvajanju svoje zunanje politike uporablja predvsem držo privrženosti
               temeljnim mednarodnopravnim načelom, izkazuje prizadevnost za spoštovanje temeljnih
               človekovih pravic doma in v svetu ter ponuja svoje dobre usluge pri reševanju
               zapletenih razmer.</p>
               <p>Glede izkazovanja prizadevnosti za spoštovanje temeljnih človekovih pravic doma in v
               svetu je ravno v zadnjem obdobju legla senca na delo te države, njenega zunanjega
               ministrstva in na vse, ki kreirajo slovensko zunanjo politiko. Zaradi tega se človek
               sprašuje, ali se snovalci deklaracije inslovenske zunanje politike dejansko v celoti
               zavedajo razmer, v katerih deluje Republika Slovenija. Na to me napeljuje tudi to, da
               se tudi posamezni slovenski diplomati, ki so bili na visokih položajih v slovenski
               zunanji politiki, sprašujejo o tem.</p>
               <p>Naj mi bo dovoljeno navesti odlomek iz besedila dr. Dimitrija Rupla, nekdanjega
               zunanjega ministra slovenske države in tudi nekdanjega visokega predstavnika,
               funkcionarja vladajoče stranke - upam, da gospod Anderlič ne bo protestiral je bil
               predsednik sveta stranke, da ne bo tega omenil kot nemarno navajanje, kot je obtožil
               dopoldan. Gospod Rupel pravi: "Naša država in njena zunanja politika sta danes na
               prelomnici, ki je skoraj enako pomembna kot tista ob njunem začetku leta 1991.
               Prelomnico vidim v tem, da je postala Slovenija v tujini, celo za prijatelje,
               nekakšno razočaranje (poudarjeno z debelim tiskom). Razočarani so, ker so
               pričakovali, da bo Slovenija hitreje izvajala reforme, ki so na primer potrebne za
               vstop v Evropsko unijo ali vključitev v Nato."</p>
               <p>Mislim, da je izsek iz tega dovolj pomenljiv. Pustimo ob strani, da so mogoče do tega
               privedle tudi določene osebne antipatije ali kar koli. Vendar zadeva ni bila
               demantirana in človek se sprašuje, ali se prelomnice, ki pa dejansko je, ki pa se je
               treba zavedati, tako pri snovanju notranje politike kot pri osnovanju zunanje
               politike, kajti zunanja politika je tudi na nek način odraz notranje politike. In ob
               branju deklaracije se človek sprašuje, ali se v zunanjem ministrstvu zavedajo
               prelomnice, ki jo poudarjajo tudi njihovi visoki predstavniki.</p>
               <p>Zdi se mi, da ni dobro, da v istem trenutku, ko v deklaracijo o zunanji politiki
               zapišemo visoke cilje, vrednote, strateške cilje, teh istih vrednot naša zunanja
               politika v nekaterih slučajih ne spoštuje ali se vsaj nespretno obnaša.</p>
               <p>Če preidem na deklaracijo samo, bi rekel, da je preambula pač v znatni meri takšna,
               kot jo imajo verjetno v svojih izhodiščih zapisane vse države za svojo zunanjo
               politiko. Gre za načela, gre za vrednote in "en gros" se to med posameznimi državami
               ne razlikuje. Seveda so razlike med majhnimi državami in velikim državami in naša
               preambula je pač po vsebini podobna verjetno temu, kar imajo majhne države. Vendar pa
               iz celotne deklaracije in tudi preambule ni jasno, ali je deklaracija pisana glede na
               obstoječe stanje in obstoječo zunanjo politiko ali je pisana glede na cilje in na to,
               kako bi morala delovati zunanja politika take države, kot je Slovenija, in kako se
               odzivati na dogodke v soseščini, po regionalnih povezavah in na globalnem nivoju.</p>
               <p>V tem delu, v preambuli se mi zdijo nejasne, včasih pa tudi sporne opredelitve, ki
               jih je potrebno po mojem v dokončnem tekstu boljše oblikovati, bolj zavezujoče, kajti
               gospod minister je v svojem nastopu dejal, da naj bi deklaracija postala zavezujoč
               okvir. S tem se strinjam. Vendar zavezujoč okvir v slučaju, da bo dosegla to, kar je
               v napovednem stavku preambule, da mora temeljiti na širokem političnem soglasju
               strank državnega zbora. Zgleda, da zavezujočega okvira od dokumenta sicer nismo
               imeli. Vendar to še ne dovoljuje obnašanja vlade in zunanjega ministra, da se v
               določenih situacijah premalo dosledno vede do temeljnih načel te države, do temeljnih
               vrednot in tudi premalo odločno in premalo izdelano tudi glede podpore slovenskim
               manjšinam v sosednjih državah. Tukaj lahko preberemo: "Republika Slovenija spremlja
               položaj pripadnikov slovenske manjšine v sosednjih državah in podpira njihova
               prizadevanja, da države, v katerih živijo, spoštujejo mednarodne obveznosti o njihovi
               zaščiti." Slovenija podpira njihova prizadevanja. Slovenija mora, ne samo podpirati,
               ampak se mora tudi sama angažirati. Nuditi zgolj verbalno podporo našim manjšinam, je
               premalo. Jaz ne rečem, da se ne angažira Slovenija. Vendar sprašujem se, kakšen
               signal pošilja slovenska država, ko zunanje ministrstvo v državi, kjer so se
               eklatantno kršile človekove pravice, in to v nedavni preteklosti in jo vsa poročila
               svetovnih, teh organizacij, ki se ukvarjajo s človekovimi pravicami, in tudi Združeni
               narodi navajajo kot primer kršenja človekovih pravic. In ko slovenska zunanja
               politika v takšni državi spregleda to kršenje manjšin, v bistvu daje podporo temu. V
               diplomatskem jeziku ali na ravni interesov se je temu mogoče in morda dovoljeno kdaj
               izogniti. Ne more in ne sme pa biti dovoljenogovoriti o tem, da mi sponzoriramo
               deklaracijo o spoštovanju človekovih pravic. Kajti to je signal tistim državam, kjer
               so naše manjšine, da pravic manjšin ni potrebno dosledno uresničevati. Kajti to je
               tako močen argument za posamezne države, da ga bodo te države in njihove spretne
               diplomacije vedno pokazale, vedno prinesle skozi Organizacijo združenih narodov, ko
               bo šlo za nohte, tudi vnovčile.</p>
               <p>Prav tako se mi zdi, da se naša zunanja politika nekoliko zakasnelo odziva na zelo
               hude vojne spopade. Če gledamo primer, zavedam se, da so interesi države izredno
               pomembni. Na tem področju je težko solirati in težko kaj narediti, vendar je pa le
               preveč očitno, da se niti v diplomatskem jeziku, dokler tega ne storijo pomembne
               institucije pomembne države, ne distanciramo od, da bom rekel bolj diplomatsko, od
               znatne prekoračitve boja proti terorizmu, kar se dogaja v Čečeniji. Celo več, ko
               recimo naša stranka sprejme izjavo, ki obsoja genocid v Čečeneji, da rečem tokrat pa
               ostro in jasno, da je ni pripravljen v tej državi objaviti noben dnevnik, razen
               Slovenskih novic z zakasnitvijo, ki je pa poseben žanr v časopisu. To je
               žalostno.</p>
               <p>Zunanja politika v tej težki situaciji, ko je mogoče težko iti direktno, pa kljub
               temu, da smo mali narod, ki moramo sočustvovati z malimi narodi, namesto da bi si
               želela, da so objavljene stvari, da so v tej državi ljudje in stranke, ki mislijo in
               sočustvujejo in ki protestirajo. Jaz ne vem. Po mojem sponzorira politika države
               ignoriranje takšnih zadev. To kaže na žalostno sliko spoštovanja temeljnih vrednot v
               tej državi.</p>
               <p>V preambuli tudi piše: "Republika Slovenija se zavzema za krepitev sodelovanja in
               zaupanja ter za celovito spoštovanje človekovih pravic." Glede na povedano sem za to
               in mislim, da moramo zapisati drugače, kajti pravkar smo ugotovili in večkrat smo
               ugotovili, da se doslej morda nismo dovolj dosledno zavzemali. Zato zapišimo, da bo
               vnaprej zavezujoče: "Republika Slovenija se bo zavzemala za krepitev sodelovanja" in
               naj bo to zavezujoč okvir. Namreč izjave, ki so bile dane na Kitajskem, čeprav jih je
               gospod minister delno zanikal, vendar niti parlament ni dobil o tem dejanskega zapisa
               izjav. Mislim, da je parlament dovolj visok organ, ki ima dovolj pomembno mesto pri
               spremljanju in usmerjanju slovenske zunanje politike, dabi lahko bil obveščen z,
               recimo, avtoriziranim, vendar dejanskim besedilom teh izjav. Ker pa to ni bilo na
               primeren način demantirano, ker so protestirali tudi nekateri visoki državni
               dostojanstveniki, lahko nekako predvidevamo, da se je tu slovenska zunanja politika
               oddaljila od tistega, kar bi naj bil zavezujoči okvir te države.</p>
               <p>Seveda priznavamo pravico držav do urejanja notranjih političnih zadev. Vendar ves
               svet ve in mu je jasno, da v primeru Tibeta gre tudi za eklatantno kršenje človekovih
               pravic. In ob tem, kar je zapisano v biltenu zunanjega ministrstva, se človek zdrzne
               in se vpraša, ker gre pač v slučaju Tibeta, mu pride na misel reinkarnacija nečesa.
               Reinkarnacija, kajti tibetansko ljudstvo pač veruje v reinkarnacijo.</p>
               <p>Pri nas, se bojim in se bojimo, da je možna ali da se moramo bati reinkarnacije duha
               Generalissima. Namreč, znan je bil po tem, da je ob neki intervenciji, ko so mu
               predočili, da papež nasprotuje določenim dejanjem njegove države, da je cinično
               izjavil, koliko divizij pa ima tadržava. Takšno priklanjanje interesom in zgolj tudi
               moči, je - po mojem mnenju - lahko nevarno. Diplomacija zna in mora znati, če se noče
               jasno deklarirati, vsaj zaobiti in spretno definirati lastne poglede, tako, da se ne
               zameriš gostitelju, hkrati pa sene prikloniš in ne povoziš načel, ki v lastni državi
               vladajo in morajo vladati. Naj bodo zavezujoč okvir.</p>
               <p>Zdi se mi, da bi v preambuli kot eno od načel nujno moralo biti - in to je tudi moj
               predlog -, da bo slovenska zunanja politika vedno zagovarjala pravico narodov do
               samoodločbe. To je, po mojem mnenju, naša dolžnost. Na to smo se skozi stoletja
               sklicevali in na tem smo zgradili svojo neodvisnost. Če smo pripravljeni nekaj let,
               potem ko smo iz naroda postali nacija, pozabiti na to pomembno načelo, kiga znajo
               velike države in velesile tako elegantno zaobiti, poteptati, potem smo v svojih
               načelih napravili rano. Mislim, da Slovenija kot majhna država in slovenski narod kot
               majhen narod to mora zapisati, to nam ne bo škodovalo - načelo in pravico narodov do
               samoodločbe - kajti zagovornikov te pravice, elementarne pravice, je na žalost
               premalo; in če se še mi odpovedujemo temu, potem smo izdali svojo preteklost, izdali
               smo svoje korenine in na takih osnovah bi tudi težko vzgajali svoje potomce.</p>
               <p>Če se sedaj podam po glavnih poglavjih deklaracije, bi se najprej dotaknil tega, kako
               se slovenska zunanja politika opredeljuje v tej deklaraciji do Nata in varnostne
               politike. Pred tem je sicer poglavje Evropska unija, vendar mislim, da smo si enotni,
               da je to prednostna naloga slovenske zunanje politike in prednostna naloga Republike
               Slovenije, prednostna usmeritev, zato je ne bi problematiziral, čeprav morajo biti
               instrumenti in metode delovanja za naš vstop v Evropsko unijo nujno podvrženi
               stalnemu nadzoru in stalnemu dopolnjevanju ter stalnemu odzivanju tudi na odgovore
               Evropske unije. Pri tem se mi zdi, da se premalo zavedamo, da je Evropska unija
               mnogokrat tudi sebična organizacija - mislim, da je dovoljeno v parlamentu reči tudi
               to, ne mislim generalno, ampak v določenih primerih znajo posamezne države
               izsiljevati in ščititi svoje interese - in da ni vedno koristno hitro priklanjanje
               parcialnim interesom. Mislim, da je tovrstnih napak bilo storjenih kar nekaj, upam,
               da brez trajnih posledic.</p>
               <p>Pri poglavju Nato in varnostna politika pravilno piše, da je varnostni položaj
               Republike Slovenije stabilen, in pomembno je navesti to, da piše, da hkrati pa so
               možni nepredvidljivi varnostni izzivi v prihodnjem stoletju. S tem se strinjam, bi pa
               se zavzel za to, da se na nekakšen način tudi opozori na to, da bo Republika
               Slovenija vedno znotraj nekaterih interesnih sfer nekaterih svetovnih sil, svetovne
               velesile, regionalnih velesil in pa velikih sosednjih držav ali pa velikih sosednjih
               narodov. Tega se kot država moramozavedati, da veliki narodi in velike države imajo
               svoje interesne sfere, čeprav jih navzven ne deklarirajo.</p>
               <p>Hkrati pa me pri tem poglavju in enako pri poglavju o odnosih z Združenimi državami
               Amerike moti, da deklaracija ne omenja, da je na področju potrebno preprečiti napake,
               ki so na tem področju in v politiki s tega področja bile storjene v dosedanjem
               približevanju, ki so v glavnem posledica subjektivnih interesov in subjektivnega
               odločanja posameznih politikov. Pri tem seveda mislim, da bi bilo pametno, da bi
               deklaracija pri teh dveh poglavjih omenjala, da se mora zunanja politika v odnosu do
               asociacije, do tega obrambnega pakta Nato, in tudi v odnosu do Združenih držav
               Amerike, izogniti tem subjektivnim posegom v politiko, ki so posledica parcialnih
               interesov. Pri tem mislim na to, kar je država Slovenija storila s tako imenovanim
               izraelskim sporazumom in z orientacijo v trenutku, ko smo bili še resen kandidat za
               vstop v Nato, v prvem krogu, za naslonitev zaradi subjektivnih, parcialnih interesov,
               materialnih interesov za nakup orožja, in to neprimernega orožja v Izraelu. Na to, če
               so naši mediji pravilno poročali, je bil opozorjen tudi predsednik državnega zbora
               med nedavnim obiskom v Združenih državah Amerike. Gospod predsednik, upam, da mi
               boste potrdili, da so vas visoki ameriški predstavniki, visoki ameriški politiki,
               tako je poročala naša televizija, naš radio - brez dlake na jeziku opozorili, kako pa
               si zamišljate vstop v Ameriko in hkratno kupovanje pomembnega orožja v Izraelu. Da se
               to, tako ključne napake, za katere niti odgovorni nočejo prevzeti odgovornosti, ne bi
               ponovile, je, mislim, da pomembno, da se v teh poglavjih omeni, da se kaj takega, tak
               subjektivni pristop k tako pomembni temi ne more in ne sme zgoditi.</p>
               <p>V poglavju Sosednje države je seveda trenutno na prvem mestu Republika Hrvaška.
               Slovenski strateški interes so seveda - tako kot tu piše in ključni element varnosti
               - urejeni odnosi s sosednjimi državami. Kako pa do teh urejenih odnosov priti? Kako
               tu najboljše zastopati interes Slovenije, pa je v vseh letih slovenske samostojnosti
               očitno veliko nihanj in tudi neizrabljenih priložnosti. Vsi vemo, da bi slovenska
               politika, zunanja politika, če bi bila spretna, izkoristila dejstvo, da je bila v
               prvi polovici 90-ih let Republika Hrvaška v vojni na vzhodni meji. In da je v takšni
               situaciji njena pogajalska pozicija bila bistveno šibkejša, kot je pogajalska
               pozicija danes. Vendar, to je sedaj zgodovina. Bile so storjene napake in iz napak bi
               se morali učiti, da jih ne bi ponavljali danes</p>
               <p>Če je drugod v deklaraciji prikazano trenutno, nekako odraža trenutno stanje zunanje
               politike, se mi zdi, da v tem poglavju ni trenutna zunanja politika identična s tem,
               kar je - se pravi strateški interes - zapisano v tem poglavju. Namreč, v tem poglavju
               ni omenjeno, da je Slovenija strateško zainteresirana za takšno oblast na Hrvaškem,
               ki bo izhajala iz skupnih korenin delovanja v nekdanji Jugoslaviji. To neposredno
               izhaja, to je dejstvo, ki se je zgodilo v preteklem mesecu, ne vem, če se s tem
               zunanje ministrstvo strinja, vendar treba je biti realističen in dosleden v tem
               opazovanju. Takšno vmešavanje, pravzaprav ne vmešavanje, navijanje za določene
               politične opcije pred volitvami v sosednji državi za državo kalibra Slovenija
               verjetno ni pozitivno. Šeposebej, ker so šle tendence in usmeritve v tej smeri v dveh
               valovih. Spomnimo se na prvotni obisk gospoda Tomca pri predsedniku republike, kjer
               je sondiral obisk dveh voditeljev, tako je bilo takrat rečeno, dveh strank iz
               Republike Hrvaške.</p>
               <p>Kljub temu, da je bil gospod Tomac na obisku v Sloveniji in kljub temu, da je v
               prijateljskih odnosih z delom slovenske politike, pa se enako kot drugi hrvaški
               politiki, navedem lahko gospoda Letico, ki je kritičen do, tudi kritičen do
               notranjepolitičnih težav in stanja v hrvaški državi, ko zastopa zunanjepolitične
               interese, tudi ko jih zastopajo na naši slovenski televiziji, decidirano in zelo
               odločno postavijo v bran tudi nesprejemljivim izjavam in politiki hrvaških politikov.
               Ko so gospoda Tomca vprašali, kaj pa izjava predsednika Tudžmana, ni odgovoril
               diplomatsko: Predsednik naš je že bil bolan, se mu je zareklo. Ne, gospod Tomac je
               dejal, vsaka država se ne bo nikoli odpovedovala svojemu ozemlju in vemo, o kakšnem
               ozemlju je govoril predsednik Tudžman. In kljub temu, da je bilo to tako decidirano
               rečeno, se je nekaj dni zatem v tej strategiji pomoči in vpletanja v
               notranjepolitične zadeve Republike Hrvaške izvršil obisk pri predsedniku republike s
               strani predsednika močne opozicijske stranke, ki je bil nekoč tudi predsednik
               predhodnice te stranke na Hrvaškem.</p>
               <p>Popolnoma jasno je, da so tu popolnoma enoznačne asociacije in politični interesi.
               Temu ni mogoče oporekati. Vendar, kam nas te asociacije in povezovanje teh interesov
               vodi? Predvidevam, da je predsednik druge opozicijske stranke na Hrvaškem se zavedal
               med tem časom nevarnosti take politike lastne stranke in ga ni bilo v Ljubljano.
               Vendar, zaradi tega mislim, da bi v naši deklaraciji v preambuli moralo tudi jasno
               pisati, da zunanjo politiko v Republiki Sloveniji vodi vlada. Da je predsednik
               republike na tem področju, ima kompetence, pooblastila, skladna z ustavo, ki so v
               slučaju naše ustave in naše države znatno manjša, in pooblastila od predsednika
               vlade.</p>
               <p>Mislim, da se je predsednik vlade, gospod Drnovšek, zavedal te pasti in te stvari in
               da se je verjetno zaradi tega udeležil pogreba hrvaškega predsednika, da bi nekako
               izravnal mučni vtis, ki je nastal. Vtis, ki ga predsedniki držav s podobno ustavo,
               kot je slovenska, v slučaju drugih držav, recimo nemške, zlepa ne bi naredili. Vendar
               pa se bojim, da predsednik Drnovšek ni deležen enotne podpore svoje stranke pri taki
               politiki. Da ga podpira zgolj njegova frakcija, da pa druga frakcija takšne politike
               uravnoteženja ne podpira.</p>
               <p>In mislim, da bomo, da je pametno, da opozorimo na vse te nedorečenosti, na vse te
               politično, pa tudi mogoče nekoliko ideološko motivirane nastope slovenske zunanje
               politike. Kajti v predvolilnem času se ni koristno vmešavati, na nek način vmešavati,
               vpletati v strankarsko politiko druge države. Mi vemo, da ko je bil nekaj let nazaj,
               med Valentičem kot predsednikom hrvaške vlade in gospodom Drnovškem v Mariboru
               dosežen načelni dogovor in so se naši politiki znatno pohvalili, kot da bo sedaj čez
               noč nastopila rešitev vseh problemov, odprtih vprašanj z Republiko Hrvaško, je dan za
               tem, ali dva dni za tem, hrvaški predsednik razpustil parlament, razpisal volitve in
               od vseh tistih obljub, ker je nastopil predvolilni čas, ni bilo nič.</p>
               <p>In sedaj je enaka situacija. Mi lahko zgolj poslabšujemo svoj položaj, če stavimo na
               take karte. Saj so tudi preudarni politiki, mislim, da sem slišal nekje, ki so jasno
               in pragmatično ugotovili, da v času predvolilnega boja in 100 dni ali mesec ali dva,
               po hrvaških volitvah ne bo moč storiti pomembnih premikov.</p>
               <p>Naslednji pomembni partner in sosednja država, najpomembnejša, je Republika Italija.
               Se strinjam, da imamo enako metodologijo poimenovanja kot pri drugih državah. Vendar
               pa me v dokumentu, ki je pod tem naslovom pripravljen, moti ali se mi zdi, da ne
               predstavlja ugodnega in dobrega temelja za nadaljnje uveljavljanje interesov
               Slovenije. Namreč, tu je preveč hvale na račun zadnjega obdobja italijanskih vlad. Ta
               hvala je identična s tem, kar smo nekoč slišali v tem parlamentu iz ust gospoda
               državnega sekretarja, ko je zagovarjal odložitev ali nesprejetje deklaracije ali
               izjave o podpori slovenski manjšini pri njenih prizadevanjih za čim prejšnje
               sprejetje zakona o globalni zaščiti slovenske manjšine v Italiji.</p>
               <p>Če preveč hvališ, to vedo vsi pogajalci, tako trgovinski, tako državni, dobiš prej
               ali slej, na tak ali drugačne način, izstavljen račun. Ni nobene potrebe, da pojemo
               hvalnico Italiji. Tudi je vprašanje, če popolnoma drži teza, da med zahodnimi
               zaveznicami je italijanska podpora našemu vključevanju v evro-atlantske integracije
               najbolj izrazita. V trenutku, ko italijanski interesi prodora na vzhod tako kažejo,
               ko se to sklada z italijanskimi interesi, vendar dolgoročno ali srednjeročno temu ni
               bilo tako in je vprašanje, ali bo to vedno tako. Ne nazadnje se moramo zavedati, da
               smo ravno zaradi Italije bili deležni blamaže, da smo dosegli bistveno manj ugoden
               pridružitveni sporazum in bistveno pozneje kot druge države v pristopni strategiji.
               Sedaj se je, recimo krog držav, s katerimi bodo tekla pogajanja razširil za
               nadaljnjih pet ali šest in nismo slišali, da bi katera država jim postavljala že na
               uvodu podobne pogoje. Pa kljub temu, da vemo in sem prepričan, da med temi državami
               so take, ki imajo ustavno podobno urejeno področje čuvanja nepremičnin in tega. Ob
               tem seveda slišimo, da Republika Poljska zahteva prehodno obdobje ob meji z Nemčijo,
               ne vem, deset let ali kaj takega. Tako, da niti govora ni, da bi se uklonila zahtevi
               Evropske unije, mi pa pojemo hvalnico. Zavzemajmo se za korektne medsebojne odnose,
               ki bodo uravnoteženi, in dajmo to ven, ker vemo, kako pogosto se v sosednji državi
               menja politika. Tudi iz zunanjepolitičnih potreb so italijanske stranke pripravljene
               sprožiti vladno krizo, ne vem, sedaj verjetno ni tega vzroka, ampak bo pa imela
               pomembne posledice in ravno take posledice na sprejemanje zakona o globalni zaščiti
               slovenske manjšine.</p>
               <p>Pohvalil pa bi zadnji stavek, ko se navaja, "Slovenija bo vztrajala, usklajeno z
               organizacijami slovenske skupnosti v Italiji, pri sprejemu take zakonske zaščite, ki
               bo ustrezala potrebam slovenske skupnosti v Italiji in bo po kvaliteti in obsegu
               pravic primerljiva z zakonsko zaščito italijanske manjšine v Sloveniji". Mislim, da
               ima Slovenija popolno pravico zahtevati, in vsaj tu je zapisano, pozitivno
               reprociteto, ker to je v mednarodnih odnosih eden od postulatov, reprociteta. Mislim,
               da je bila napaka, da tega bolj samozavestno nismo postavljali že doslej.</p>
               <p>Seveda v slučaju Republike Italije so naši diplomati celo včasih hvalili,
               pretiravali, kaj je bilo že doseženega, čeprav vemo, da je naša manjšina v dolgih
               letih po vojni bila vedno deležna asimilacijskih pritiskov in da še zdaleč nima
               zagotovljene zaščite.</p>
               <p>To so najpomembnejše točke v odnosu Slovenije s svetom. Tudi v odnosih z Republiko
               Avstrijo bo slovenska politika morala biti izredno koncizna, izredno natančna. Moram
               reči, da tudi previdna, kajti nekateri znaki izsiljevanja Slovenije na notranjem
               političnem parketu Republike Avstrije so znani in so na vidiku. In upam, da se jih bo
               država Slovenija, da jim bo znala parirati.</p>
               <p>Glede ZDA, Združenih držav Amerike sem problem že omenil v sklopu približevanja Natu,
               ker so tu problemi povezani, in vsekakor je seveda za Slovenijo pomembno zavezništvo
               velesile, ki je hkrati zelo oddaljena od meja Republike Slovenije, tako da ni
               potrebno, da se soočamo s kakršnimi koli strahovi, ki so sicer normalni, ko velesila
               meji na majhno državo.</p>
               <p>Mislim, da bi bilo v slučaju Ruske federacije primerno zapisati nekoliko širšo
               opredelitev, ne glede na vse, na obupno stanje znotraj Ruske federacije - obupno
               gospodarsko stanje pri tem mislim - bo Ruska federacija v evropskih zadevah igrala
               pomembno vlogo. In v soočanju v jugovzhodni Evropi in v Evropi bo morala slovenska
               diplomacija biti izredno spretna, ko bo iskala podporo ali pa obrazlagala svoje
               poteze v Ruski federaciji, ker vemo, da obstajajo tradicionalna zavezništva, ki jih
               ne zlomi ali pa ne premakne niti pomembni politični dogodki, kot so padec berlinskega
               zidu. Ta tradicionalna zavezništva obstajajo in Slovenija ima še mnogo nerešenih
               odprtih vprašanj z državami, s katerimi je bila v nekdanji skupni Jugoslaviji, ki se
               dotikajo sklopa nasledstvenih vprašanj in pri tem bo Ruska federacija prav gotovo
               igrala pomembno vlogo, predvsem zaradi tega, ker ji globalna velesila Združene države
               Amerike morajo odstopiti mesto na nekem področju. In jugovzhodna Evropa je prav
               gotovo ena od takih lokacij, kjer ji bodo kazali - morda samo navidezni - vpliv.</p>
               <p>Predstavil sem svoje poglede. Mislim, da v deklaraciji manjka ali je treba dograditi
               in dopolniti nekatere pomembne sestavne dele, da bo deklaracija jasnejša, da bo
               dejansko zavezujoč okvir in da bo osnova za široko politično soglasje strank, kot je
               v preambuli zapisano. Dokler pa takšne deklaracije ne bomo oblikovali, mislim, da bo
               zunanje ministrstvo pritegnilo tem sugestijam, če pa to ne bo mogoče, potem bo pa
               težko podpreti takšno deklaracijo. Hvala lepa.</p>
            </sp>
            <sp xml:id="SDZ2-Redna-17-1999-12-16.sp132">

               <speaker>PREDSEDNIK JANEZ PODOBNIK:</speaker>

               <p>Hvala, kolega Jerovšek, za vašo skoraj eno uro dolgo razpravo. Namen razprave je tudi
               ta, da se deklaracija dogradi in ponovno vas pozivam, da če imate konkretne predloge,
               da jih v obliki dopolnjevalnih stališč k posameznim poglavjem predlagate, da se bo do
               njih opredelil državni zbor. To je namen te razprave, med drugim. Gospod zunanji
               minister želi besedo. Prosim!</p>
            </sp>
            <sp xml:id="SDZ2-Redna-17-1999-12-16.sp133">

               <speaker>DR. BORIS FRLEC:</speaker>

               <p>Spoštovani, gospod predsednik! Spoštovane, poslanke in poslanci! Hvala lepa, da ste
               mi dali besedo. Temu zboru bi namreč rad prihranil še kakšen poseben ekskurz v slabo
               informiranost in bi rad tudi tu pojasnil nekatere slabe informacije, ki so seveda v
               slovenskih medijih upravičeno dobile izredno velike dimenzije.</p>
               <p>Želim komentirati in pojasniti domneve, da Republika Slovenija, njeni predstavniki in
               posebej jaz, odstopamo od tako elementarnega načela, kot je zaščita, čuvanje, skrb,
               za zaščito človekovih pravic. Pri tem se želim posebej obrniti na poslanca Petana in
               Jervoška, ki sta to dimenzijo v svoji razpravi izpolnila, posebej poudarila.</p>
               <p>Naprej o obisku na Kitajskem. Tako kot na vsak obisk sem se na tega - glede na to, da
               gre za državo, ki zajema skoraj tretjino, torej dobro četrtino človeštva - zelo dobro
               pripravil. Seznanil sem se z vsemi možnimi vidiki, tudi z dvema problemoma: Tajvanom
               in Tibetom; s tistim, kar zadeva zgodovino Tibeta, in pogledi tibetanskih voditeljev
               trenutno na prihodnost te pokrajine. Brž ko je bilo to mogoče, po svoji odsotnosti,
               sem v slovenski javnosti vsaj trikrat dal ustrezna pojasnila. Pojasnil sem to tudi na
               odboru za mednarodne odnose tega parlamenta.</p>
               <p>Tukaj izjavljam, da v svojih razgovorih s kitajskimi voditelji nisem storil nič
               takega, kar bi okrnilo ugled in dostojanstvo slovenske države, ali pa - če hočete -
               moj osebni ugled, posebej na področju, za katerega sem občutljiv, to je področje
               človekovih pravic. Vse, kar sem govoril, je spodbudilo kitajskega zunanjega ministra,
               za to je imel očitno tehten razlog, da mi je rekel: "Danes se o človekovih pravicah
               več ne bomo pogovarjali."</p>
               <p>Kar zadeva Tibet in izjave Dalajlame. Zadnja, ki je bila dana, datira od 21. novembra
               na tiskovni konferenci, in nedavno smo to lahko tudi slišali iz ust njegovega
               predstavnika v Ljubljani, da Tibet ne išče neodvisnosti, da niti en Tibetanec ni
               zainteresiran za to, da bi vstopil v stari sistem, ali stari način življenja. Nihče
               tega ne misli, pravi Dalajlama. Če ostanemo znotraj velike nacije, bomo veliko
               pridobili. Tibet si danes želi visoko avtonomijo verske svobode, ohranitve kulturne
               dediščine, predvsem jezika. In tako je tudi ameriško stališče, ki je bilo izraženo v
               njihovem poročilu o človekovih pravic, objavljeno letos 28. februarja. Toliko o
               Pekingu.</p>
               <p>Mislim, da je šlo za uspešen obisk, ki je v veliki meri uresničil tudi tisto, čemur
               lahko danes človek reče nacionalni interes Slovenije, odprlo slovenskemu gospodarstvu
               od osrednje vlade odprto pot v katerokoli provinco, posebej osrednje in zapadne
               Kitajske.</p>
               <p>Morda bi dodal še osebni komentar k temu. Nastopil sem tudi pred kakšnimi 400
               študenti na univerzi v Cheng Duju in eno uro odgovarjal na njihova vprašanja, tudi
               taka, ki so bila morda v političnem smislu delikatna. Kot na primer, kaj sodim o
               ameriškem napadu na kitajsko veleposlaništvo v Beogradu?</p>
               <p>Kar zadeva Čečenijo. Slovenija se je kot pridružena članica Evropske unije pridružila
               evropskemu stališču, ki ga je sprejela Evropska unija 28. oktobra, v katerem je
               Evropska unija poudarila zaskrbljenost glede dogodkov v Čečeniji, zaskrbljenost nad
               žrtvami med civilnim prebivalstvom, zaprtostjo meja in pomanjkanju neodvisnih
               informacij o dogajanjih s tega področja. Ministrstvo za zunanje zadeve jetakoj po
               ruskem ultimatu za izselitev prebivalcev iz Groznega, 7. decembra, izdalo svojo
               izjavo za javnost. V njej je izrazilo zaskrbljenost nad nadaljevanjem vojnega
               konflikta in vse večjega števila žrtev med civilnim prebivalstvom v Čečeniji.
               Izrazilo je pričakovanje, da bo vlada Ruske fereracije upoštevala humanitarne pozive
               mednarodne skupnosti in omogočila prihod predstavnikov organizacije za evropsko
               varnost in sodelovanje ter omogočila vpogled - omogočila vzpostavitev pogojev za
               mirna in demokratična uresničevanja čečenskega vprašanja, ob spoštovanju človekovih
               pravic prebivalcev te Kavkaške republika. Ta izjava ministrstva za zunanje zadeve je
               bila poslana Slovenski tiskovni agenciji, dostopna je na internetu in v zvezi s tem
               bi rad povedal, da so slovenski mediji, razen Ljubljanskega dnevnika, ki je to izjavo
               objavil v povzetku, to sporočilo preprosto prezrli. In od tukaj seveda tudi razmeroma
               nizka informiranost slovenske javnosti o naših reakcijah na dogodke v Čečeniji, da
               seveda ne omenjam tistega, kar se je zgodilo na vrhu Evropske unije v Helsinkih, kjer
               sem bil seveda tudi prisoten, kjer je Evropska unija z deklaracijo pozvala Rusijo, ki
               ne zanika pravic nad ozemljsko celovitostjo Ruske federacije, da s političnimi
               pogovori doseže razrešitev situacije v Čečeniji.</p>
               <p>Toliko, gospod predsednik, spoštovane poslanke in poslanci v pojasnilo tistega, kar
               se zdi ta hip hudo aktualno in zadeva tudi mene osebno in rad bi se oglasil še
               enkrat, seveda na vsebino deklaracije o zunanji politiki Slovenije v nekoliko bolj
               splošnem smislu. Hvala lepa.</p>
            </sp>
            <sp xml:id="SDZ2-Redna-17-1999-12-16.sp134">

               <speaker>PREDSEDNIK JANEZ PODOBNIK:</speaker>

               <p>Hvala, gospod minister, za vaša pojasnila. Replika na vaše pojasnilo, kolega
               Jelinčič.</p>
            </sp>
            <sp xml:id="SDZ2-Redna-17-1999-12-16.sp135">

               <speaker>ZMAGO JELINČIČ:</speaker>

               <p>Hvala lepa za besedo. No, v primeru Kitajske stojim jaz na stališču gospoda ministra
               Frleca. Namreč, dejstvo je, da je vprašanje Tibeta dejansko notranje vprašanje
               Kitajske, in mislim, da z vmešavanjem Slovenije v to problematiko kvečjemu izgubljamo
               možnost za prodor naših gospodarskih subjektov na Kitajskem. Eno napako je zagotovo
               naredil na tem področju tudi predsednik odbora za mednarodne odnose, gospod Kacin, ki
               je sprejel - uradno sprejel predstavnika dalajlame, kar počno povsod po svetu zgolj
               izvenvladne organizacije oziroma organizacije civilne družbe. Jaz se strinjam, da
               civilnadružba naj deluje po svoje, naj dela tisto, kar razmišlja in misli, vendar pa
               mislim, da je tudi gospod Kacin kot del organov vladanja - če tako lahko rečem -
               države Slovenije, da on ne bi smel posegati na to področje in pri tako občutljivi
               mednarodni tematiki pravzaprav zabiti nož v hrbet ministru Frlecu. Hvala lepa.</p>
            </sp>
            <sp xml:id="SDZ2-Redna-17-1999-12-16.sp136">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ker ne vidim med nami kolega Kacina, samo kratko pojasnilo. Kot je meni
               poznano, je kolega Kacin tukaj nastopil v funkciji skupine prijateljstva z Republiko
               Kitajsko in ne v funkciji predsednika odbora za mednarodne odnose. Imate repliko? Na
               moje pojasnilo? Na gospoda ministra. Prosim, kolega Petan. Nato pa razprava kolega
               Ruparja.</p>
            </sp>
            <sp xml:id="SDZ2-Redna-17-1999-12-16.sp137">

               <speaker>RUDOLF PETAN:</speaker>

               <p>Hvala, gospod predsednik. Torej, bom čisto kratek. V zvezi s Kitajsko sem dopuščal
               obe možnosti, to sem tudi povedal in v to se ne bom spuščal. To se pravi, to boste
               morali, gospod minister, vi sami urediti, ali imate na ministrstvu kaj narobe, ali je
               z vašo izjavo kaj narobe, ali pa je narobe z drugimi, ki želijo vam, da bi se vam
               zgodilo kaj narobe. Tako, da to je vaša zadeva, ki se pa še kako nanaša na celotno
               Slovenijo, tako da to ni vaš oseben problem, ampak je problem celotne države. Ker, če
               bo kaj narobe z mednarodnimi odnosi, potem bomo imeli posledice vsi, mogoče vi še
               najmanj.</p>
               <p>Ampak, želel sem še nekaj drugega. Glede na to, da ste omenili, da boste o sami
               deklaraciji še kasneje povedali bolj vsebinska vprašanja, ampak jaz sem v tem svojem
               razmišljanju navedel en kup drugih stvari, ki se nanaša na delo ministrstva za
               zunanje zadeve in pa vlade nasploh. Res je, da to ni bilo vse v vašem mandatu. To
               priznam, ker vaš mandat poznamo. Pa kljub temu, vi ste sedaj naslednik tega in vse,
               kar je v zvezi z zunanjo politiko ali z resorjem ministrstva za zunanje zadeve, je
               sedaj vaše področje. In tudi, če so ga vaši predhodniki malo kdaj "pobiksali", morate
               sedaj to prevzeti nase - ne odgovornost, ampak za to, da se bodo stvari, ki so šle
               narobe, popravile. V tem kontekstu sem jaz tudi razpravljal in tudi računam, da
               miboste na tista moja razmišljanja, ko sem navajal, kje je bilo kaj narobe s
               slovensko zunanjo politiko - dopuščam možnost, da nimam vsega prav.</p>
               <p>Vendar, želel bi pa tudi vsaj na nekaj od teh ključnih vprašanj še slišati vaša
               pojasnila in pa vaše videnje tega problema. Ni potrebno, da mi to kar sedaj, bom
               zadovoljen, če mi boste potem v sklopu, ko boste predstavili še širše to vsebino. Bom
               čisto zadovoljen, samo spomniti sem vas želel. Hvala lepa.</p>
            </sp>
            <sp xml:id="SDZ2-Redna-17-1999-12-16.sp138">

               <speaker>PREDSEDNIK JANEZ PODOBNIK:</speaker>

               <p>Hvala, kolega Petan. Gospod minister, želite takoj pojasniti? Prosim!</p>
            </sp>
            <sp xml:id="SDZ2-Redna-17-1999-12-16.sp139">

               <speaker>DR. BORIS FRLEC:</speaker>

               <p>Hvala lepa, gospod predsednik. Spoštovane, poslanke in poslanci! Eno reč sem pozabil
               v svojem pojasnilu, in sicer sem se pozabil opravičiti za stvari, za katero sem pa
               res zadolžen - za spodrsljaj v hiši, ki je dopustil, da je šel delovni prispevek k
               zapisu pogovora v Pekingu, neredigiran, neavtoriziran, skozi vrsto filtrov, v objavo,
               ki gre sicer - torej v bilten ministra za zunanje zadeve - na 64 naslovov kot zaupno,
               ampak vendarle je pač prišel vjavnost. Ta primer se ne bo več ponovil.</p>
               <p>Kar pa zadeva, gospod Petan, nepravilnosti v veleposlaništvih, ki jih omenjate, ima
               problem, kot sami ugotavljate, seveda svojo zgodovino in sega tudi v čas pred mojim
               mandatom. Zagotavljam vam, da sem takoj po prevzemu te dolžnosti vzpostavil v hiši
               celo vrsto kontrolnih mehanizmov, da izvajamo interne kontrole, finančne, in da smo
               sami zaprosili za proračunsko inšpekcijo in tudi za intervencijo računskega
               sodišča.</p>
               <p>Primer, ki ste ga omenili, iz Tokia, je seveda medalja, ki ima dve strani.
               Ministrstvu in ministru ni ostalo nič drugega, kot da zaupa verodostojnosti tistega,
               kar veleposlanik reče, slovenska javnost se pa seveda zelo rada obrne v zaščito
               dozdevne žrtve. Ta primer, ki se je zgodil v Tokiu, je analiziran in mislim, da je
               treba pritrditi veleposlaniku, da je znotraj njegove diskrecijske pravice, da uredi
               razmerje s sodelavko, za katero sodi, da ne izpolnjuje njegovih pričakovanj in ne
               opravlja svojih delovnih dolžnosti tako, kot bi bilo to treba. Hvala lepa.</p>
            </sp>
            <sp xml:id="SDZ2-Redna-17-1999-12-16.sp140">

               <speaker>PREDSEDNIK JANEZ PODOBNIK:</speaker>

               <p>Hvala za pojasnilo. Besedo ima kolega Rupar, za njim bo razpravljal kolega Avšič.
            </p>
            </sp>
            <sp xml:id="SDZ2-Redna-17-1999-12-16.sp141">

               <speaker>PAVEL RUPAR:</speaker>

               <p>Hvala lepa, gospod predsednik. Spoštovane kolegice in kolegi! Pa morda tudi jaz lahko
               začnem tam, kjer je gospod minister nehal.</p>
               <p>Gospod minister, jaz vam celo verjamem. Veste, da vam verjamem, resnično - mogoče bo
               kdo še zaploskal - iz povsem preprostih razlogov. Veste, vaš položaj kot ministra
               morda komu zelo diši, mu zelo "paše" ta trenutek, morda komu, ki mu je, kaj vem,
               potekla kaka funkcija, morda ima kdo kakšne apetite po vašem položaju in si je
               omislil objaviti, tako kot ste rekli, skozi vrsto, vrsto filtrov tudi to vašo izjavo,
               ki je, na koncu koncev, napaka, priznali ste jo; prav gotovo vam je polovica
               odpuščene, insamo v pravi demokraciji oziroma v pravi politiki - zunanji politiki do
               takih objav ne bi nikoli prišlo, pri nas v Sloveniji se pa to, seveda, zgodi. Sedaj,
               zakaj, pa sem morda že povedal.</p>
               <p>Spoštovane kolegice in kolegi, predlog deklaracije o zunanji politiki Republike
               Slovenije je izredno pomemben dokument. Žal mi je, da smo v teh dneh oziroma v dveh
               dneh teh razprav doživeli vrsto obravnav, tudi vseh sort govorov, vseh sort polemik,
               ki se direktno ne tičejo te deklaracije. Še enkrat bi rad poudaril, da je moja ocena,
               da je to napaka, nesprejemanja tudi drugače mislečih oziroma zaradi protestov
               nesodelovanja posameznih strank tudi v odboru za mednarodne odnose.</p>
               <p>Sedaj sem pa tam, kjer mislil sicer že v dopoldanskem delu nastopati. Namreč,
               stališče naše stranke je bilo, da v mednarodni politiki ne more sodelovati samo en
               človek, tako kot sem rekel, ne samo gospod minister, še najmanj samo gospod Frlec,
               pač pa je zunanja politika oziroma deklaracija napisana za vse dejavnike, ki
               kakorkoli vplivajo na zunanjo politiko in s tega vidika tudi na odbor za mednarodne
               odnose kot enega bistvenih delov te zunanje politike.</p>
               <p>Rad bi popravil tudi gospoda Jerovška, pred menoj, kolega, ko je rekel, da je vlada
               tista, ki je nosilec zunanje politike. To, žal mi je, ni res. Državni zbor je tisti,
               ki o zunanji politiki odloča, seveda pa jo izpelje in pa v praksi izvaja pa vlada
               oziroma pristojno ministrstvo.</p>
               <p>Iz naslova tega pojasnila, koliko različnih institucij oblikuje našo zunanjo
               politiko, moram žal izraziti vso kritiko predsedniku državnega zbora, ki je včeraj
               povsem neutemeljeno prekinil kolega Hvalico, ki je hotel povedati samo to, kar sem
               zdaj jaz morda v nekoliko drugačni obliki, tudi morda v nekoliko nižjem tonu,
               vsekakor pa nič bolj žaljivo, kot pa on. Ker je hotel samo povedati, da v tej
               deklaraciji, mora biti nekje mesto tudi za oliko, tudi za diplomacijo, tudi za odnos
               posameznih, pa - recimo - tudi predsednikov, ali pa vodij, ali pa tudi ministrov na
               koncu koncev teh institucij, ki oblikujejo našo zunanjo politiko. In je, seveda, iz
               tega naslova povsem opravičeno hotel in tudi - torej mu ni uspelo - pojasniti, da ta
               deklaracija ne gre popolna v obravnavo. Popolna ne gre zato, ker se zaradi slabega
               vedenja posameznih - bom rekel - časopisnih sabljačev v tem državnem zboru dve
               stranki ne udeležujeta oblikovanja teh aktov, ki - kot sem rekel - vplivajo na
               zunanjo politiko. Iz tega naslova prav gotovo tudi toliko sugestij, toliko - bom
               rekel - naporov opozicijskih strank za oblikovanje te deklaracije pred končnim
               sprejemom. Samo toliko v pojasnilo.</p>
               <p>Sedaj mi pa dovolite moja osebna razmišljanja okoli same vsebine te deklaracije. Naša
               zunanja politika je po mojem mnenju, kakršnakoli že, premalo agresivna, nekoliko
               preveč sramežljiva. No, te napake seveda se zaznajo v odnosih z zunanjimi partnerji
               zato, ker imamo vedno občutek majhnosti. To je moje osebno mnenje. Namreč, pred
               komurkoli je naša politika - kakršnakoli že je - preveč - bom rekel netaktična -
               prehitro počepne, če me pravilno razumete.</p>
               <p>Tudi danes, ne glede na včerajšnje izjave tako hrvaških politikov ob našem
               nesprejetju ratifikacije sporazumov v obmejnem sodelovanju, pa njihove grožnje: češ,
               evo vi Slovenci, zdaj vam bomo pa pokazali, kako se ne pije vaše mleko, kako se - kaj
               jaz vem - se sprejema oziroma ne izvajajo drugi zakoni, sprejeti v saboru, niso
               doživeli pri nas nobene proti - ne udarca, saj ne potrebujemo proti udarcev, ampak
               nobenega demantija, nobenega pojasnila. Je pa seveda to v državah, kjer želimo imeti
               dobre sosedske odnose, nujno potrebno. Torej, da včeraj ta sporazum ni šel skozi
               parlamentarno proceduro, ni stvar Hrvaške, niti najmanj ni to stvar veleposlanika v
               Sloveniji, kaj šele torej posameznih, - bom rekel - politik. To je notranja stvar
               povsem legitimne države, ki se imenuje RepublikaSlovenija, in seveda ni dopustno, da
               nekdo napada kolege iz ljudske stranke, čeprav sam jih nikoli ne zagovarjam v tej
               njihovi politiki, ampak vseeno, to je legitimna pravica in bi to morala biti, seveda,
               ta taktika povsem drugačna.</p>
               <p>Iz tega ven že razvijam pomanjkljivost naprej, torej ta recipročnost, ki bi jo naša
               zunanja politika morala imeti do svojih partnerjev v tej deklaraciji, manjka. Manjka
               pri Italijanih, manjka pri Avstrijcih, tu jo še posebej pogrešam glede na to, da sem
               bil danes že izzvan glede obmejnega sodelovanja - torej odnosov sosednjih občin do
               obmejnih na naši strani itn. Torej te recipročnosti enostavno ni. Po mojem mnenju bi
               morali zapisati tudi že v sami preambuli, da bo seveda Slovenija morala tudi v
               prihodnosti razmišljati, ali bozavzemala kakšno bolj pokončno držo - bom rekel -
               kakšne recipročne zakone in pa tudi druge elemente, če nam nekdo grozi, ali bomo
               vedno zgolj samo nekoliko pokleknili, se upognili in šli svoji poti naprej.
               Deklaracija sama po mojem mnenju tudi ne pokaže v posameznih poglavjih konkretno, kaj
               pri kateri državi je še potrebno, kje so tisti glavni elementi - to smo danes že
               slišali, ampak o tem nekoliko kasneje.</p>
               <p>Zelo pogrešam poglavje veleposlaništev. Torej, žal mi je, da v tej deklaraciji ni
               nikjer niti z enim stavkom opisano, kaj bomo razvijali, kako bomo razvijali naše
               odnose s tistimi državami, s katerimi imamo tudi vzpostavljene diplomatske stike,
               torej ambasade. Seveda ne gre, v državah, kjer imamo mi veleposlaništva in obratno, z
               njimi nimamo vedno najboljše ali pa najbolj svetle odnose, navadno oziroma pogosto
               imamo veleposlaništva tam zato - tudi zato - da nam te odnose izboljšujejo, da nam
               seveda po najkrajši možni diplomatski poti tudi pomagajo reševati medsebojne spore,
               vendar pa - žal mi je - karnekaj imamo teh veleposlaništev v svetu in tudi obratno,
               pa žal v tej deklaraciji je to poglavje izpuščeno. Po mojem je seveda zelo potrebno,
               da se to uvrsti, tudi v deklaracijo, da se vsaj navedejo imena, kjer imamo
               veleposlaništva, in obratno - tuje države, ki jih imajo pri nas, in pa seveda, da se
               opredeli tudi naša zunanja politika do teh partnerjev, ki sem jih ravno omenil.</p>
               <p>Zelo pomembno se mi zdi - to je pa zdaj čisto samo sugestija oziroma moja iskrena
               prošnja - namreč, pri slovenskih politikih, predvsem - bom rekel - tudi predstavnikih
               zdajšnjega vodstva oziroma predstavnikih našega zunanjega ministrstva tudi v
               izražanju oziroma v jeziku pogrešam oziroma opažam neko upogljivost. Da - recimo -
               gospod Petrič s Haiderjem v Ljubljani, tudi če je v drugifunkciji - vseeno, govori
               nemško - da recimo - hrvaški televiziji ta isti gospod pa tudi predsednik države
               dajeta intervju v hrvaškem jeziku, je, če se zelo milo izrazim, klečeplastvo. Ne vem
               torej, kaj bi rekel drugače. Saj je lepo, če nekdo pokaže, da obvlada srbohrvaščino,
               da obvladaš angleščino, nemščino, je lepo, vendar se pa v diplomatskih odnosih
               uporablja domači, slovenski jezik. To seveda ne sodi v deklaracijo, je samo
               sugestija. In bi bil zelo ponosen in vesel, če bi lahko tudi na hrvaški televiziji v
               podnapisih bral hrvaško, pa seveda slišal slovenski jezik. Toliko.</p>
               <p>Sedaj mi pa dovolite še, da se pridružim mnenju k predlogu deklaracije našega
               sekretariata za pravne zadeve. Torej, absolutno se strinjam z njihovimi ugotovitvami
               in me zelo veseli, da se ta deklaracija šteje kot - torej, da je sprejem podoben kot
               sprejem zakona, ker ima zakonodajno obliko - in bom, seveda, tudi z vsemi temi
               sugestijami v prihodnje v amandmajski obliki tudi sodeloval. In, seveda, nujno je pa
               potrebno, tako kot pravijo, da se določi tudi nadaljnji postopek sprejemanja te
               deklaracije zato, da bomo lahko izboljšali in našli tisto, kar je bistvo, pred objavo
               take deklaracije, to je političen konsenz vseh strank v državnem zboru.</p>
               <p>Na samo vsebino te deklaracije samo še na kratko, ne bom vas prav dolgo utrujal.
               Torej, preambula mi je izredno všeč in imam občutek, da jo je pisala popolnoma druga
               roka kot pa samo vsebino kasneje. Edina stvar, na kar bi rad opozoril, je to, kar sem
               že omenil; torej, da je državni zbor kot nosilec zunanje politike Republike Slovenije
               lahko edini, ki naroča, kakšna bo, in sprejema, kakšna bo naša zunanja politika. Žal
               mi pa je, da našo zunanjo politiko ne vodi zgolj ministrstvo in gospod minister, pač
               pa vse prevečkrat predsednik države, pa vse prevečkrat tudi predsednik vlade. In
               seveda potem lahko nastajajo taki konflikti, kot je nastal konflikt v poglavju Peking
               - dalajlama in podobno. Če bi imeli jasno opredeljeno in če bi se zavedali, kaj je
               sprejetje takih deklaracij in zakonov, potem bi se to prav gotovo ne nanašalo.</p>
               <p>Evropska unija. Torej, danes sem že bolj - redakcijski popravek, ki bi ga želel, je v
               stavku: "Republika Slovenja je že vložila prošnjo za sprejem." Ta "že" me izredno
               moti, ker nekako sugerira, da: sedaj pa, veste, smo mi to že naredili, čeprav imamo
               to že leta in leta. Torej, mi smo to naredili in je to dejstvo. Ta "že" me izredno
               moti in bi ga bilo smiselno tudi izpustiti. In pa, seveda, iz tega naslova razvijati
               tudi morda nekoliko bolj precizno, kakšni bodo naši nadaljnji prijemi za vključevanje
               v Evropsko unijo.</p>
               <p>O Natu in varnostni politiki tudi stavek. Torej dejstvo je, da se Republika Slovenija
               nahaja na obrobju nestabilnega območja Balkana in jugovzhodne Evrope, torej Balkan je
               sestavni del jugovzhodne Evrope. Smo pa tudi na robu srednje Evrope, kar seveda
               nekoliko pogrešam, ker se vse prevečkrat po tej deklaraciji uvrščamo proti jugu. In
               še redakcijska beseda v stavku, ki je z debelim tiskom, "kot partnerica aktivno
               sodeluje z Natom, že sedaj se pa integrira" - torej integrira, beseda, da se
               Slovenija že sedaj integrira, bi bilo bolje morda: vključuje. Imamo lepe slovenske
               besede in bi v celem besedilu te deklaracije predlagal uporabo slovenskega jezika in
               čim manj tujk tam, kjer je to le možno.</p>
               <p>Sedaj pa vam bi, preden grem na sosednje države, rad prebral samo del, s katerim bi
               rad poudaril, da se vsa vsebina v vseh teh poglavij o posameznih državah neprestano
               prenaša. Če mi lahko poveste - kar boste pa težko - za katero državo mislim, bom vam
               dal tudi osebno ustno priznanje. Berem: "...zato si Republika Slovenija še posebej
               prizadeva za krepitev in razvoj dobro sosedskega sodelovanja. Sodelovanje je
               razvejano intenzivno in na številnih področjih zgledno. Državi uspešno sodelujeta
               zlasti na multilateralnem področju, bilateralno sodelovanje med njima je med drugim
               zaznamovano z reševanjem nekaterim odprtih vprašanj. Republika Slovenija bo varovala
               svoje vitalne interese v zvezi z odprtimi vprašanji z vsemi pravnimi in političnimi
               sredstvi, ki jih ima na voljo kot članica mednarodne skupnosti." In tak naprej in
               tako naprej. Ti stavki se ponavljajo skozi, to je v vseh, če greste naprej. To sem
               bral iz Hrvaške, ampak če pogledate, to je ta: Italijanska republika pa potem
               Republika Avstrija. Ti stavki so v vseh poglavjih: da sodelujemo, da imamo nerešena
               vprašanja, ni pa konkretno, kaj. Ta deklaracija je napisana za nekaj let naprej. Sam
               osebno sem absolutno mnenja, da nobena določena alinea, ki bi opozarjala na določen
               problem, ne bo rešena od danes na jutri, ampak kar nekaj let bomo to še prav gotovo
               reševali tudi z Avstrijci, ki so člani Evropske unije, in Italijani tudi. Po mojem
               mnenju bi bilo te bolj neke napihnjene stavke - ne vem, kako bi se izrazil, torej to
               so stavki kot lepotilni, nekakšni lepotni vstavki - povsem to drži, ampak to imamo že
               v preambuli napisano, tako da bi jaz to osebno izpustil in bi se za posamezno državo
               seveda drugače opredeljeval.</p>
               <p>Nadaljujem še v delu, ko govorimo o Jugoslaviji. Torej v interesu Slovenije je razvoj
               gospodarskega, kulturnega in drugega sodelovanja s partnerji v Srbiji. Jaz mislim, da
               ni to v interesu Slovenije, vsaj dokler je vladavina Miloševića in pa diktatura
               komunizma še tako trda in tako nedopustna in s tako kršitvijo človekovih pravic, kot
               v Srbiji je, je seveda edino pametno, da se to izpusti ali pa, da se dodajo dodatna
               pojasnila, da to sicer velja, vendar samo v trenutku, ko bo v Srbiji vzpostavljena
               demokracija. Sicer ne vidim smisla, da Slovenija s Srbijo vzpostavlja vse te odnose,
               če se jih cel svet nekako izogiba, ker seveda njihovo vodstvo in pa tudi njihova
               politika nikakor ne sodita v sodoben demokratičen svet, pač pa niti ne na Balkan, ker
               se je ta več ali manj že nekako preobrazil, pač povsem nekam na rob - ne bom rekel,
               katerega dela sveta, da ne bi koga žalil.</p>
               <p>Še osebne pomisleke v regionalni politiki, to sem pa danes tudi že povedal, pa vseeno
               mi dovolite še enkrat, ko imam že besedo. Torej Slovenija se mora tudi v tej
               deklaraciji opredeliti, ali je država ali je regija. Smo tako - bom rekel - prijetno
               majhni, da seveda nam "paše" oboje. Nam "paše" biti država in seveda v primerjavi z
               drugimi deli Evrope - predvsem to, kar naštevamo, Bavarska, Katalonija, Lombardija
               itn. - smo pa lahko tudi kot celoto gledano Evropo neka zelo prijetna regija, vendar
               pa tu se pojavlja vprašanje, kdaj in kdo lahko nastopa kot predstavnik države oziroma
               kot predstavnik regije. Slovenija bo imela svoje regije, v to sem prepričan, seveda
               sem pa zelo skeptičen, če bo v tem primeru neka Bavarska se želela pogovarjati o
               sodelovanju zgolj samo - ne vem, bom rekel - z neko Gorenjsko, ker je v tem merilu pa
               še manjša kot Slovenija v primerjavi z Nemčijo. Ampak kljub vsemu se mi zdi, da
               regionalno politiko, razen v izjemnih primer, ne morejo voditi predstavniki države,
               kot so predsednik države, kot je zunanji minister, pač pa v tem primeru, ali kakšna
               posebna skupina, ki bo rekla: ja, zdaj Slovenija je tudi kot država regija in seveda
               tu so odnosi z oblastmi neke regije, neke pokrajine v neki državi povsem drugačni,
               kot so pa lahko odnosi naših državnih predstavnikov v odnosih proti državi
               gostiteljici - ali pa obratno. Sam osebno menim, da bi ta del morali temeljito
               spremeniti, in sicer v smeri, da bo tudi to nekako potrebno urediti v posebnem zakonu
               o regijah v Sloveniji in da, seveda, tudi predvsem v vladi in pa na pristojnih
               organih tudi razmišljate in razmišljamo vsi skupaj, ker smo za to poklicani, kako to
               zadevo v prihodnosti reševati. Pojavi se seveda, zakaj to govorim. Pojavi se
               vprašanje, ali ni morda nekoliko neenakopravno, da predsednik neke regije sebi
               enakega "jemlje" našega predsednika, recimo, vlade. Ker naš predsednik, je predsednik
               vlade, je enakopraven predsedniku države gostiteljice. In gre seveda tu za odnos
               oziroma rad bi rekel, da ne pride do nekega mišljenja, da je nekdo nekoliko manj
               vreden, kot pa je sicer njegova prava vloga.</p>
               <p>Na splošno o tem še tole: torej, vesel sem in nujno je potrebno, da smo se začeli
               pogovarjati v državnem zboru okoli sprejetja te deklaracije. Ta deklaracija naj bi
               bila, seveda, še izpopolnjena, naj bi pripeljala do tistega, kar si želimo - torej
               konsenz in nekje v prihodnosti tudi smernice naše zunanje politike, ki bo - seveda -
               Slovenijo kot državo postavil popolnoma ob bok ostalih držav, da so tiste malenkostne
               zadeve, ki nas tako hudo mučijo- tudi s to deklaracijo - odpravljene in da se bo po
               sprejetju tega zelo pomembnega dokumenta tudi Slovenija in pa njeni predstavniki
               lahko v tujini vedli ponosno, tako kot zahteva diplomacija in pa da bomo s tem tudi
               reševali naše zunanjepolitične probleme. Hvala lepa.</p>
            </sp>
            <sp xml:id="SDZ2-Redna-17-1999-12-16.sp142">

               <speaker>PREDSEDNIK JANEZ PODOBNIK:</speaker>

               <p>Hvala, kolega Rupar. Potrebno je dati kratko pojasnilo. Iz vaše razprave sem vsaj
               dvakrat razbral, da pričakujete, da bo odločanje o tej točki dnevnega reda potekalo v
               dveh fazah. To je temeljni nesporazum. Poglejte, sekretariat jasno pove: na podlagi
               229. člena poslovnika državni zbor o aktu, kakršen je obravnavana deklaracija,
               praviloma na eni seji. Lahko pa je sklenjeno, da bo akt obravnaval v večfaznem
               postopku. Tako delovno telo tega ni predlagalo, predlagatelj ni predlagal, tudi ob
               sprejemanju dnevnega reda te seje o tej stvari nismo odločali. Zato sem vas
               opozarjal, da so vaše razprave smiselne, če želite deklaracijo izboljšati, v tem
               smislu, da tudi vložite dopolnjevalne predloge. Kajti, mi bomo deklaracijo
               obravnavali v eni fazi. Nobenega predloga ni bilo do sedaj, ne ob sprejemanju
               dnevnega reda ne na delovnem telesu, da bi izkoristili drugi odstavek 229. člena
               poslovnika, ki govori: "Državni zbor lahko sklene, da bo obravnaval te akte v
               večfaznem postopku." Torej, obravnavamo ga v enofaznem postopku.</p>
            </sp>
            <sp xml:id="SDZ2-Redna-17-1999-12-16.sp143">

               <speaker>PAVEL RUPAR:</speaker>

               <p>Hvala lepa za pojasnilo. Seveda sem tako razbral, ampak sekretariat pravi: "ker v
               postopku sprejemanja akta, kakršna je zadeva deklaracija, smiselno uporabljati
               poslovniške določbe o zakonodajnem postopku", je tudi moj predlog, da se ta zadeva
               obravnava v takem postopku. Seveda mora o tem odločati državni zbor. Računam, da bodo
               še prišle pobude, da se to zgodi, ker - roko na srce - toliko pripomb oziroma toliko
               nekih sugestij in tudi nekih popravkov, kolikor jih je bilo v teh dveh dneh, prav
               gotovo to narekuje. Seveda, osebno sem pa v nasprotnem primeru zelo skeptičen, če bo
               ta deklaracija sploh potrjena. Osebno mislim, da to ni prava oblika za potrjevanje in
               da jo bo treba dopolniti. Vesel sem,gospod minister si zapisuje vse, kar se mu zdi
               pametno in smiselno, in pričakujem, da bo ravno s strani ministrstva in ministra
               prišla pobuda, da se ta točka: ali prekine in se napiše neka dopolnjena vsebina te
               deklaracije, sicer pa se mi zdi, da sem nekoliko prevelik optimist, in mislim, da
               taka oblika pa ne daje tistega, o čemer sem govoril.</p>
               <p>Torej, mi moramo sprejeti deklaracijo, ki bo konsenz vseh strank, ki bo vodilo in
               tudi naša usmeritev zunanje politike v prihodnjih kar nekaj letih, in da je smiselno
               upoštevati - ne le zgolj v taki amandmajski obliki kot v hitrem postopku - tudi to
               vsebino izpiliti, dokončati, zato ker je to nam vsem v korist, ne pa posameznikom.
               Tako sem, seveda, sugeriral in to tudi pričakujem. Hvala.</p>
            </sp>
            <sp xml:id="SDZ2-Redna-17-1999-12-16.sp144">

               <speaker>PREDSEDNIK JANEZ PODOBNIK:</speaker>

               <p>Hvala, kolega Rupar. Tudi če pogledate poročilo matičnega delovnega telesa, je
               pripravljeno v klasični obliki za točko, ki je pripravljena za odločanje. Če bi šlo
               za dvofazni postopek, bi imeli tu poročilo delovnega telesa in stališča, na podlagi
               katerih bi predlagatelj pripravil deklaracijo za drugo obravnavo, za drugo fazo. Tako
               da je bil celoten postopek do sedaj peljan kot enofazni postopek. Če bi želeli, da bi
               kakorkoli dodatno vlagali amandmaje, dodatna stališča o deklaraciji - to lahko
               storimo, vendar bi vas ponovno pozval, da svoje pripombe, ki so vsebinske narave, na
               samo deklaracijo oblikujete v obliki dopolnjevalnih predlogov k predlogu deklaracije,
               kot imamo tri primere že na klopi, in na ta način mislim, da bomo lahko to
               deklaracijo tudi izboljšali in jo potem v čim večjem konsenzu tudi sprejeli. Čas za
               vlaganje dopolnjevalnih stališč pa je do zaključka splošne razprave. Naslednji
               razpravlja kolega Avšič, za njim kolega Demšar.</p>
            </sp>
            <sp xml:id="SDZ2-Redna-17-1999-12-16.sp145">

               <speaker>JOŽE AVŠIČ:</speaker>

               <p>Hvala lepa, gospod predsednik. Še enkrat lep pozdrav! No, najprej k vašemu pojasnilu
               v zvezi s sprejemam te deklaracije. Jaz sem jo vseskozi razumel tako, kot ste vi tudi
               tolmačili in zato sem tudi pripravil dopolnilni predlog k deklaraciji o zunanji
               politiki Republike Slovenije. Je sicer zelo kratek, pa vendar se mi zdi, da je toliko
               pomemben, da bi ga želel nekoliko obrazložiti.</p>
               <p>V poglavju Republika Hrvaška predlagam, da bi ob koncu besedila dodali še besedilo:
               "...Ravno tako bo Slovenija sodelovala z organizacijami na Hrvaškem živečih Slovencev
               ter si prizadevala za ponovno priznanje njihovega manjšinskega statusa." Res je, da
               Slovenci na Hrvaškem ta hip nimajo priznanega statusa, zato verjetno pripravljavci
               tega gradiva niso take dikcije upoštevali, podobno kot so upoštevali pri Italiji,
               Avstriji in pa Madžarski. Vendar je pa tudi hkrati res, da so Slovenci na Hrvaškem ta
               status imeli v lastni ustavi, ki pa jim je bil odvzet zelo na hitro in čudno z
               glasovanjem v saboru 12. decembra 1997. Torej problem Slovencev na Hrvaškem mislim,
               da mi na neki način zanemarjamo. Da jih na nek način še vedno obravnavamo tako, kot
               smo jih obravnavali v nekdanji skupni državi, vendar, žal, temu ni več tako in
               Slovenci na Hrvaškem so z osamosvojitvijo Slovenije postali tisti del Slovencev, ki
               živijo v tuji državi, teh pa ni tako malo. Trenutno oziroma po popisu prebivalstva iz
               leta 1991 se je deklariralo za Slovence 22.376 državljanov Hrvaške. To ni majhna
               številka, to je lahko celo blizu 10% vseh na tujem živečih Slovencev, ki se
               deklarirajo kot Slovenci. Takih, ki pa imajo seveda slovenske korenine, je pa znatno
               več, vendar teh podatkov, žal, nima nihče.</p>
               <p>Slovenci na Hrvaškem živijo že zelo dolgo. Res da je največje število teh iz vrst
               tako imenovane ekonomske migracije pred prvo svetovno vojno, pa po drugi svetovni
               vojni; res pa je tudi, da obstajajo avtohtona naselja na Hrvaškem, kjer so živeli in
               še vedno živijo, predvsem v nekaterih delih hrvaške Istre, pa tudi obmejnih področjih
               - mislim, da v Medžimurju. Zanimivo je, da število Slovencev - deklariranih Slovencev
               na Hrvaškem pada, in mislim, da bi nas to lahko tudi majčkeno skrbelo, saj po popisu
               prebivalstva leta 1948 je bilo 38.000 prebivalcev republike takratne Hrvaške
               Slovencev. 1953. je očitno prišlo do: ali do manj strahu pri deklariranju svoje
               nacionalne pripadnosti ali pa - dvomim pa, da je prišlo do toliko povečane migracije;
               je bilo 43.482 Slovencev na Hrvaškem, po popisu. 1981. leta je ta številka samo
               25.136 in v letu 1991 že samo 22.376. Kot nekatere raziskave kažejo, je populacija na
               Hrvaškem živečih Slovencev vedno starejša, kar pomeni, da zaradi seveda morda tudi
               našega odnosa ali pa zaradi tega, ker se počasi utapljajo v hrvaških sredinah zaradi
               mešanih zakonov in podobno in ne čutijo več te pripadnosti.</p>
               <p>Danes na Hrvaškem delujejo štiri slovenska društva, od katerih je največje in
               najstarejše društvo v Zagrebu. Državni zbor je bil sopokrovitelj njihove 70-letnice,
               ki je bila pred 14 dnevi, kar je lepa gesta, kar je prav in mislim, da tako moramo
               ravnati tudi v vseh primerih ostalih društev, vendar pa opozarjam na to, da je 70 let
               "baje", ena najstarejših letnic organiziranega delovanja Slovencev izven matične
               domovine. Na tem srečanju - to mi lahko potrdita tudi gospod Schiffrer in gospa
               Okretičeva, ki ste bila od poslancev državnega zbora - je bilo to, da so izgubili
               lastnost manjšine zelo velik udarec za njih same. V svoji publikaciji oziroma
               knjižici spominski, ki so jo izdali, je to poglavje posebej izpostavljeno. V knjigi
               je dobesedno napisan tudi sklep državnega zbora, ki je bil sprejet nekaj dni po tem
               dejanju v hrvaškem saboru, ki na nek način že obvezuje ravnanje vlade, tudi državnega
               zbora, do Slovencev na Hrvaškem.</p>
               <p>No, moj predlog je, seveda, da bi v tej deklaraciji - to je dokument, ki bo
               napovedoval in bo tudi na nek način kažipot naše zunanje politike, tudi ravnanja v
               tem državnem zboru ob sprejemanju predpisov na tem področju - seveda, če bo to
               dopolnilno sprejeto, da bo konstanta v bilateralnih razgovorih med obema državama,
               poskus povrnitve te lastnosti Slovencem na Hrvaškem. Seveda, že samoto, da bi to
               napisali v deklaraciji, je ta hip, po mojem mnenju, dovolj močno dejstvo, močna
               napoved tega, da Slovenija na Slovence na Hrvaškem ne bo pozabila. Nasprotno, da bo
               okrepila ne samo zanimanje za njih, da bo okrepila tudi pomoč in tudi z njimi
               sodelovala. Mislim, da je argumentov zelo veliko, da to dopolnilo k deklaraciji v tem
               smislu sprejmemo. Hvala lepa.</p>
            </sp>
            <sp xml:id="SDZ2-Redna-17-1999-12-16.sp146">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, kolega Jelinčič.</p>
            </sp>
            <sp xml:id="SDZ2-Redna-17-1999-12-16.sp147">

               <speaker>ZMAGO JELINČIČ:</speaker>

               <p>Hvala lepa, gospod predsednik. Vprašal bi gospoda Avšiča, kaj za ena ekonomska
               migracija je bila iz Slovenije v Hrvaško pred prvo svetovno vojno. To mi ni popolnoma
               jasno. Vem, da je prišlo do preseljevanja Slovencev v Bosno za časa cesarsko -
               kraljeve Avstroogrske monarhije, vendar na Hrvaško tega v glavnem ni bilo. Prišlo pa
               je do prestavitve slovenskega življa na hrvaški teritorij zaradi spremembe meje, ki
               so jo Hrvati izvedli, ne pa zaradi ekonomske migracije.</p>
            </sp>
            <sp xml:id="SDZ2-Redna-17-1999-12-16.sp148">

               <speaker>PREDSEDNIK JANEZ PODOBNIK:</speaker>

               <p>Replika, kolega Avšič.</p>
            </sp>
            <sp xml:id="SDZ2-Redna-17-1999-12-16.sp149">

               <speaker>JOŽE AVŠIČ:</speaker>

               <p>Vprašanje je bilo korektno postavljeno. Odgovor je pa moč najti v zborniku "Slovenci
               v Hrvaški", ki je bil izdan leta 1995 kot študija, kako, na kakšen način in kje ti
               Slovenci živijo. Tam piše, da so... ... (Vmes iz klopi.) Ne, ni res, ne bi se moglo
               zgoditi, da bi zaradi premika meje nekdo, ki ima korenine v Metliki, živel danes v
               Zagrebu. Bile so migracije; bile so migracije v Varaždin, bile so migracije v Zagreb,
               ki so bili takrat močni ekonomski centri v okviru nekdanjih Jugoslavij.</p>
               <p>Še enkrat naj poudarim to, da imajo Slovenci na Hrvaškem ta izjemni položaj, da so se
               na nek način znašli izven matične države prvič v celotni svoji zgodovini; da so bili
               pod Avstroogrsko pravzaprav v skupni državi, kjer smo bili tudi mi Slovenci z njimi v
               tej državi; da so bili v obeh Jugoslavijah v skupni državi, kjer smo bili mi sestavni
               del, in da so šele po osamosvojitvi dejansko postali državljani neke povsem druge,
               tuje države. In zaradi tega je ta specifika in to poudarjam. Sicer pa dejansko, tale
               knjiga je kar zanimiva, kdor jo želi prebrati,mu jo priporočam. Je v knjižnici našega
               parlamenta. Hvala.</p>
            </sp>
            <sp xml:id="SDZ2-Redna-17-1999-12-16.sp150">

               <speaker>PREDSEDNIK JANEZ PODOBNIK:</speaker>

               <p>Replika na repliko, kolega Jelinčič.</p>
            </sp>
            <sp xml:id="SDZ2-Redna-17-1999-12-16.sp151">

               <speaker>ZMAGO JELINČIČ:</speaker>

               <p>Res je, gospod Avšič, da tistih, ki so bili v Metliki, ne moremo šteti, da so zdaj -
               kaj vem - migranti v Zagrebu zaradi premikanja ozemeljske črte. Lahko pa to štejemo
               za vse prebivalce občine Radatoviči, ki so zelo blizu Metlike. Namreč, po drugi
               svetovni vojni so Hrvatje priključili, podobno kot marsikakšen drug del, celo občino
               Radatoviči Hrvaški. Namreč, še leta 1939, kar je zabeleženo v Krajevnem leksikonu
               Dravske banovine, so podatki o tem, da je to slovensko ozemlje. Po drugi svetovni
               vojni so to Hrvatje, seveda, s pomočjo svojih kolegov tudi iz Slovenje iz iste
               združbe, to se pravi Zveze komunistov Jugoslavije, takrat to uspeli narediti. Gre za
               ogromno področje, ki je precej večje kot je ljubljanska kotlina in vendar nihče nič
               ne naredi na tem področju. Za časa Avstro-Ogrske monarhije je bilo pa presneto malo
               ekonomske migracije. Ekonomska migracija se ni vršila v smeri Hrvaške, vršila se pa
               je v smeri Bosne, vendar zgolj kot vojaške sile Avstro-Ogrske armade.</p>
            </sp>
            <sp xml:id="SDZ2-Redna-17-1999-12-16.sp152">

               <speaker>PREDSEDNIK JANEZ PODOBNIK:</speaker>

               <p>Še enkrat? Še enkrat, kolega Avšič.</p>
            </sp>
            <sp xml:id="SDZ2-Redna-17-1999-12-16.sp153">

               <speaker>JOŽE AVŠIČ:</speaker>

               <p>Obljubljam, da res ne bom več repliciral. Saj ima gospod Jelinčič konec koncev prav.
               Nisem pa hotel na tem segmentu seveda postavljati teze, da bi to dopolnilo šlo v
               deklaracijo. Je pa res, gospod Jelinčič, da vemo, katere narodnosti prebivalci živijo
               v Radatovičih. In o tem jaz sploh nisem govoril in nisem želel, da se vključijo v to
               deklaracijo. Ekonomskih razlogov, da so Slovenci hodili iz Slovenije, je pa sploh
               veliko. V Bosni so se znašli tudi Slovenci, ki niso prišli iz Slovenije, ampak iz
               Italije, ker so zbežali pred fašističnim terorjem na področje Banja Luke in podobno.
               Tega je veliko in to si lahko mirno izven teh prostorov tudi še razloživa. Hvala.
            </p>
            </sp>
            <sp xml:id="SDZ2-Redna-17-1999-12-16.sp154">

               <speaker>PREDSEDNIK JANEZ PODOBNIK:</speaker>

               <p>Hvala lepa. Razprava, kolega Demšar. Pripravi naj se kolega Jelinčič.</p>
            </sp>
            <sp xml:id="SDZ2-Redna-17-1999-12-16.sp155">

               <speaker>VINCENCIJ DEMŠAR:</speaker>

               <p>Lepo pozdravljeni, tisti, ki vztrajamo pri tej pomembni temi - pri izjavi o zunanji
               politiki naše države. Svoj prispevek bom delil na dva dela: eden se nanaša na sam
               tekst, medtem ko drugi pa bolj na take vsakodnevne stvari, ki se dogajajo z našimi
               sosedi.</p>
               <p>Najprej bi rekel to, da to deklaracijo, ki jo je pripravilo ministrstvo za zunanje
               zadeve, tako predvideva, je treba vedeti, da je ta izjava namenjena ne samo nam,
               ampak vsem drugim. To pomeni, to deklaracijo so zasigurno že brali Hrvati, pa so jo
               brali po Evropi - po moje tisti, ki so vestni v diplomaciji, to prebirajo. In prvo
               vprašanje nastane, da se bodo vprašali drugi diplomati, zakaj ravno sedaj Slovenija
               pripravlja tako deklaracijo. Zakaj ravno sedaj? Ali je končano neko obdobje? Ali so
               kakšne razmere pri nas ali v odnosu navzven? Po kakšnem sistemu oziroma na katerih
               osnovah, usmeritvah je dosedanja naša zunanja politika delala, pa ne samo zunanja
               politika kot vlada, ampak tudi kot državni zbor?</p>
               <p>Tu bom zdaj samo malo dal en segment. Zadnjič je naše slovensko društvo v Zagrebu
               praznovalo 70-letnico. Tam je bilo obljubljeno in omenjeno, kdo bo prišel na to
               proslavo in zadnji hip so nekateri odpovedali. Najmanj, kar bi pričakoval, da bi naša
               sredstva obveščanja povedala, zakaj so naši odpovedali ali pa, da bi prišlo do
               opravičila. Torej to je po moje tako velika škoda, da mi naših Slovencev, govorimo o
               tisočih. Mi smo bili pred dobrim letom, letom in pol, ko je bil parlamentarni odbor
               za zunanjo politiko na obisku pri njih, smo bili tudi tam in smo videli, kako je to
               društvo živahno. Ob taki priliki, ob taki obletnici mi nismo prišli tja in jasno - to
               je bilo povedano - hrvaška kolega, očitno mu ni drugega preostalo, kot da je še on
               odpovedal.</p>
               <p>Torej zdaj prvič: za koga je to pisano. Gospod Rupar je omenil, da mu je preambula
               všeč, ampak ta preambula nagovarja nas poslance. Deklaracija mora biti neka izjava,
               lahko da bi pisalo, da potem ko so parlamentarne stranke uskladile najpomembnejše
               usmeritve, vendar v svojem osnovnem tekstu je - gre za nasprotje. Prvič bi
               pričakoval, da bi moralo pisati, da je: "zunanja promocija, zunanjepolitično
               delovanje, ki bi" - pogojno, mislim, da bi moralo tu biti - ne pa, "ki temeljijo na
               širokem političnem soglasju strank državnega zbora kot nosilca." Torej ta preambula
               bi morala biti samo, recimo v smislu: potem ko se je državni zbor uskladil in sprejel
               deklaracijo, ne pa na tak način.</p>
               <p>Potem drugo - govorim še o celoti. Gospod Rupar je omenjal, pravi, saj je povsod isti
               tekst. Ne, ne, ni povsod isti tekst. Hrvaški je toliko dolg, v odnosu do Republike
               Madžarske je že za več kot polovico krajši. Zdaj se bi jaz postavil v vlogo
               madžarskega zunanjega ministra, pa bi me zanimalo, kaj se je zgodilo, da imamo... Če
               bi rekel: vprašanje dolžine meje - ali ne vem kateri kriterij bi bil - je v odnosu do
               Italije veliko daljši tekst, kot pa - recimo - do Madžarske. Ampak vendar povsod
               živijo naše nacionalne manjšine. Zato se mi zdi, da bi moral ta tekst biti v tem
               pogledu tudi uravnotežen.</p>
               <p>V odnosu do ostalega sveta, torej evropske države in ZDA, potem je jugovzhodna Evropa
               in izvenevropske države. Mi samo govorimo, kako bomo gojili stike z - recimo - če
               govorim o izven evropskih državah, grem najbolj daleč stran, gojili pomembne stike z
               najpomembnejšimi državami. Jaz bi vas samo spomnil, če bi bile druge države to počele
               leta 1991, potem mi še zdavnaj ne bi bili priznani. Zato ravno tu pogrešam naš odnos
               do tistih narodov, ki se borijo za svojo samostojnost. Zato - recimo - bi želel,
               seveda če bo mogoče, da bi gospod minister povedal, kaj smo mi naredili glede
               vprašanja Vzhodnega Timorja. Poglejte, pri Vzhodnem Timorju se je pa pokazalo isto
               kot v našem primeru - Vatikan je bil prvi, ki se je zavzel za njihove pravice. In mi,
               kot tista mala država, ki smo iskali svoje zaveznike leta 1991, bi morali iz te
               izkušnje imeti poseben odnos do takih manjših narodov. Naša poročila govorijo, na
               tisoče Čečencev je bilo pobitih v eni noči. Mislim, da bi morala naša zunanja
               politika permanentno delati na tem. Poglejte, tam se neki severnjaški diplomat javi
               za posredovanje, pa to ni najmočnejšadržava, to ni ne Francija ne Nemčija, ne ne vem
               katera pomembna država, ampak jaz je nič ne podcenjujem, nobene države ne podcenjujem
               - oni so se javili: mi smo pripravljeni posredovati. Sprašujem se, ali smo mi dali
               tudi take pobude. Priznam, da človek ne more vsega spremljati - morebiti pa smo jih
               dali, pa nisem povsem na tekočem. Ampak, gospod minister, rad bi slišal, kaj smo
               naredili konkretnega, recimo, v primeru Vzhodnega Timorja. Ali smo zastavili svoje
               ime, ne glede na to, ali smo bolj pomembni, ker tu, recimo, pišete v tem predlaganem
               tekstu, ki naj bi ga sprejeli, da "bomo pač z najpomembnejšimi državami...". Torej,
               ta terminologija se mi, žal, ne zdi dobra. Enakovredno je treba obravnavati vse
               narode.</p>
               <p>Sedaj se vračam na evropske države. Tu jih naštevamo - govorim o poglavju na strani
               159 tega Poročevalca, da boste vedeli, o čem govorim, pod poglavjem "Evropske države
               in ZDA" - kjer naštevamo evropske države, nekatere pa izpustimo. Torej, gre za isto
               vprašanje, kot je bilo zjutraj moje vprašanje gospodu Gaspariniju, zakaj
               izpostavljati Istro. To ni dobro - če nekatere naštevaš, potem moraš našteti vse, ali
               pa jih lepo na drug način... Recimo, tu gremo mimo Švice, pa je nam Švica verjetno,
               ne samo po tistem, da smo se hvalili, da je Slovenija kot Švica, tudi v drugem oziru
               nam je Švica lahko zelo blizu, glede rešenih nacionalnih vprašanj, sedaj, ko ne bomo
               imeli samo dveh, ampak se nam ponuja še - upam, da se bo počasi prijel pojem
               avstrijska manjšina in ne nemška manjšina, ker sta to dva pojma. Mislim, da bi morali
               pri nas ravno iz diplomatskih krogov lansirati terminologijo, ki naj bi se prijemala.
               Nemška manjšina je povsem nekaj drugega kot pa avstrijska. Ali bo do tega priznanja
               prišlo ali ne bo, tu ne bom hotel biti najbolj moder, čeprav bi lahko - te stvari sem
               celo po popisih prebivalstva še iz avstroogrskega časa spremljal in videl, koliko je
               kakšnih narodov v naši državi bilo.</p>
               <p>Potem se pomaknimo na isti strani med regionalne pobude. Tu se govori o trilaterali:
               o sodelovanju sosedskih regij v mejnem trikotniku, Slovenija, Avstrija, Madžarska, in
               v mejnem trikotniku Slovenija, Avstrija, Italija. Spoštovani gospod minister, zakaj
               mi delamo to linijo? Zelo lepo se jo opazi: od Madžarske čez Slovenijo do Italije. Če
               bi bil na Hrvaškem, bi se takoj vprašal - proti komu? Zakaj pa ne še njih vključiti?
               Glejte, kaj se sedaj zgodi! Vi ste tu vključili Madžarsko. Madžarska ni v Evropski
               uniji, je pa pred nami v Natu, Italija je pa v obeh združitvah. Zakaj delamo to
               povezavo? Torej, mi poznamo iz zgodovine - torej jaz sem bil danes presenečen nad
               tem, kako se to z zgodovinskimi podatki govori. Mene je pred časom en poslanec
               podučil, da zgodovina govori o farmacevtskih zadevah. Danes se dogaja obratno, ampak
               ima pa vso pravico. Vso pravico, ampak toliko kot kdo ve, jaz mislim, da je to stvar
               res demokracije, poslanec ima pravico govoriti, lahko pa, da so mene v zgodovini
               narobe podučili. Tudi to je možno, pa ima on nove podatke. Ampak - recimo - govorimo
               o "K und K", ker vemo, od kdaj naprej lahko govorimo o taki državi in kdaj o drugi.
               Prej so govorili o ekonomskih migracijah, jaz vam povem, ekonomske migracije so bile
               proti jugu tudi že v 17. stoletju. Če hočete, v Gorskemu Kotarju govorijo po
               poljansko, v hrvaščini, kar se je dogodilo, Poljanci so šli doldelat, prevzeli so
               jezik, dikcija je ostala pa poljanska. Torej nekateri te stvari bolj poznajo, je
               prav, zakaj pa ne. In jaz jih nič ne kritiziram, samo bil sem pozoren, ko je bilo
               enkrat vrženo, da kaj bo zgodovinar govoril o farmacevtskih stvareh.</p>
               <p>Torej, gospod minister, moje vprašanje je: čemu ta povezava, pa če že je, torej že
               obstaja, zakaj jo tu notri ponovno poudarjamo. Namreč, kot sami veste, je naša
               trenutno najbolj občutljiva točka proti Hrvaški in vsako dejanje, ki ga mi naredimo,
               ga oni natančno preštudirajo, zakaj to. In to poudarjati tu notri se mi ne zdi morda
               - nekoga izločevati. Toliko za intermezzo, ko smo bili na zgodovini, pa v tistih
               časih, ko je bilo tako in tako, nekateri so bili v partiji, eni pa ne, pa je mene
               sošolec vprašal, ali si kaj videl "naše". Kar pomeni, jaz sem bil izločen. Vprašam
               vas, kje se Hrvatje tu notri vidijo. To niso majhne stvari.</p>
               <p>Pa pojdimo naprej še, kar pri Hrvaški. V tem tekstu smo kot potrebno čutili omeniti
               ta premoženjski sporazum. Samo ta je notri omenjen, nismo pa omenili maloobmejnega
               prometa. Hrvatom smo povedali natančno, kje smo najbolj občutljivi in zato je njihova
               reakcija razumljiva. Jaz bi tudi tako ravnal. Sami smo povedali, najbolj pomembno -
               vzemite, komur se zdi vredno, naj vzame v roko, piše - da je to najpomembnejša
               ureditev, tako piše v tem poglavju o Hrvaški: "med katerimi je za Slovenijo ena
               najpomembnejših ureditev premoženjsko-pravnih zadev". Torej, tako njim povedati, kaj
               nas najbolj žuli.</p>
               <p>Bom povedal za intermezzo drug primer, ko je takoj po vojni en kmet kupoval krave pa
               je imel en "rekelc" tako čez ramo pa je prišel do kmetije pa je tisti "rekelc" stran
               vrgel, potem pa se je šel pogajat in sploh ni dajal znaka, da ima denar s seboj. Ko
               je bilo pa treba plačati, je pa po "rekelc"šel. Če bi kdo vedel, da ima denar, bi
               bilo čisto drugače, tako se je pa obnašal, kot da sploh denarja nima.</p>
               <p>Jaz mislim zdaj, ko je bil govor, kako smo v športu pomembni, bi bilo vredno tudi
               kakšno igro, ki je v športu, uporabiti s kakšnimi aduti, ne pa, da na ta način njim
               povemo, kaj to pomeni. Torej, če pišemo Hrvatom, ker mi to Hrvaški sporočamo, tako
               jaz to razumem: "Republika Slovenija bo varovala svoje vitalne interese v zvezi z
               odprtimi vprašanji meje v Istri z vsemi pravnimi in političnimi sredstvi, ki jih ima
               na voljo kot članica mednarodne skupnosti." Pa smo tam. Smo se kot članica mednarodne
               skupnosti hoteli pokazati v pravicah nasledstva stare Jugoslavije, pa so nam lepo
               obrnili hrbet. Čisto nič nismo s to mednarodno skupnostjo bili boljši pa z Evropsko
               unijo. Celo ta nam je rekla: tako pa ne. Na to se sklicevati, je zelo vprašljivo.
               Mislim, da taka formulacija ni dobra. Ampak zdaj je, žal, to - po moje - že mimo, ker
               to imajo že v rokah. Mi bomo lahko sicer zdaj te stvari tudi kaj popravili ampak
               kakšne posebnosti ne bo več, ker: "Beseda izrečena - tu pa tudi napisana - se ne vrne
               več nazaj. Da bomo mi Hrvaško podpirali, te fraze se mi zdijo, ko nam drugi
               pripovedujejo - recimo, če gre nekdo od naših v Avstrijo, pa pripovedujejo, kako bodo
               nas pri vključevanju v razne zveze, kot je Evropska zveza, Nato in podobno,
               podpirali. In mi to isto ponujamo Hrvatom in Hrvatom pripovedujemo. Pa veste, da se
               nas bodo zapomnili. In če jim zdaj mi rečemo: "Slovenija je strateško zainteresirana
               za približevanje Hrvaške evro-atlantskim integracijam. Mi temu ne moremo kaj veliko
               dodati zelo narobe pa je, če bi še kaj odvzeli. Ker v tej situaciji nismo toliko
               bliže, da se bi mi lahko hvalili: mi bomo pa vas potegnili, potegnili naprej.</p>
               <p>Poleg tega sem to že omenil. Močne slovenske skupine - ni samo tu Zagreb, tu je tudi
               močna slovenska, če jo tako imenujem, kolonija v Splitu in mi bi do teh Slovencev
               morali izraziti poseben, poseben interes. No pri tem, ko sem prej omenjal naše odnose
               do Izvenevrope, bi samo to omenjal. Poglejte eno izredno majhno državo, kot je
               Luksemburg, pa ima svojo težo. In tudi mi imamo lahko svojo težo v tem okviru in ne
               reči: mi se bomo samo z najpomembnejšimi in najmočnejšimi povezovali. Jaz mislim, da
               so naši zavezniki lahko tisti, kiso nam po tej moči blizu, predvsem pa mislim, da je
               Slovenija tako eno kulturna država, da bi na tej osnovi lahko komu kaj povedala.</p>
               <p>Sedaj pa še vprašanje do Italije. Tu ste napisali - da citiram natančno - v šesti
               vrstici, da sta državi v zadnjem obdobju vzpostavili intenziven partnerski odnos. Pa
               je to partnerski odnos, da zaščita Slovencev v Italiji po tolikih letih ni prišla še
               do oblike zakona? Gospod minister, če se vam zdi, da imamo mi z Italijo partnerski
               odnos, jaz vem, da ga ne doživljam. Če segibljem ob naši Obali, pa po Kopru,
               marsikdaj slišim italijansko besedo, kar je čisto normalno, saj smo to priznali, da
               so avtohtoni tudi v naši Istri, ampak: ali imamo pa enak položaj mi v Italiji. Pa ne
               bom se skliceval na število italijanske manjšine pri nas ali pa Slovencev v Italiji.
               Na to se ne bom skliceval, zato ker če je manjšina, ima pravice, ne glede na to, ali
               jih je 5.000, ali jih je pa 30.000, ali pa kaj več. Torej, v tem pogledu sem odločno
               proti takemu zapisu v deklaraciji v zvezi z italijansko republiko. Da smo
               enakovredni... Oziroma, vi ste napisali hujši stavek, da imamo partnerski odnos - to
               pomeni, da smo enaki, posebej ko je potem govor še o Slovencih.</p>
               <p>Če se ozrem še na celoto, ste, hvala bogu, vsaj na koncu v četrti vrstici od spodaj
               navzgor napisali pojem "ozemeljska celovitost". Hvala bogu, da ste to napisali.
               Vendar to, kar je gospod Rupar omenjal, mislim, da bi morali večkrat napisati! Ali pa
               tako, kot ste tu napisali, kar bi veljalo za vse naše sosede - ozemeljska celovitost.
               Zato bi rekel, da ko je poslanski kolega, gospod Schiffrer danes - verjetno je bil
               edini, ki je tako laskave ocene dal tej deklaraciji, verjetno edini - to je pač
               njegova ocena in jaz jo tudi razumem, on to tako vidi. Ampak ta deklaracija ni
               uravnotežena, ponekod gre preveč v podrobnosti, ponekod pa morda malo preveč
               pavšalno.</p>
               <p>To, kar se tiče, ko govorimo o globalni politiki, tu je krajši odstavek - glejte,
               danes niso samo... Kaj pa pomeni danes za nas neka Azija, kaj pomeni za nas neka
               Afrika, Južna Amerika? Kot vem, se je govorilo o tem, da bi lahko Luka Koper postala
               izredno pomembna luka za Argentino v tem, bi rekel, osrčju Evrope, kjer so najbližje
               poti proti osrednji Evropi. Te stvari bi tu vključil. Ko je gospod Schiffrer - tu se
               pa z njim strinjam - rekel, da pogreša oziroma da je premalo teh gospodarskih
               vidikov. Mislim, da so to stvari v odnosu do držav, ampak spada zraven, pa ne spada
               zraven. Zakaj smo padli skozi - kot se temu reče, po mojem mnenju še po slovensko, da
               ne uporabljam kakšne angleškefraze. Luka Koper, in so lepo sosednje Madžari rekli -
               doli bomo delali. Toliko časa smo jih zadrževali tam po tistih 6 ur na meji, da so
               rekli: konec, dosti imamo vas. Jaz mislim, če bi mene nekdo, tako kot mi to v tem
               prometu delamo z Madžari, po 6 ur čakati na meji, potem pa še po 2 uri, pa ne vem po
               koliko ali pa po 12 - ne vem zdaj, kakšna je ta običajna norma. Torej vidite, skozi
               taka merila jaz ocenjujem, kako kdo mene ceni. To je zgodba. Ali upamo to proti
               Avstrijcem delati ali pa proti Italijanom?Jaz vidim velikega tistega - ali človeka,
               ali ustanovo, ali državo - ki upa nekomu reči: tako pa ne. Torej to bi bilo v zvezi s
               to deklaracijo.</p>
               <p>Jaz bi tu v tej zvezi vam svetoval - ampak zdaj, če moj nasvet bo kaj veljal ali pa
               ne vem - mislim, da bi jo bilo treba dodelati. Da ni dober, da ta izdelek, ki ste ga
               - mogoče ste ga v koaliciji tudi skupaj predelali, ne vem, ali ste ga ali ga niste,
               ampak izdelek ni dober. Premalo je diplomatski. Res je premalo diplomatski in zunanji
               minister je - vodja diplomacije pomeni tisti, ki se najbolj razume, kaj pomeni
               diplomacija. Njegovi nasmehi ali resnost, vse funkcionira kot celota. Zato, če boste
               vztrajali, boste vztrajali.</p>
               <p>Sedaj, gospod minister, imam pa še bolj taka vprašanja, ki so mogoče neprijetna. Jaz
               bi raje spraševal vas tako, da mediji potem ne bi bili vključeni. Ampak pač moram
               vprašati, ker se je to zgodilo. Gospod minister, ali ste reagirali v nedeljo, ko so
               naša sredstva obveščanja govorila in pisala, ko še ni bilo pogreba našega sosednjega
               predsednika, v zvezi - da ne bom ponovil besede, ki sem jih slišal - v zvezi s
               haaškim sodiščem. Torej haaško sodišče. Da se bomo razumeli! Torej, jaz sem
               telefoniral na radio, jaz čez dan nisem imel časa poslušati, nisem imel take možnosti
               in zvečer ob sedmih, kosem to slišal, telefoniram na radio: "Lepo vas prosim, ne
               ponavljajte tega!" In sem želel, da bi dobil odgovornega urednika, pa ga nisem dobil.
               Sedaj pa, seveda, gospod minister, lahko razumem, pri nas so mediji neodvisni. Eden
               ima celo tak napis, velik napis "neodvisni". Kaj bi pomenilo, če bi vi intervenirali,
               ne vem.</p>
            </sp>
            <sp xml:id="SDZ2-Redna-17-1999-12-16.sp156">

               <speaker>PREDSEDNIK JANEZ PODOBNIK:</speaker>

               <p>Kolega Demšar, se opravičujem, ali ocenjujete, da je ta vaša razprava še v skladu s
               točko dnevnega reda?</p>
            </sp>
            <sp xml:id="SDZ2-Redna-17-1999-12-16.sp157">

               <speaker>VINCENCIJ DEMŠAR:</speaker>

               <p>Gospod predsednik, če je najbolj aktualna tema...</p>
            </sp>
            <sp xml:id="SDZ2-Redna-17-1999-12-16.sp158">

               <speaker>PREDSEDNIK JANEZ PODOBNIK:</speaker>

               <p>S katero določbo v deklaraciji?</p>
            </sp>
            <sp xml:id="SDZ2-Redna-17-1999-12-16.sp159">

               <speaker>VINCENCIJ DEMŠAR:</speaker>

               <p>Vas pa razumem, da vas to boli. Prosim?</p>
            </sp>
            <sp xml:id="SDZ2-Redna-17-1999-12-16.sp160">

               <speaker>PREDSEDNIK JANEZ PODOBNIK:</speaker>

               <p>Kateri odstavek deklaracije je povezan s tem vprašanjem?</p>
            </sp>
            <sp xml:id="SDZ2-Redna-17-1999-12-16.sp161">

               <speaker>VINCENCIJ DEMŠAR:</speaker>

               <p>Poglavje o Hrvaški.</p>
            </sp>
            <sp xml:id="SDZ2-Redna-17-1999-12-16.sp162">

               <speaker>PREDSEDNIK JANEZ PODOBNIK:</speaker>

               <p>Prosim, nadaljujte.</p>
            </sp>
            <sp xml:id="SDZ2-Redna-17-1999-12-16.sp163">

               <speaker>VINCENCIJ DEMŠAR:</speaker>

               <p>Prosim?</p>
            </sp>
            <sp xml:id="SDZ2-Redna-17-1999-12-16.sp164">

               <speaker>PREDSEDNIK JANEZ PODOBNIK:</speaker>

               <p>Nadaljujte!</p>
            </sp>
            <sp xml:id="SDZ2-Redna-17-1999-12-16.sp165">

               <speaker>VINCENCIJ DEMŠAR:</speaker>

               <p>Hvala lepa. Gospod predsednik, razumem vas, zakaj ste to naredili, toliko
               diplomatskega posluha pa že imam, veste, toliko ga pa imam. Ne, ne, gospod
               predsednik...</p>
            </sp>
            <sp xml:id="SDZ2-Redna-17-1999-12-16.sp166">

               <speaker>PREDSEDNIK JANEZ PODOBNIK:</speaker>

               <p>Ne, kolega Demšar, se opravičujem, če sem vas zmedel.</p>
            </sp>
            <sp xml:id="SDZ2-Redna-17-1999-12-16.sp167">

               <speaker>VINCENCIJ DEMŠAR:</speaker>

               <p>Pa ni šlo za to, da ste me prekinili, ampak nekje drugod naju oba čevelj žuli, naju
               oba nekje čevelj žuli. Vendar ne bom nadaljeval v tej smeri, zato ker se mi ne zdi
               smiselno.</p>
               <p>Ampak povedal bom to: v tej situaciji - to, kar se je zgodilo čez nedeljo in v
               ponedeljek - sem se spomnil na primere.</p>
               <p>Na našem koncu se imenuje posebno znamenje na koncu vasi kerlejš. Pa to ni naša
               specifika, ampak so tudi drugod, po Štajerskem, vem, da to je. Kerlejš - to je bila
               dolga razprava, ki jo je pokojni Ivan Grafenauer napisal, in pride beseda od "criste
               eleison", kar pomeni "gospod, usmili se". In ob tem znamenju so se vaščani oprostili
               od pokojnega in eden je v imenu pokojnega prosil... Hvala, gospod minister, ker
               vidim, da to poznate, ker ste tudi s tega, bom rekel, malo se bom pohvalil, iz
               freidinskega gospostva. Eden se je opravičil v imenu pokojnega sosedom, če je komu
               kaj hudega storil. To pomeni izvensodna poravnava, v kateri bo minister Marušič rad
               govoril, da bi se razbremenila sodišča. Tega mi konec prejšnjega tedna nismo
               naredili. Moja ocena, zakaj so Hrvati tako reagirali: užaljeni so ob tem dogajanju -
               in vam, minister, pa čestitam, pa hvala bogu, da je bil to predsednik vlade, pa
               gospod predsednik parlamenta, da je šla tako polna delegacija na pogreb. To je bila
               edina svetla točka v tej situaciji. Ostalo pa, mislim - torej, če je kdaj kdo
               občutljiv, bo občutljiv ob smrti. Tako je. In ko sosed umre, boš šel na pogreb, naj
               bo kakorkoli. In da naš predsednik ni šel na pogreb, je pač to lahko njegova stvar,
               ampak pri tem pa posledice nosim tudi jaz. To je neodgovorno. Če niso prišli evropski
               predsedniki, je druga, ampak hrvaški predsednik Tuđman je bil naš sosed.In poglejte,
               pri osnovnih stvareh ne poznamo nekega nenapisanega pravila, ki bi moralo
               veljati.</p>
               <p>Seveda zdaj bom nadaljeval v tej smeri tudi s Hrvaško. Ob tej priliki bi želel vedeti
               - če mi boste seveda hoteli povedati: ali imamo vse ustrezne komisije za določevanje
               meje s Hrvaško? Kolikor sem videl, obstaja diplomatska komisija. Ali so pa tudi
               strokovnjaki skupine ekspertov, ali so tu geodeti, "nadeli", ali so komisije, ali
               opravljajo svoje delo, ali ga ne? In, ta hujše vprašanje je pa tole: dogodilo se je
               to, da je bilo oktobra obljubljeno gospodu Mateši - tako naj bi bilo, jaz bom govoril
               v pogojnikih, ker sam nimam pisnega dokumenta, da je to tako bilo - da bomo mi
               ratificirali tudi maloobmejni sporazum. Če je bilo to obljubljeno, kako je moglo biti
               to obljubljeno, če pa ni bilo znotraj hiše zmenjeno. Jaz se še prej doma, pri
               otrocih, ki sta dva še nepolnoletna, ampak jaz se z njimi pomenim, če gre za kakšno
               pomembno stvar. Kako lahko, da predsednik vlade nekaj reče, znotraj pa ni zmenjeno.
               In to se je dogodilo. Nič drugega. Po moje ne bi smel tega reči. Ampak jaz samo
               hipotetično govorim, ker nimam kakšnega papirja v rokah, kaj je kdo komu obljubil.
               Gospod minister, zato bi vas prosil, ali boste lahko to povedali: kaj je bilo
               obljubljeno Hrvatom v zvezi s tem podpisom?</p>
               <p>Na koncu bi omenil, da je v preambuli govor o vrednotah, ki so temelj za razvoj
               slovenskega naroda. Torej zelo smel tekst, da pišemo o vrednotah. Jaz sem končno tega
               vesel, da ima kdo še vrednote; da vrednota pomeni tudi dana beseda, ko je pa treba
               nekaj narediti, pa te dane besede ni več. S tem bi zaključil.</p>
               <p>Gospod predsednik, malo bom še razmišljal, kaj se je dogodilo, da ste me prekinili in
               vprašali, če sem še pri tekstu, ki je predmet današnje razprave. Ja, ne, torej jaz se
               moram počasi tudi učiti diplomacije, čeprav že v precej zrelih ali starih letih,
               ampak vsaka beseda - poglejte; tega sem se pa že navadil - vsaka beseda je pomembna.
               In ker je vse pomembno, upam, da bom med tistimi, ker sem se tudi javil, da bom šel
               spremljati volitve na Hrvaškem 3. januarja; takrat, ko bo ste vi ostali praznovali -
               vam želim prijetno praznovanje - mene pa vseeno zanima, kako bo na Hrvaškem to teklo.
               Torej, če bom rekel po moderno: jaz želim biti "in" in ne "out". Hvala lepa.</p>
            </sp>
            <sp xml:id="SDZ2-Redna-17-1999-12-16.sp168">

               <speaker>PREDSEDNIK JANEZ PODOBNIK:</speaker>

               <p>Hvala lepa. Kolega Demšar, nobenih zlih namenov ni bilo, ko sem vas samo povprašal,
               ali je en del vaše razprave še v kontekstu točke dnevnega reda. Ko ste mi dali
               odgovor, sem vam dal besedo naprej in očitno sem ocenil, da ste govorili v kontekstu
               te točke dnevnega reda. In nisem imel nobenih najmanjših zlih namenov. Dva poslanska
               kolega sta mi pred tremi dnevi napisala pismo, kjer mi prav tako očitata cel kup
               nekih čudnih nagibov, ki jih tudi ni bilo pri mojem delovanju, vam zagotavljam.</p>
               <p>Vidim pa, da je moje prejšnje povabilo, naj poslanski kolegi, ki razpravljajo, tudi
               vložijo amandmaje k predlogu deklaracije, rodilo prvi rezultat in kolega Jerovšek je
               vložil pač en amandma in tudi kolega Demšar, ki je razpravljal. Jaz ga pozivam, imeli
               ste nekatere konkretne predloge. Vaša razprava ne bo imela efekta, če ne boste vaše
               nekatere predloge za izboljšanje deklaracije pripravili v pisni obliki in če želite,
               prosim, to storite. To je samo povabilo, o tem ni potrebno razpravljati. Dovolite pa
               mi, da sam repliciram.</p>
            </sp>
            <sp xml:id="SDZ2-Redna-17-1999-12-16.sp169">

               <speaker>JANEZ PODOBNIK:</speaker>

               <p>Spoštovani kolegi, upam, da moja replika ne bo rodila novih replik. Jaz sem si v tem
               času pridobil tudi stenogram razprave - dokaj dolge razprave poslanskega kolega
               Jožeta Jerovška in čutim dolžnost, da bi popravil navedbo, ki ni točna oziroma bi
               lahko povzročila nesporazum.</p>
               <p>V vaši razpravi ste med drugim rekli, citiram: "Pri tem mislim na to, kar je država
               Slovenija storila s tako imenovanim izraelskim sporazumom in za orientacijo v
               trenutku, ko smo bili še resni kandidat za vstop v Nato v prvem krogu za naslonitev
               zaradi subjektivnih parcialnih interesov za nakup orožja, in to neprimernega orožja v
               Izraelu. Nato oziroma na to (najverjetneje), če so naši mediji pravilno poročali, je
               bil opozorjen tudi predsednik državnega zbora med nedavnim obiskom v Združenih
               državah Amerike. Gospod predsednik, upam, da mi boste potrdili, da so vas visoki
               ameriški predstavniki, visoki - kot je poročala naša televizija in naš radio - brez
               dlake na jeziku opozorili: Kako si pa zamišljate vstop v Ameriko in hkratno
               nakupovanje pomembnega orožja v Izraelu?" Naj na to vašo navedbo, mi dovolite, da v
               skladu s poslovnikom odreagiram. Res je, jaz sem bil na delovnem obisku v
               Washingtonu. Tam so mesprejeli visoki predstavniki - tako predsednik spodnjega doma,
               gospod Hestert, vodja republikanske večine Trent Lott, pa nekateri drugi senatorji,
               tudi senator Smith, ki je pred par dnevi obiskal državni zbor. Srečal sem tudi
               pomočnikom obrambnega sekretarja. Na nobenem od srečanjih ni bilo govora o vprašanju,
               ki ste mi ga zastavili.</p>
            </sp>
            <sp xml:id="SDZ2-Redna-17-1999-12-16.sp170">

               <speaker>PREDSEDNIK JANEZ PODOBNIK:</speaker>

               <p>Replika? Ampak prvi se je k repliki prijavil kolega Jelinčič. Besedo želi tudi gospod
               minister.</p>
            </sp>
            <sp xml:id="SDZ2-Redna-17-1999-12-16.sp171">

               <speaker>ZMAGO JELINČIČ:</speaker>

               <p>Hvala lepa, gospod predsednik. Gospodu Demšarju bi pojasnil, da poznavanje zgodovine
               je intelektualna širina. Poznavanje farmacije je pa eksaktna stoka. In če je
               poznavanje zgodovine odvisno od prebranega čtiva in zapomnenja, vam moram povedati,
               da je poznavanje farmacije prvenstveno odvisno od strokovnega znanja in razumevanja
               materije. Hvala lepa.</p>
            </sp>
            <sp xml:id="SDZ2-Redna-17-1999-12-16.sp172">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod minister. Želite besedo potem? Bomo dali besedo tudi še potem
               obema poslancema. Gospod minister se je oglasil kmalu po vaši razpravi. Želite?</p>
            </sp>
            <sp xml:id="SDZ2-Redna-17-1999-12-16.sp173">

               <speaker>DR. BORIS FRLEC:</speaker>

               <p>Hvala lepa, gospod predsednik. Spoštovane poslanke in poslanci, rad bi se odzval na
               nekatera vprašanja, ki jih je v svojem prispevku omenil oziroma postavil gospod
               poslanec Demšar. Nekatera skorajda imajo že obliko poslanskega vprašanja, ampak nič
               zato.</p>
               <p>Najprej na tisto, kar ste rekli, kako se Slovenija obnaša do narodov, ki se borijo za
               svojo samostojnost, in ste posebej izpostavili vprašanje, ali smo kaj in kaj smo
               storili za Vzhodni Timor, pri čemer ste postavili za zgled Norveško, ki se aktivno
               angažira in je ponudila svoje posredovanje v Čečeniji, če sem vas pravilno
               razumel.</p>
               <p>Slučaj je hotel, da je Slovenija nestalna članica Varnostnega sveta Združenih
               narodov, Norveška ali njen zunanji minister Wolebeck pa predsedujoči Evropske
               organizacije za varnost in sodelovanje. Mi smo prek našega predstavnika,
               veleposlanika "Türka v Varnostnem svetu Združenih narodov reagirali takoj na
               situacijo v Vzhodnem Timorju. In ni bil slučaj, da je Varnostni svet izbral dr. Türka
               kot enega od tistih ki so kot delegacija Varnostnega sveta potovali v Vzhodni Timor
               in tam dosegli dejansko premik in - če hočete - tudi ustavitev pobijanja civilnega
               prebivalstva. To je bil naš odziv na Vzhodni Timor.</p>
               <p>Kot sem že prej omenil, je slovensko zunanje ministrstvo 7. decembra dalo izjavo za
               javnost v zvezi s Čečenijo, in v tej izjavi pravimo, pravzaprav pričakujemo od vlade
               Ruske federacije, da bo čim prej omogočila prihod predstavnikov Organizacije za
               evropsko varnost in sodelovanje v Čečenijo. Kot sem obveščen,je sedanji prihod
               ministra Wolebecka v Čečenijo s spremstvom tudi posledica pozivov, naj Organizacija
               za evropsko varnost in sodelovanje tam deluje. To se pravi, to z Norveško kot z
               državo samo po sebi nima toliko opraviti, kot s funkcijo, ki jo norveško ministrstvo
               sedaj opravlja v tej pomembni mednarodni organizaciji.</p>
               <p>Drugo vprašanje, ki ga postavljate, je povezano s trilateralami. Govorite o
               trilaterali Italija-Slovenija- Madžarska kot o eni smeri, ki ni dobila svojega odziva
               na drugo možno smer, Avstrija-Slovenija-Hrvaška. Trilaterala
               Italija-Slovenija-Madžarska je ena od trilateralnih sodelovanj, ki že dalj časa
               obstaja in ki je dala v mnogih segmentih, podkomisijah in delovnih telesih zelo dobre
               rezultate. Ena od posledic je tudi formiranje mednarodne brigade, torej vojaške
               brigade vojakov za možne intervencije izven te regije. Skratka, želim povedati, da
               smo zaradi tistega, kar se je dogajalo znotraj te trilaterale, dobili v mednarodni
               skupnosti tudi prenekatero priznanje zaradi naše aktivnosti v povezavi, dobrem
               sodelovanju, aktivnem konkretnem sodelovanju s sosedi. Trilaterala
               Avstrija-Slovenija-Hrvaška je tudi nekaj, kar je bilo formirano, in sicer v Splitu,
               spomladi leta 1998. Tam smo bili trije ministri, imeli enodneven pogovor, in nekako
               ustanovili to trilateralo. Vendar od tistega, bi rekel, simboličnega akta dobre volje
               naprej se ni zgodilo praktično nič. Aktivnosti znotraj te trilaterale ni bilo,
               predvsem je bila Hrvaška oziroma hrvaški del zaposlen z mnogimi drugimi problemi.</p>
               <p>Kar zadeva vprašanje pogreba pokojnega predsednika Tuđmana in ker se že sklicujete na
               nekatere ljudske običaje, navade, ki jih jaz tudi poznam, naj omenim, da je
               predsednik Kučan reagiral refleksno predvsem v smislu, kako se na vasi te stvari
               uredijo. Je rekel: kot sosed bom prvi, ki bom se poklonil pokojniku. In to je storil
               preteklo soboto. Delegacija, ki je odšla na formalni pogreb v ponedeljek, je bila
               sestavljena tako, da smo zaradi teh svojih potez, v to štejem tudi potezo predsednika
               Kučana, danes menda v hrvaških medijih posebej izpostavljeni v pohvalnem in v
               siceršnjem smislu.</p>
               <p>Kar zadeva komisije in vse organe okrog določanja meje s Hrvaško, imamo trenutno samo
               mešano diplomatsko komisijo, ki naj bi pripravila tehnični predlog za določitev mejne
               črte. Če se prav spomnim: na karti 1 proti 50 tisoč je 1 milimetrska črta na tej
               karti 50 metrov v naravi, kar pomeni, da še zdaleč ni dovolj natančno, da bi se
               postavila končna označitev meje. Geodetski zavod in ustrezne strokovne službe so nas
               že zdavnaj opozorile, da bo potrebno v zvezi s tem opraviti še ogromno dela, kajti
               končna mejna črta, potem ko je principialno določena, se postavlja na karti 1 proti 5
               tisoč, in sicer tako, da se mejni kamni razporedijo na tej mejni črti na način, da je
               od enega mejnega kamna vedno možno videti dva. To ni povezano samo z obilico
               tehničnega finega dela na terenu, ampak tudi z ogromnimi stroški. Tega se zavedamo,
               vendar je seveda treba najprej skleniti sporazum, meddržavni sporazum, o določitvi
               mejne črte med obema državama, ki seveda še ni mogel biti sklenjen.</p>
               <p>Kar zadeva obljube predsedniku Mateši o ratifikaciji sporazuma o obmejnem prometu in
               sodelovanju, naj pa povem tole. Na tem obisku seveda predsednik vlade ni dejal, da
               zagotavlja in obljublja ratifikacijo, ampak je dejal, če ga prav razumem, da si bo
               prizadeval po svojih močeh in znotraj svojih pooblastil, da bi to te ratifikacije
               kmalu prišlo. In mislim, če se prav spomnim teksta zapisa pogovora, ki je tekel tukaj
               s predsednikom državnega zbora, je bilo neko tako načelno zagotovilo predsedniku
               Mateši dano tudi s strani prisotnega predsednika državnega zbora. Zagotovilo, ki pa
               seveda upošteva vse tiste omejitve in naravo demokratičnega odločanja v nekem
               parlamentu. Hvala lepa.</p>
            </sp>
            <sp xml:id="SDZ2-Redna-17-1999-12-16.sp174">

               <speaker>PREDSEDNIK JANEZ PODOBNIK:</speaker>

               <p>Hvala, gospod minister. Replika, kolega Jelinčič. Za njim kolega Jerovšek. Kolega
               Jerovšek je bil prvi, se opravičujem. Ker je kolega Jerovšek dvignil roko že, ko sem
               se jaz oglasil, je najverjetneje prvi. Kolega Demšar pa je repliciral ministru.
               Prosim.</p>
            </sp>
            <sp xml:id="SDZ2-Redna-17-1999-12-16.sp175">

               <speaker>JOŽEF JEROVŠEK:</speaker>

               <p>Hvala lepa. Gospod predsednik, zahvaljujem se vam za pojasnilo. Bi pa prosil, da
               preko tiskovne službe, ki je gotovo pozorno spremljala vaš obisk in odmeve nanj,
               zagotovite, da pregleda - kajti to, kar sem navedel, je dejstvo, da se je slišalo.
               Verjetno so slišali tudi drugi in bilahko pravočasno ta tiskovna služba demantirala,
               če ni bilo verodostojno poročanje.</p>
               <p>Moram pa dodatno, da sem pa tudi bil sam na sestanku z ameriškimi kongresniki v
               okviru odbora za obrambo pred odločitvami o širitvi Nata in da so to isto takrat
               ameriški kongresniki brez dlake na jeziku na tem sestanku povedali: kako pričakujete,
               da boste sprejeti v Nato, ko pa ste kupovali orožje v Izraelu, mi pa subvencioniramo
               Izrael. In še dodatno, da je ovira - so takrat izjavili - za Slovenijo tudi, da so na
               pomembnih položaj politike iz prejšnjega sistema. Hvala lepa.</p>
            </sp>
            <sp xml:id="SDZ2-Redna-17-1999-12-16.sp176">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, kolega Demšar.</p>
            </sp>
            <sp xml:id="SDZ2-Redna-17-1999-12-16.sp177">

               <speaker>VINCENCIJ DEMŠAR:</speaker>

               <p>Hvala lepa. Torej, z gospodom predsednikom, z njegovim dovoljenjem repliciram najprej
               gospodu Jelinčiču. Gospod Jelinčič, hvala lepa za veliko priznanje - intelektualna
               širina. Lepo priznanje ste dali. Bi pa rekel, čim več zgodovine, pa čim manj
               farmacije. To mislim, da bi bilo pa tudi v redu.</p>
               <p>Gospodu ministru hvala za pojasnila. Ni vaša pristojnost in krivda, kar se tiče
               obiska predsednika države na Hrvaškem, vendar res je pa to, da se o tem, torej, ali
               je ali ni, jaz se opravičujem, ampak po moje niste vi odgovorni, kar je bilo s te
               strani narejeno - tako jaz gledam - ampak žal pa odmevno pa to ni bilo. Odmevno pa
               toni bilo, ampak ko ste tako lepo povzeli te odnose, bi bilo lepo, da se bi bil
               udeležil tudi potem pogreba. Dvakrat iti k sosedu ob taki priliki ni nič preveč. Nič
               preveč ni to. Potem, sem pa zaskrbljen glede tega, ko ste rekli, da obstaja samo
               mešana diplomatska komisija - če sem prav razumel, ampak lahko, da sem narobe, ker
               bom po magnetogramu potem pogledal, kaj drži - ker sem se za te stvari pred časom
               nekoliko bolj zanimal tudi pri kolegih zgodovinarjih, koliko pri tej stvari
               sodelujejo, pa tudi pri geodetih. Seveda, bili so bolj, nekateri molčeči, ampak
               kolikor vem, tista komisija, ki je bila prvotno postavljena, tista ne funkcionira
               več; eni so zboleli, eni so šli v pokoj, kaj je bilo še drugega, ne vem, ampak na tem
               bi morali delati. Da sem pa to vprašal, pa ravno zaradi tega, ker smo imeli v Škofji
               Loki pred časom - bom s tem pa še malo reklame naredil, tudi za vašega uslužbenca,
               gospoda Tomaža Pavšiča, ki je obdelal jugoslovansko-italijansko mejo od Črne prsti pa
               do Hotedršice, in je bila v Škofji Loki, torej to sem kot zgodovinar organiziral v
               okviru muzejskega društva - razprava. Po dveh urah in pol smo rekli, da moramo
               nehati, tako je bila ta tema zanima, ko človek to primerja, kako so takrat
               postavljali mejnike, kako je takrat teklo in kaj se zdaj dogaja. Moram reči, gospod
               minister, kot informacijo, uradne dokumentacije po diplomatski poti za nobeno našo
               sosedo še nimate, za mejo, uradne. Imate pa dokumentacijo, to pa, kolikor vem, jo pa
               imate. Hvala lepa.</p>
            </sp>
            <sp xml:id="SDZ2-Redna-17-1999-12-16.sp178">

               <speaker>PREDSEDNIK JANEZ PODOBNIK:</speaker>

               <p>Hvala lepa. Koliko časa nameravate razpravljati, kolega Jelinčič? Prekinjam sejo,
               nadaljujemo jutri ob 10.00 uri in seveda seja se jutri tudi konča, redna seja. <title>
                  (SEJA JE BILA PREKINJENA 16. DECEMBRA 1999 OB 17.56 URI.) </title>
               </p>
            </sp>
         </div>
      </body>
   </text>
</TEI>
