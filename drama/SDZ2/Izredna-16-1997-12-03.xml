<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Izredna-16-1997-12-03">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|570422333FDEF15FC1256567004C0A47</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=570422333FDEF15FC1256567004C0A47</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-16-1997-12-03.DZ" n="16">
               <name>Izredna</name>
               <date when="1997-12-03"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-16-1997-12-03.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 16. izredne seje</stage>
            <stage type="date">(3. december 1997) </stage>
            <stage type="chairman">Sejo sta vodila Miroslav Luci, podpredsednik državnega zbora in Andrej Gerenčer,
            podpredsednik državnega zbora. </stage>
            <stage type="time">Seja se je pričela ob 10.11 uri.</stage>


            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 16. izredne seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Bogomir Špiletič, Franc Jazbec, Lojze Peterle za popoldanski
               del seje, Benjamin Henigman do 11. ure, Majda Zbačnik, Jožef Zimšek, Eda
               Okretič-Salmič za pričetek seje - je tukaj, Janez Per, mag. Franc Žnidaršič za
               popoldanski del seje, Zmago Jelinčič, dr. Franc Zagožen za dopoldanski del seje,
               Peter Hrastelj za popoldanski del seje.</p>
               <p>Prosim, da ugotovimo navzočnost v dvorani. Ugotovimo prisotnost! <stage>(57 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na sejo sem povabil predstavnike Vlade Republike Slovenije. So delno že tukaj. Lep
               pozdrav!</p>
               <p>Današnje nadaljevanje 16. izredne seje bomo pričeli z obravnavo 2. točke dnevnega
               reda, to je predloga zakona o spremembah in dopolnitvah zakona o izvrševanju
               proračuna Republike Slovenije, zatem pa prešli na obravnavo preostalih dveh točk
               dnevnega reda.</p>
               <p>Seja bo trajala predvidoma do 13. ure, do 14.30 bo pavza, nato pa nadaljujemo
               predvidoma do 20. ure zvečer.</p>
               <p>Prehajamo na <title>2. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O IZVRŠEVANJU PRORAČUNA REPUBLIKE SLOVENIJE - hitri
                  postopek.</title> Predlog zakona je v obravnavo odboru predložila Vlada Republike
               Slovenije.</p>
               <p>Prehajamo na prvo obravnavo. Želi predstavnik vlade besedo? <stage>(Ne želi.)</stage> Predlog
               zakona je obravnaval odbor za finance in monetarno politiko kot matično delovno telo.
               Prosim poročevalca, da predstavi mnenje odbora o predlogu zakona.</p>
               <p>Gospod Kopač, izvolite.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Uvodoma bi rad rekel, da je ta predlog zakona zelo pomemben in da
               je včasih razprava o posameznih členih lahko precej pomembnejša od razprave o
               proračunskih postavkah. Zato je odbor temu predlogu zakona posvetil veliko časa, in
               to pravzaprav kar tri svoje seje oziroma eno sejo v nadaljnjih dveh nadaljevanjih.</p>
               <p>Predlog zakona kot tak podpiramo, podpiramo tudi amandmaje vlade. Ob tem pa smo kot
               odbor predlagali še kar nekaj lastnih amandmajev, od katerih nekatere vlada podpira,
               nekaterih pa tudi ne. Če na kratko lahko predstavim te amandmaje odbora, jih bom
               poskušal preleteti.</p>
               <p>K 1. členu predlagamo, da se v proračun tako kot sredstva iz naslova kupnin knjižijo
               tudi sredstva iz naslova zamenjave oziroma prodaje državnega premoženja. Menimo, da
               je to prav zaradi večje transparentnosti javnih financ. Vlada ne nasprotuje.</p>
               <p>Predlagamo, da se vzpostavi nov 3.a člen, v katerem se sedanji 19. člen zakona o
               izvrševanju bistveno spremeni. Sedanji 19. člen zakona o izvrševanju proračuna namreč
               pravi, da je možno med letom, torej v času trajanja proračunskega leta, sredstva z
               različnih postavk med ministrstvi prestavljati v primeru, da pač potreba na to
               nanese. Naj opozorim najprej, da 17. člen sedanjega zakona o izvrševanju proračuna
               omogoča tovrstno fleksibilnost znotraj ministrstva, in na odboru smo menili, da je
               tudi prav tako. Menili pa smo, da ni prav, da se lahko tako rekoč brez posebnih
               kriterijev prenašajo sredstva med posameznimi ministrstvi, kajti na ta način državni
               zbor, ki le sprejema, če ne drugega, vsaj globale po ministrstvih, postane nekaj, kar
               je bolj okrasek kot pa nekaj, kar je zares, predstavlja neko pravilo igre. Zato smo
               predlagali, da se sedanji 19. člen zakona preoblikuje tako, da se prenašanje sredstev
               med posameznimi ministrstvi v času trajanja proračunskega leta omogoči samo za nekaj,
               kar je bilo po mnenju odbora res najbolj nujno, in to nekaj so odplačila glavnic
               državnega dolga, pripadajoče obresti in stroški, državna poroštva ter odškodnine. V
               glavnem gre za odškodnine po sodnih sklepih. To so stvari, ki morda niso bile
               predvidljive v celoti in so po mnenju odbora tako pomembne, da si pri njih ne moremo
               privoščiti, da bi se povsem natančno držali predvidenega proračuna. Za druge stvari,
               kar se tiče globalov po ministrstvih, pa je bil odbor mnenja, da bi bilo prav, da
               obstanejo take, kot so bile določene v državnem zboru. Zato smo predlagali skratka,
               da se ta možnost prerazporejanja sredstev med letom poslej ukine. Ta <q>"poslej"</q> je v
               prehodnih določbah z amandmajem k prehodnim določbam predviden od 1.4.1998 dalje,
               kajti res bi bilo nekorektno uveljaviti tako rešitev takoj zdaj ob tem, da smo celo
               leto 1997 preživeli z drugačnimi pravili igre. Ob tem nismo podprli amandmaja
               Združene liste, ki praktično predvideva črtanje obstoječega 19. člena v celoti.
               Adaptirali smo to rešitev na ta način, kot sem razložil.</p>
               <p>Potem smo podprli amandmaje oziroma novele zakona, ki predvidevajo - gre za 5., 6.
               in 7. člen - da se sredstva za plače v okviru posameznega ministrstva fiksirajo na
               nivoju ministrstva. Do sedaj ni bilo tako. Posamezna ministrstva, ki so zaposlovala
               nove ljudi tekom proračunskega leta, so jih zaposlovala sicer v skladu z nekimi
               pravili igre, ki pa so bila včasih precej ohlapna. Sredstva za plače novo zaposlenih
               pa je moralo Ministrstvo za finance najti kjerkoli že in kakorkoli že, skratka jih
               zagotoviti. Na ta način so bili posamezni ministri odvezani odgovornosti za skrbno
               načrtovanje zaposlovanja, vsaj kar se tiče finančnih posledic, in na odboru smo
               menili, da je predlagana rešitev, ki jo ponuja zdaj vlada v teh novelah, zelo dobra,
               kajti na nek način prevali odgovornost za ravnanje pri zaposlovanju v posameznem
               ministrstvu na tistega konkretnega ministra. Združena lista sicer predlaga črtanje
               vseh teh členov, predlaga nadaljevanje dosedanje politike, za katero na odboru
               menimo, da ni bila dobra, in zato teh amandmajev Združene liste k 5., 6. in 7. členu
               nismo podprli.</p>
               <p>Kot odbor smo predlagali, to pa na podlagi ideje, ki izhaja iz - enega - naslednjega
               amandmaja Združene liste, nov amandma oziroma amandma za novi 8.a člen, kjer smo
               predvideli oziroma predlagamo, da državni zbor uzakoni, da upravičence in način
               uporabe službenih avtomobilov za proračunske uporabnike, razen za uporabnike, za tako
               imenovane samostojne uporabnike proračuna, to so ustavno sodišče, državni zbor itd.,
               predpiše vlada na predlog ministra, pristojnega za finance. Ta rešitev je predlagana
               na podlagi dejstva - sedaj imajo namreč posamezna ministrstva, vsako zase, svoj
               pravilnik. Nekateri pravilniki so bolj strogi, nekateri so manj strogi. Najbolj strog
               je pravilnik Ministrstva za finance. Zato smo predlagali, da sprejme to vlada na
               predlog ministra za finance.</p>
               <p>Dodatna rešitev, ki jo kot odbor predlagamo - skratka, predlagamo nekaj tehničnih
               oziroma redakcijskih popravkov samih amandmajev ali členov, ki jih je predlagala
               vlada, predlagamo pa tudi vsebinsko povsem novo rešitev pri izvrševanju proračuna, in
               to je naš amandma k 17. členu. Predlagamo, da država lahko neplačane dajatve tudi
               pobota s terjatvami dolžnikov do Republike Slovenije, in predvidevamo, da se pobotane
               dajatve knjižijo med prihodke, pobotani dolgovi pa med odhodke. Po mnenju odbora je
               to pomembno v primeru nelikvidnosti posameznega dolžnika in predstavlja dodaten
               instrument, ki na nek način omogoči učinkovitejše izvrševanje proračuna. Te možnosti
               do sedaj ni bilo. Vlada to podpira.</p>
               <p>Potem predlagamo še nekaj drugih redakcijskih popravkov in predlagamo, da se 25.
               člen predloga zakona, ki predvideva, da se v letu 1997 ne glede na to, da za
               posamezne namene pri cestnih odsekih ni predvidenih sredstev v proračunu, lahko že
               vnaprej podpisujejo pogodbe za gradnjo cestnih odsekov. Po mnenju odbora gre v tem
               primeru za neke vrste vzporedni proračun, kar ni dobro, in predstavlja neko povsem
               novo rešitev oziroma novo prakso, ki je premalo domišljena. Res v tej državi obstaja
               potreba, tako kot povsod drugod, po dolgoročnejšem planiranju. Govorilo se je o
               dvoletnem proračunu, v zvezi s čimer, žal, ni bilo konkretizacije. Ta amandma ali pa
               ta 25. člen predvideva samo za majhen, majhen košček proračunskih izdatkov tovrstno
               povsem novo prakso. Skratka menimo, da samo za en tak sam mali segment uvesti to
               prakso ni modro in ni zadosti domišljeno. Lahko pa predstavlja podlago za vrsto
               drugih izjem, ki ne bodo več kontrolabilne. Predlagamo pa še eno pomembno vsebinsko
               novost, to je naš amandma k 29. členu, po katerem predlagamo, da ustanovitelj javnega
               zavoda, torej Republika Slovenija ali občina, lahko izda soglasje za povečano delovno
               uspešnost posameznemu javnemu zavodu, samo če ta javni zavod sklene z ustanoviteljem
               <stage>(torej z državo ali občino)</stage> pogodbo o uporabi državnega oziroma občinskega
               premoženja.</p>
               <p>Od kod izhaja ta ideja? Posamezni javni zavodi namreč pridobivajo prihodke tudi na
               prostem trgu, ne samo iz občinskega ali državnega proračuna, kar je lepo in prav.
               Vendar pridobivajo te prihodke s tem, da uporabljajo ali državno ali občinsko
               premoženje. Uporabljajo ga zastonj. Prihodke, ki pa jih zaslužijo na trgu, pa si
               razdelijo za plače, sicer v soglasju z ustanoviteljem, ampak je običajno to soglasje
               izdano brez posebnega problema. Po mnenju odbora je sicer prav, da se ti na trgu tako
               zasluženi prihodki razdelijo tudi za plače, vendar samo ob predpostavki ali ob
               pogoju, da ta javni zavod plača državi ali občini ustrezna sredstva za to, ker je
               uporabljal njegovo ali njeno premoženje in s tem zaslužil na trgu.</p>
               <p>Ta materija, sicer bo lahko kdo očital, posega v zakon o razmerjih plač v javnih
               zavodih, ki je bil sprejet leta 1994, ampak po drugi strani pa se nedvoumno nanaša na
               izvrševanje proračuna in torej sodi po mnenju odbora v ta predlog zakona. Govori
               namreč ne o javnem zavodu ampak o ustanovitelju, torej o državi ali o občini in daje
               omejitve državi ali občini. Država ali občina torej ne more dati tega soglasja, če ni
               sklenjena pogodba. Ker gre za povsem novo rešitev, smo tudi za to rešitev predlagali
               rok uveljavitve šele s 1.4.1998.</p>
               <p>To so na kratko bistveni amandmaji odbora. Amandmajev je še kar nekaj, vendar so v
               glavnem redakcijskega ali tehničnega značaja, in mislim, da jih ni potrebno posebej
               predstavljati. Predlagam, da amandmaje odbora in zakon sam podprete. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Kopaču, poročevalcu odbora za finance in monetarno politiko. Želi
               besedo predstavnik sekretariata za zakonodajo in pravne zadeve? <stage>(Ne želi.)</stage> Besedo
               imajo predstavniki poslanskih skupin in pisno se je prijavil Feri Horvat, Združena
               lista socialnih demokratov.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
               predstavniki vlade, medijev in drugi prisotni! Najprej želim lep in uspešen dan,
               kljub temu, da dežuje, in upam, da v planinah sneži.</p>
               <p>Tudi sam osebno in poslanska skupina deli mnenje, ki ga je uvodoma povedal
               predsednik odbora za finance, da gre za zelo pomemben zakon. Mi si v prizadevanju za
               čim večji red, čim večjo preglednost javnih financ in čim učinkovitejši nadzor
               prizadevamo, da bi ta zakon izboljšali. Smo tudi kritični do njega, zato smo dali
               tudi vrsto amandmajev - nekatere je že komentiral kolega Kopač.</p>
               <p>Mi mislimo, da vlada s tem zakonom, s tekstom, ki ga je ponudila, in tudi z
               nekaterimi amandmaji ponovno dokazuje, da ne obvladuje ali ne želi zagotoviti
               preglednega in gospodarnega upravljanja državnega proračuna in javnih financ. Izjema,
               oziroma, boljše od tega ravnanja vlade se mi zdi odbor za finance, in drži to, kar je
               rekel kolega Kopač, tudi z amandmaji, ki jih odbor predlaga, dejansko izboljšuje
               zakon. Kot je sam tudi povedal, povzema tudi nekatere naše amandmaje skoraj v celoti,
               nekatere delno, in mislimo, da s tem tudi izboljšuje predlog zakona.</p>
               <p>Na pomanjkljivo normativno ureditev in na nespoštovanje zakonodaje in na pomanjkljiv
               nadzor nad javnimi financami opozarjajo skoraj vsa poročila računskega sodišča, ki
               jih v lepem številu dobivamo tudi v ta državni zbor, dobiva jih vlada in seveda drugi
               uporabniki javnega denarja, na katere se ta poročila nanašajo. Žal moram uvodoma
               ugotoviti, da odzivanje vlade na ta poročila in na te ugotovitve računskega sodišča,
               pa tudi na ugotovitve in sklepe odbora za nadzor proračuna in ne nazadnje - in to je
               najbolj zaskrbljujoče - tudi na sklepe Državnega zbora, tako sedaj v tem mandatu kot
               že tudi v prejšnjem mandatu, odzivanje vlade ni adekvatno, je predvsem prepočasno ali
               pa ga sploh ni. To kaže v neki meri tudi ta predlog zakona, ki ga imamo pred seboj.</p>
               <p>Dovolite mi, da predstavim samo nekaj glavnih zamer temu predlogu zakona in predlogu
               amandmajev in da s tem tudi posredno utemeljim nekatere naše amandmaje.</p>
               <p>Prvič. Eden glavnih problemov je, da ni ustrezne sistemske zakonodaje, predvsem
               zakonov o proračunskih načelih, zakona o skladih, zakona o opravljanju z državnim
               premoženjem in primernega zakona o financiranju občin. Te zakone vlada že nekaj časa
               napoveduje. Odbori državnega zbora jih zahtevajo že tam od leta 1993 in tudi državni
               zbor je zahteval ta krovni zakon o proračunskih načelih že v prejšnjem mandatu in
               tudi v tem mandatu, vendar tega zakona, čeprav ga finance pripravljajo, kot vem, še
               vedno nimamo pred seboj. Zato, ker tega zakona ni in teh drugih sistemskih zakonov s
               področja javnih financ, poskuša vlada seveda silom prilike potem v ta zakon o
               izvrševanju proračuna vnašati sistemske in druge določbe, ki ne spadajo v ta zakon,
               ampak spadajo v sistemske zakone.</p>
               <p>Drugič. Vlada poskuša v tem zakonu urejati zadeve, ki bi jih morala celovito urediti
               v sistemskih zakonih, kot je na primer področje plač, sistemizacije, zaposlovanja in
               podobno. In vemo, da na ta del odpade okrog 25% proračunskih odhodkov. Spomnil bi na
               zelo kritično poročilo Računskega sodišča o plačah in drugih prejemkih v ministrstvih
               in pri drugih koristnikih javnih sredstev. Odbor za proračun je obravnaval to
               problematiko, predlagal vladi, da se do tega poročila opredeli, in predvsem, da
               predloži ustrezne celovite rešitve, vendar odgovora na to do danes še tudi ni. Tukaj
               je razlog, da Združena lista predlaga amandmaje in da nasprotuje temu, da se ta
               materija ureja v tem zakonu v členih 5, 6 in 7, ne zato, ker bi menili, da tega ni
               potrebno zakonsko bolje urediti in tega področja bolje obvladovati, kot je omenil
               kolega Kopač, ampak zato, ker se bojimo, da se bodo spet tudi že za drugo leto
               urejale te zadeve v tem zakonu ne dovolj celovito in da se bo o tem, zaradi tega
               odstopilo od celovitega sistemskega urejanja tega področja, predvsem področja plač,
               kar je pa nujno.</p>
               <p>Naslednje. Nesprejemljivo je, da vlada tudi s tem predlogom - sprememba je sedaj
               seveda amandma, ki ga predlaga odbor za finance tudi na predlog amandmaja Združene
               liste - izključuje v 15. členu iz zakona oziroma iz proračuna prihodke od prodaje in
               zamenjave državnega premoženja. S tem sama ruši načelo integralnosti proračuna, in
               naj spomnim, da tukaj gre za zelo velike zneske, in naj spomnim nazaj na dogajanje,
               ko je mimo parlamenta potekala vrsta velikih investicij, ko smo se potem čudili, kako
               so lahko nastale nekatere velike in drage palače ministrstev, ne da bi o tem sploh
               razpravljali v parlamentu, kjer pa ob proračunu razpravljamo o majhnih zadevah, o
               opremi, o računalnikih in podobnih zadevah.</p>
               <p>Naslednje. Nesprejemljivo je in tudi, moram reči, nerazumljivo, da vlada poskuša v
               že omenjenem členu, ki ga je omenil kolega Kopač - 25. člen - v ta zakon o
               izvrševanju proračuna vnašati določbe, ki spadajo v proračun, z dodatnimi amandmaji;
               predvsem amandma na osnovi sklepa odbora za nadzor proračuna. To zdaj tudi odbor za
               finance predlaga, da se ta člen črta, ker je dejansko točno to, kar pravi kolega
               Kopač, s tem bi dobili vzporedni proračun. Jaz ne oporekam potrebi po reševanju tega
               problema, ki ga poskuša vlada na ta način reševati. Vendar bi spomnil na to, da smo
               mi v preteklih letih v proračunih take primere tudi reševali na drugačen način, na
               bolj primeren način - da so se odprle v proračunu določene postavke, ker ni bilo
               dovolj denarja za kompletne cestne odseke, na primer, ampak so se odprle postavke z
               minimalnimi zneski, zato da se je lahko potem šlo tudi prej v začetek del in da so se
               potem ti potrebni zneski vnesli v proračun naslednjega leta.</p>
               <p>Še na eno zadevo mi dovolite, da opozorim, ki je načelne narave, izhaja pa iz
               predlaganih amandmajev vlade. Gre predvsem za pripombo k novemu 35. členu, ki ga
               predlaga vlada z amandmaji. Po vsebini gre za podaljšanje proračunskega leta v januar
               1997. Tukaj sta predvsem kritični dve zadevi.</p>
               <p>Prvo. V prvem odstavku vlada predlaga, da med prihodke vključi tudi prihodke od
               prometnega davka, vplačane do 15. januarja prihodnjega leta 1998. Gre za znesek, če
               se ne motim, za okrog 17 milijard tolarjev. Če se to ne bi zgodilo, bi bil dejansko
               toliko večji letos primanjkljaj in to bi bil realni prikaz proračunskega stanja, tako
               da bi ta primanjkljaj znašal potem okrog 50 milijard, in to je verjetno tam blizu 2%
               bruto domačega proizvoda - odvisno, kakšne ocene vzamemo za osnovo za bruto domači
               proizvod v letošnjem letu. Zato mi nasprotujemo temu amandmaju, predvsem zaradi tega
               odstavka.</p>
               <p>Nastaja pa problem - to je druga pripomba, ki se pa nanaša potem na ostale odstavke
               - ko zaradi kratkih rokov, zaradi poznega sprejema proračuna vlada ponuja rešitve, da
               je možno koristiti potem še ta sredstva, ki so še preostala za posamezne namene v
               mesecu januarju. Z vidika potreb, predvsem po nujnih nalogah in projektih in
               posameznih ustanov, ministrstev in tudi posameznih investicij, jaz to zadevo razumem,
               da je morda koristna in potrebna. Vendar ne morem mimo tega, da ne opozorim pri tem
               na zelo verjetne negativne posledice za red na področju javnih financ. Trošenje bo
               potekalo na hitro, razen tistega, kar je že pripravljeno, pa z avansi izkoriščeno in
               podobno, bo precej manj pregledno trošenje proračunskega in javnega denarja v tako
               kratkem času, povečujejo se možnosti za razne druge nepravilnosti in pa, seveda,
               končno, to otežuje tudi učinkovit nadzor.</p>
               <p>Ob tem bi rad ob koncu izrazil zadovoljstvo, da je na naše pripombe in predvsem na
               konkretne amandmaje na bistvene točke, ne omenjam vseh, da se je dovolj odgovorno
               odzval Odbor za finance in amandmaje povzel v celoti ali delno - nekatere je kolega
               Kopač omenil. In tu moram reči, da ne delim kolegu Kopaču komplimente, ampak sem
               opazil in videl, da je dejansko hodil po vrvi med profesionalno in strokovno
               integriteto in pa med lojalnostjo stranki in koaliciji. To je bilo hudičevo težko,
               vendar rezultat je ta, da so predlogi odbora boljši kot pa sam predlog, ki ga je dala
               vlada.</p>
               <p>Ob koncu predlagam še dodatna dva sklepa, ki bi ju razložil potem kasneje, ko bo
               razprava o tem, če bo potrebno, vendar ker se nanašata na načelne pripombe, bi omenil
               samo dva, ki ju predlagam.</p>
               <p>Najprej ponovno predlagam zboru, da sprejme sklep, da pozove vlado, da čimprej
               predloži sistemski zakon o proračunskih načelih in pokrivanju drugih vprašanj, ki se
               nanašajo na trošenje javnih sredstev. Malo nenavadno je, da Odbor za finance pri teh
               dveh predlogih sklepov pravi, da jih ne podpira, brez nekega argumenta, z edinim
               argumentom, ker je take sklepe že tudi ta odbor kot matično delovno telo sprejemal,
               pa niso bili v zboru upoštevani. Kolegice in kolegi, kaj to pomeni? Da dvignemo roke
               od tega, če vlada ne izvaja sklepov tega parlamenta? Mislim, da je to nesprejemljivo
               pri tako utemeljenih predlogih in tako utemeljenih sklepih in zato predlagam, da ta
               sklep ponovno sprejmemo.</p>
               <p>In drugič, predlagam sklep, da zbor zadolži vlado, da opravi preverbo nacionalnih
               programov in tako imenovanih razvojnih zakonov. To je v povezavi z 22. členom tega
               predloga zakona, ki določa, da se nacionalni programi in razvojni zakoni v proračunu
               upoštevajo samo v okviru razpoložljivih sredstev razpoložljivega proračuna. To je v
               tej situaciji nujno. S tem tudi osebno soglašam. Kaj to pomeni? To pomeni v bistvu
               suspendiranje nacionalnih programov in zakonov. Če se to zgodi samo enkrat kot
               izjemen ukrep, je razumljivo, vendar, če se spomnim nazaj, se je to dogajalo vsako
               leto v zadnjih letih in se bojim, da se bo to dogajalo tudi naprej kot sistem. Potem
               je pa to, kolegice in kolegi, narobe, je nekorektno do parlamenta in do vseh tistih,
               ki so predlagali neke nacionalne programe in ki so bili sprejeti, in je nujno
               ugrizniti v to kislo jabolko, dati te nacionalne programe in zakone na mizo, se o
               njih pogovoriti - seveda mora to najprej opraviti vlada - in uskladiti to z realnimi
               možnosti, spreminjati ali programe ali dinamiko ali oboje. Vendar na ta način potem
               vsako leto suspendirati nacionalne programe in povzročati dodatno nezadovoljstvo in
               lahko tudi tu in tam škodo, mislim, da ni sprejemljivo. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Feriju Horvatu, predstavniku poslanske skupine Združene liste
               socialnih demokratov.</p>
               <p>Kot drugi je pisno prijavljen Izidor Rejc, predstavnik SKD-ja.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Vas pozdravljam. Res je, kot smo
               slišali od predsednika odbora za finance in monetarno politiko, da je predlog
               spremembe in dopolnitve zakona o izvrševanju proračuna pomembna reč. Se strinjam.
               Vendar to pomembnost je potrebno razčleniti in seveda ji dati tisto, kar mi člani
               poslanske skupine SKD vidimo.</p>
               <p>Namreč vidimo, da se s temi spremembami v bistvu razpirajo možnosti in seveda
               odpirajo tudi možnost razpolaganja s proračunom. In ne samo to. S temi spremembami je
               mnogo novitet, ki v bistvu presenečajo. Presenečajo v tej smeri, da si vlada
               zagotavlja dosti in veliko več svobode, po drugi strani pa, kot smo že slišali, bo
               preglednost nad tem, kaj se dogaja, veliko manjša. Ali se bomo s tem strinjali ali
               ne, to bomo že povedali oziroma bomo tako glasovali. Kakor se bo izglasovalo, tako
               pač bo. Vendar menim, da je že to vprašanje, da se sedaj v tem času, ko nas stiska
               čas, ko v bistvu že tako rekoč voščimo novo leto 1998, pa spreminjamo v velikem delu
               - 16 strani amandmajev je na to temo tega zakona, ki je sedajle pred nami - in ko se
               tega lotevamo, se človek res vpraša, kako in zakaj ravno sedaj, ko smo v časovni
               stiski, ko vendar moramo čimprej proračun dati pod streho, in tega smo dali, jasno pa
               je, da tudi ta zakon, ki proračun spremlja in te postavke spremlja, nekako mora biti.
               Vendar bolj je sumljivo to, in to sumljivost bom tudi na nek način dokazal, da se
               sedaj ukvarjamo z velikimi spremembami. Kar pomeni, da v bistvu v tem, ko smo
               zaplezali v gore in ko smo tam nekje v steni, potem seveda bomo poiskali vse mogoče
               variante, od helikopterja do vseh ostalih, da nas bodo rešili. Kar pa pomeni, da bo
               seveda tudi za prihodnje leto proračun nepregleden in da v nobenem primeru se ne bo
               podaljševanje tega lata moglo odraziti v čistih in jasnih postavkah statistike.</p>
               <p>Poglejte, omogočeno je in omogočeno bo dosti bolj prosto razpolaganje. Mnogi
               ministri, ki se bodo tega zavedali, in mislim, da se že tega zavedajo, lahko vidijo v
               teh postavkah, ki bodo verjetno sprejete, predvsem v 3.a členu, ki je dodan zraven, v
               katerem se omogoča, da če nek minister porabi več, kot je bilo predvideno, se pravi,
               da greši, kot se temu po domače reče, ga vlada z drugimi postavkami nekako pokrije.
               In istočasno, ko se ta zadeva urejuje, ni predvideno, da bi to moralo biti z
               rebalansom, ampak to je stvar medvladnega pobota, medvladnega urejevanja, ki seveda
               bo šlo verjetno tudi v druge smeri in verjetno, da je še pričakovati tudi s
               proračunom za leto 1998 kakšno spremembo, ker verjetno so na marsikatere stvari
               pozabili, da bi lažje dihali in da bi sploh mi ne ovirali, kako bodo dihali.</p>
               <p>Tako, da zajedamo, vstopamo v neko področje, na katerem, kot pravim, gotovo v
               prejšnjih časih po slovenski osamosvojitvi kaj takšnega ni bilo mogoče, in bi tudi v
               nobenem primeru tega ne dopustili tisti, ki so sedaj v vladi, ker dejansko to tudi
               skupaj ne gre.</p>
               <p>Druga zadeva je tudi to vprašanje preglednosti in seveda tudi evidentiranja prodaje
               premoženja. Vi vendar veste, da naša država ima veliko premoženja, da ta naša država
               oziroma proračun, ki se bo reševal na račun prodaje premoženja, pri katerem smo tudi
               gotovo v odboru za finance zahtevali, da se mora videti, kaj gre ven, kaj gre notri,
               kakšen je <q>"input"</q>, kakšen je <q>"output"</q>, skratka, da se tu bilančno zadeve uredijo - to
               boste sicer v amandmajih videli - vendar je ta prodaja premoženja v bistvu dodatno
               oplojevanje proračuna. Tu ni kaj in v tem primeru jaz temu rečem, to je dodatna
               shramba, ki bo prišla pač na voljo in je na voljo, ključi pa, seveda veste, kje so.</p>
               <p>Naprej. Vprašanje posameznih rešitev z zamudo treh ali, lahko celo rečem, štirih let
               prihaja tudi to določilo, kako se uporabljajo avtomobili in kakšni naj bodo, v
               kakšnem smislu se lahko kupujejo, kdo jih lahko uporablja. Mi se dobro zavedamo, da
               smo - ali pa dobro se spomnimo, da smo že pred leti ugotovili, da je bilo - v tem
               primeru je treba pohvaliti in na glas povedati finančno ministrstvo - <q>"vis á vis"</q>
               razpolaganja avtomobilov in vodenja, kako in kaj, in tudi nakupovanja, daleč izpred
               ostalih, da smo že zdavnaj nazaj rekli, pred tremi leti, da naj bo to vsaj osnovni
               model, izhodišče, na osnovi katerega bodo ostala ministrstva in ostali porabniki, na
               katere lahko ta proračun vpliva, tudi določili, kako in kaj je s tem, ker to je
               vendar vedno neko področje, na katerega se spušča kritika. Kot pravim, z veliko
               zamudo!</p>
               <p>Posebnost pa je tudi 10. člen. Glejte, v 10. členu smo - včasih, ko se ga spomnimo,
               ko je nastajal ali pa ko se je rojeval in ko je dobil svoje pomembno mesto, predvsem
               to velja seveda v tem, da mora ministrstvo za finance, preden se določene stvari
               izplačujejo, dati svoj pristanek, svojo štampiljko - vemo, da so te številke bile
               včasih 1 milijon, 2 milijona, 6 milijonov in naposled je bilo to 30 milijonov. Zdaj,
               no, vidite, da so ti mnogokratniki veliki, iz enega na dva je veliko, iz dva na šest
               je spet veliko, iz šest na trideset je petkrat, iz trideset na sedanji predlog
               stopetdeset je pa spet petkrat. Zdaj pa, če gremo naprej ali pa če bomo šli naprej
               ali pa če boste šli naprej, bo to krat pet - bo že 750. To se pravi - slišali smo
               razlago, da je tu veliko dela, pa težko je tu gledati, vendar ne smemo biti tako
               naivni, tako slepo zaverovani v prav, da bi ne bilo potrebno posameznih postavk
               kontrolirati. Smatram in vem, da so postavke zelo relativne. Nekatere nosijo s sabo
               res morda pogodbene obveznosti, druge nosijo morda delno urejene pogodbene
               obveznosti, tretje ne nosijo tega in četrte, kdo ve, kaj nosijo. Kot pravim, to
               neverjetno oddaljevanje nad to kontrolo in nad tem pregledom, ki ga finančno
               ministrstvo mora imeti, je seveda tu po mojem prizadeto, ranjeno, ker 150 milijonov
               je pa že nek denar! In 150 milijonov, od 30 do 150 milijonov je to petkratnik in, saj
               pravim, če bi šlo to po tej smeri naprej, potem bodo v ministrstvu za finance lahko
               samo še dajali štampiljke in te virmane pisali in - če se bo izšlo, se bo izšlo, če
               se ne bo izšlo, se bodo pa zadolžili.</p>
               <p>Ko smo to zadevo obravnavali, je recimo prišla ideja oziroma so rekli, v redu, ker
               je pač ta stvar taka, da ima nekaj nevarnosti, bomo pa rezerve povečali. Krasno!
               Krasno, seveda! Bomo pa rezerve povečali in naj ima finančno ministrstvo zdaj, ne
               vem, koliko, 200 pa ne vem koliko milijard, ali pa naj ima 300 ali pa 400, da bodo ja
               vse številke sedale, kamor lahko sedejo, in da bomo lahko prišli skozi. Kakorkoli to
               gledamo, tega ne bi smelo biti. To pomeni razrahljevanje neke discipline,
               razrahljevanje tudi nekega reda, za katerega bi gotovo moral državni zbor vedeti in
               ga kontrolirati.</p>
               <p>Kaj nam pomaga, če sprejmemo proračun ali pa če ga bomo zdaj na koncu sprejeli kot
               poračun ali pa, recimo, kot izvršeno dejstvo, prihodnje leto pa bomo verjetno prišli
               tudi pred neka dejstva in nam bodo rekli, tako pač je, drugače ne more biti, sicer pa
               ne bo šlo in podobno - kdo ve, kakšne izgovore bodo dobili; o številkah že vemo,
               katere so. Vendar, kot pravim, pot gotovo ni prava in pot je v bistvu pot izmikanja
               kontroli in evidenci, kaj se dogaja oziroma kaj kdo dela in kam se bo kdo zaplezal.
               Seveda, ko sem pa prej to povedal, kako bodo drugi ministri reševali nekoga, ki je in
               ki se bo lahko namenoma nekam zaplezal, potem je pa to druga stvar. Kot pravim,
               amandma, ki je govoril o tem, kako bi moral biti rebalans, kar je normalno, temu se v
               končni redakciji izogibate in gotovo to pomeni, da bodo nekateri pač bili radodarni,
               drugi bodo pač morali malo zategniti pas, da se bo izšlo.</p>
               <p>Potem je tu vprašanje zadolževanja. V primeru - to je 10.a člen - ko seveda
               nastanejo odhodki dosti večji od prihodkov, je možno kratkoročno zadolževanje
               ministrstva za finance v višini 5% odobrenega proračuna. To je gotovo veliko. Zdaj to
               kratkoročno zadolževanje potem pomeni tudi izsiljevanje dolgoročnega zadolževanja,
               ker kratkoročno zadolževanje v velikih številkah pomeni, da je treba hitro vrniti in
               če ni denarja, da bi hitro vrnili, potem je treba tu na dolgi rok najeti posojilo in
               s tem rešiti problem. To je pač logika bilance, logika računovodstva in logika tudi
               finančnega ministrstva, ki bdi nad tem proračunom.</p>
               <p>Gotovo, da je morda ena od stvari, ki je v redu - tudi tista je v redu, glede tega,
               da se določijo merila za uporabo avtomobilov, vendar, kot pravim, s tri do štiriletno
               zamudo.</p>
               <p>Druga je stvar tudi o teh pobotih, mislim, med temi, da so nekateri dolžni v
               proračun in da država terja od njih, in tako naprej, da se lahko te stvari pobotajo.
               To je najbrž praktično, ker je tudi bilančno izvedljivo. Vendar v 26. in v novem 81.a
               členu boste videli tudi možnost za dano poroštvo. Pri tem primeru gre za 3 milijarde
               in pol za odkup pšenice v letu 1997, kar je seveda - pšenica je zdaj že tam, kjer je,
               najbrž da je v silosih in kjerkoli že je, ali pa je že prebavljena v želodcih živine
               - in seveda tudi poroštvo za Slovenske železnice, izhajajoč iz EIB-ja in EBRD-ja spet
               za to leto. Ampak to se vidi, da je vse v zakasnitvi, vse to, da se nekako pokrije
               tisto, kar je že bilo.</p>
               <p>Problem delovne uspešnosti v zavodih je - dobro, recimo, da se nanaša na to, da je
               ena dvajsetina možna, če je res uspešna. Ampak ta relativna upešnost je spet
               vprašljiva. Ta uspešnost je lahko tudi taka, da se mogoče nič ne zaposli, pa se na
               videz napišejo ogromne naloge in na koncu se reče, mi smo, glejte, kakšen načrt
               naredili in naloge izpolnjujemo, ljudje so garali, da jim teče po vseh grabnih, in,
               seveda, se izplača! Te stvari so relativne, bodimo si na jasnem!</p>
               <p>Posebna stvar pa je - in to je tista, ki pomeni, da je ta zakon sploh oziroma ta
               sprememba in dopolnitev zakona morala pasirati državni zbor ali pa naj bi morala
               pasirati, da bi ga sprejeli - to so pa gotovo ti novi členi, 33., 34., 35. in 36., ki
               govorijo o tem, kako se to proračunsko leto podaljšuje. O tem smo že govorili. V tem
               primeru prihodki od davkov do 15. januarja, se pravi prihodnjega leta, potem vsi
               tisti prihodki, ki bodo prišli na račun leta 1997, do konca januarja, in seveda tudi
               to, da vsi ti preračuni in računi v dokumentacijo finančnega ministrstva dotekajo do
               15. januarja, pa lahko poveste in si lahko zamislite, kakšna bo redakcija in hitenje
               ob koncu leta in prve dni prihodnjega leta, ko bo ta dokumentacija prihajala tja, da
               se to izplača. Vsak po svoje bo namreč hotel biti pomemben in <q>"dopadljiv"</q> kot uspešen
               minister.</p>
               <p>Vse k vsemu, bom temu tako rekel. Res smo se čudili in se čudimo, a nam je jasno,
               zakaj. Jasno nam je, da iz tega izhaja nepreglednost. Predvsem pa me zanima, kdo bo
               statistično to lahko lepo in natančno opredelil. Ko bo polovica januarja ali skoraj
               cel januar zraven, ko bo nastopilo leto 1998 pa potem 1999, kakšne bodo te evidence?
               Mislim, da bo direktor statistike dobil posebna navodila, da bo moral neke stvari
               spraviti v nek red in pod črto ali pa izven redne poti, ker drugače se ne bo izšlo,
               ker bodo vsi trendi nemogoči. Skratka, eno leto bo imelo tako rekoč 13 mesecev, drugo
               leto pa ne verjamem, da jih bo imelo 11. To je to.</p>
               <p>To za mene pomeni, ker ni rebalansa in ker je zelo odprto razpolaganje, da smo tu
               priča veliki neodgovornosti, pa tudi nesposobnosti, ker če si sposoben, stvari
               urediš, tako kot se spodobi. Ni opravičila. Menim, da so to res znaki, da vlada, žal,
               ne ve, da gre čas naprej, da smo že tako rekoč v letu 1998 in da smo imeli najavljene
               vse druge trende in obveznosti, ki nas bodo pripeljale v Evropo. Ker se ta zadeva ne
               pokriva, me res zanima, kaj bodo naredili. Verjamem pa, da ne bodo nič, in zato tudi
               zavračamo tako spremembo in dopolnitev tega zakona o izvrševanju proračuna. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODREDSEDNIK MIROSLAV LUCI:</speaker>

               <p>Hvala lepa gospodu Izidorju Rejcu, predstavniku Slovenskih krščanskih demokratov.
               Pisno se je v imenu poslanske skupine Socialdemokratov prijavil Jože Zagožen. Izvoli.
           </p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Danes govorimo predvsem o spremembah in dopolnitvah tega zakona. Sam zakon je veljal
               že do sedaj in nas zanimajo predvsem intencije teh sprememb in dopolnitev. Na kratko
               rečeno, čeprav gre v zakonu tudi za nekatere stvari, ki pomenijo omejitve oziroma
               večjo operativnost pri samem zakonu, pa vendarle same spremembe in dopolnitve kot
               celoto lahko štejemo v tisti okvir, v tisti sklop ukrepov, ki dajejo vladi mnogo
               večji manevrski prostor. To je še zlasti občutljivo na področju financ, na področju
               proračuna, saj se s temi spremembami in dopolnitvami omogoča več svobode in samovolje
               vlade, kot je je bilo do sedaj, in hkrati to zmanjšuje tudi nadzor nad proračunom.</p>
               <p>Te spremembe in dopolnitve sodijo tudi v okvir siceršnjih odlokov, odredb, predpisov
               in podobno, ki jih je vse polno v naših uradnih listih in ki čestokrat bolj pomembno
               posegajo v praktično življenje kot pa sami zakoni. Menim, da smo v parlamentu na te
               akte mnogo premalo pozorni, in mnogokrat so ravno ti akti tisti, ki bistveno krojijo
               življenje v praksi. V tem primeru ne bi želel ponavljati vsega tega, kar sta povedala
               predhodnika pred mano - nekaj stvari sta mi dobesedno vzela - vendar vseeno naj na
               tem mestu omenim tri področja, ki so še posebej potrebna bolj natančnega pogleda, in
               sicer: eno so soglasja ministrstva za finance pri nabavah, drugo so večje kompetence
               vlade pri kratkoročnem zadolževanju, in pa, tretje so večje kompetence pri prodaji
               državnega premoženja. To so sicer na videz dosti nedolžne stvari, vendar v praksi so
               lahko zelo velike.</p>
               <p>Poglejte, če vzamemo samo prvo stvar, se pravi soglasja ministrstva za finance pri
               nabavah. Do zdaj je veljal ta limit 15 milijonov, kar je v praksi pomenilo, da če je
               hotelo neko ministrstvo nabaviti neke stvari v višji vrednosti od 15 milijonov, je
               moralo za to izdati posebno soglasje ministrstvo za finance. V takšnem primeru je
               bilo potrebno zbrati dokumentacijo, jo argumentirati, jo dokumentirati, vse to
               odnesti na ministrstvo za finance, kjer je posebna komisija vse te papirje skrbno
               proučila in nato tudi odločila o takšnem nakupu. Seveda je res tudi to, da je po eni
               strani to pomenilo nekakšno birokratsko zavoro, po drugi strani pa učinkovit
               kontrolni mehanizem. Menimo, da je bolje, da je včasih to tudi zavora, v času, kot pa
               da se za 100% poveča ta limit, se pravi iz 15 na 30 milijonov. Namreč, ne moremo vseh
               ministrstev šteti za enako težka; za eno od večjih ministrstev to morda ne
               predstavlja tako velikega problema, za nakatera, takšna, ki so manjša in imajo manjše
               nakupe, pa lahko takšen absolutni znesek tudi pomeni, da praktično nimajo več nobenih
               omejitev pri nabavah. To je, kar se tiče teh omejitev.</p>
               <p>Nadalje, to, kar je bilo že omenjeno - v 45.a členu se uvaja kratkoročno
               zadolževanje v višini 5% zadnjega proračuna. Če vzamemo predlog proračuna za
               prihodnje leto v višini 38 milijard, to pomeni, da znaša ta znesek 42 milijard. To je
               ogromen znesek, ki je nekako dan vladi na voljo, da se bo lahko poljubno v okviru
               tega zneska kratkoročno zadolževala.</p>
               <p>Tretje, kar sem omenil, je prodaja premoženja. Tu gre zopet za razširitev teh
               možnosti, da bi se lahko prodajali deleži podjetij ne glede na zakon o prepovedi
               privatizacije pravnih oseb v lasti Republike Slovenije in bo vlada lahko odločala
               tudi o deležih, kjer je država manj kot 25%-ni lastnik, in o terjatvah. Seveda, kot
               sem že prej omenil, bo to zelo otežilo nadzor. V 15. členu gre tudi za to, da
               prihodki od prodaje in zamenjave državnega premoženja, odškodnine ipd., niso predmet
               proračuna. Eno od osnovnih načel, za katere smo se mi še posebej zavzemali, je bila
               in je integralnost, celovitost proračuna, da bi bile v proračunu vključene vse
               stvari, vsi ti javni izdatki, vendar že tako in tako je množica paradržavnih skladov,
               agencij in podobnih institucij, ki so po svoji naravi proračunske narave in tako niso
               vključene niti zajete v kontrolo pri proračunu. In tokrat se ta stvar še dodatno širi
               in širijo se tudi pravice vlade, da odloča o dajanju poroštev za kredite Zavoda za
               blagovne rezerve za Slovenske železnice itd. skupaj v višini 5 milijard tolarjev.
               Skratka, menimo, da je teh prostih rok mnogo preveč, tudi iz tega vidika, ko smo te
               dni videli, da se praktično nobeno opozorilo ali predlog opozicije ne sprejme, in to,
               kar je že prej tudi gospod Feri Horvat kot predsednik organa za nadzor proračuna
               dejal, da je ta nadzor slab oziroma otežen. To kažejo tudi številna poročila. V tem
               smislu smo kritični do sprememb in dopolnitev in bomo v tem smislu tudi ravnali pri
               glasovanju. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Jožetu Zagožnu. Tri poslanske skupine so izkoristile možnost.
               Želi še kdo od poslanskih skupin besedo? <stage>(Nihče.)</stage> Potem dajem besedo poslankam in
               poslancem. Pisno je k razpravi prijavljen že gospod Jakič. <stage>(Glas iz dvorane.)</stage>
               Oprostite. Torej se pisno ni prijavil noben poslanec. Razprava ostalih poslancev, ki
               se niso pisno prijavili, pa je omejena na pet minut, kot veste. Želi kdo
               razpravljati? Izvolite, gospod Presečnik.</p>
            </sp>
            <sp who="SDZ2:PresečnikJakob">

               <speaker>JAKOB PRESEČNIK:</speaker>

               <p>Hvala za besedo. Kolegice in kolegi, oglasil sem se zaradi pripombe na amandma k 25.
               členu, ki ga je vložil Odbor za finance in kateremu vlada ne nasprotuje. Govoril bom
               tudi v imenu Odbora za infrastrukturo in okolje, ki sicer črtanju tega člena ni
               nasprotoval, ker takrat tega predloga Odbora za finance še ni bilo. Nasprotno, Odbor
               za infrastrukturo in okolje je predlagal še dodatne tri amandmaje k 25. členu, katere
               je predlagal državnemu zboru v sprejem. Torej osnova za sprejem 25. člena je v
               sprejemu dodatnega sklepa ob obravnavanju amandmajev k predlogu proračuna Republike
               Slovenije že za leto 1995 na državnem zboru prejšnjega sklica, 30.6.1995. Ker je
               državni zbor ugotovil, da zatečeno stanje na določenih najpomembnejših odsekih
               magistralnih cest zahteva aktivnejše ukrepe, je zato dal takratni Vladi Republike
               Slovenije pobudo, da za nadaljnja pogajanja z Evropsko banko za obnovo in razvoj
               pospešeno pripravi poseben program, vključno z vso potrebno dokumentacijo, za
               obnovitev najbolj kritičnih delov magistralnih cest, ki so zajete v predlogu tega
               proračuna. Zato v imenu Odbora za infrastrukturo in okolje, in tudi sam tako mislim,
               predlagam, da državni zbor ne podpre tega predloga o črtanju in podpre predlog, ki je
               v osnovnem besedilu v Poročevalcu številka 41/1. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Presečniku. Želi še kdo razpravljati? <stage>(Nihče.)</stage> Potem zaključujem
               splošno razpravo in s tem zaključujem tudi prvo obravnavo.</p>
               <p>Prehajamo na drugo obravnavo, to je na odločanje o posameznih členih predloga
               zakona. Zboru predlagam, da skladno z zadnjo alineo 189. člena poslovnika razpravlja
               in glasuje o vseh tistih členih skupaj, h katerim niso bili vloženi amandmaji.</p>
               <p>Ugotovimo prisotnost! <stage>(57 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je predlog sprejet.</p>
               <p>Prehajamo na obravnavo posameznih členov in tako na obravnavo 1. člena in amandmaja
               k temu členu. Želi kdo besedo? Ker ne želi nihče besede, zaključujem razpravo in
               prehajamo na odločanje.</p>
               <p>Na glasovanje dajem prvi amandma k 1. členu. Pregled vloženih amandmajev imate na
               mizi, tako da lahko preidemo na odločanje. Ugotovimo sklepčnost! <stage>(57 prisotnih.)</stage></p>
               <p>Kdo je za amandma pod točko 1 k 1. členu? <stage>(38 poslancev.)</stage> Je kdo proti? <stage>(4
               poslanci.)</stage></p>
               <p>Ugotavljam, da je amandma pod številko 1 k 1. členu sprejet.</p>
               <p>Prehajamo na amandma pod številko 2 k 1. členu. Ugotovimo sklepčnost! <stage>(51
               prisotnih.)</stage></p>
               <p>Kdo je za amandma pod številko 2 k 1. členu? <stage>(39 poslancev.)</stage> Je kdo proti? <stage>(3
               poslanci.)</stage></p>
               <p>Ugotavljam, da je tudi amandma pod številko 2 k 1. členu sprejet. 1. člen je torej v
               celoti spremenjen, zato o njem ne bomo glasovali.</p>
               <p>Prehajamo na razpravo o 2. členu in amandmaju k 2. členu, predlagatelj je Jože
               Avšič. Izvoli, kolega Avšič.</p>
            </sp>
            <sp who="SDZ2:AvšičJože">

               <speaker>JOŽE AVŠIČ:</speaker>

               <p>Spoštovani gospod podpredsednik, kolegice in kolegi, lep pozdrav! Ta amandma je
               pravzaprav vložen na podlagi izkušenj, ki jih imam jaz osebno pa tudi vsi tisti, ki
               se ukvarjajo in v katerih občinah tečejo priprave za lokacijske načrte za avtoceste.
               Amandma se nanaša v bistvu na 10. člen zakona o izvrševanju proračuna in bi ga želel
               tudi prebrati, kajti kolikor sem ugotovil s kolegi, ki so sodelovali na odboru za
               finance, ga v bistvu niti niso razumelji, kaj je bilo mišljeno s predložitvijo tega
               amandmaja.</p>
               <p>10. člen namreč pravi takole: <q>"Uporabniki lahko prevzemajo obveznosti, ki bodo
               terjale plačilo v naslednjih letih, če je že odprta proračunska postavka v
               proračunskem tekočem letu. Skupaj prevzete obveznosti iz naslova investicij ne smejo
               presegati 50% sredstev v tekočem letu, iz naslova drugih namenov pa ne 25% teh
               sredstev."</q></p>
               <p>Žal se na področju priprave lokacijskih načrtov za avtoceste - gre za program
               izvajanja nacionalnega projekta - zapleta pri pripravah lokacijskih načrtov iz povsem
               razumljivih zakonskih razlogov, kajti postopki so izredno dolgi in se lahko zavlečejo
               na več kot leto, dve, pa tudi tri, v primerih, ko so soglasodajalci postavili take
               pogoje, da se tak projekt ne more nadaljevati. Zaradi tega je predlog, ki ga dajem
               kot amandma k 2.a členu in se nanaša na 10. člen, da se določbe tega člena ne
               nanašajo na Urad Republike Slovenije za prostorsko planiranje pri Ministrstvu za
               okolje in prostor v zvezi s pripravo prostorskih izvedbenih aktov za objekte državne
               infrastrukture, kateremu sredstva za izvedbo teh postopkov zagotovijo naročniki
               prostorskih izvedbenih aktov. Torej, ne gre ne za prejudiciranje kakršnihkoli
               sredstev proračuna, državnega proračuna, pač pa gre za to, da se lahko sredstva
               naročnikov koristijo tudi izven okvirov, ki jih predvideva 10. člen, kadar se
               projekti zaustavljajo zaradi okoliščin na samih terenih - recimo tudi nenadne
               arheološke najdbe in podobnih zadev, ki spremljajo pripravo lokacijskih načrtov.</p>
               <p>Odbor za finance sicer ugotavlja, da bi na tak način bil Urad za prostorsko
               načrtovanje v nekem smislu izpostavljen in postavljen nad okvire, ki jih določa
               državni proračun in ta zakon, in tudi nad ostale uporabnike, vendar je hkrati tudi
               res, da je edino Urad za prostorsko načrtovanje tisti, ki v tej državi skrbi za nujno
               pripravo dokumentacij za izvedbo državnih investicij, če jih lahko tako imenujem.
               Kajti pripravo lokacijskega načrta v nekem smislu le ne gre enačiti z investicijami
               kot kapitalskimi naložbami. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Avšiču.</p>
            </sp>
            <sp who="SDZ2:AvšičJože">

               <speaker>JOŽE AVŠIČ:</speaker>

               <p>Morda samo še eno dodatno informacijo. Odbor za infrastrukturo je kot zainteresirano
               delovno telo ta amandma v celoti podprl. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Feri Horvat, izvolite. Ali ne? <stage>(Ne.)</stage> Dobro. Želi še kdo? V kolikor
               ne, zaključujem razpravo.</p>
               <p>Prehajamo na odločanje o amandmaju, prvemu amandmaju, edinemu amandmaju k 2. členu.
               Ugotovimo sklepčnost! <stage>(61 prisotnih.)</stage></p>
               <p>Kdo je za prvi amandma k 2. členu? <stage>(23 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem člen v celoti. Ugotovimo sklepčnost! <stage>(59 prisotnih.)</stage></p>
               <p>Kdo je za 2. člen v celoti? <stage>(43 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je 2. člen v celoti sprejet.</p>
               <p>Prehajamo oziroma v razpravo dajem amandma za novi 2.a člen, amandma za novi 2.a
               člen. Želi kdo razpravljati? Predlagatelj Vlada Republike Slovenije. <stage>(Ne želi.)</stage>
               Prehajamo na odločanje za novi 2.a člen. Ugotovimo sklepčnost! <stage>(55 prisotnih.)</stage></p>
               <p>Kdo je za novi 2.a člen? <stage>(34 poslancev.)</stage> Je kdo proti? <stage>(5 poslancev.)</stage></p>
               <p>Ugotavljamo, da je novi 2.a člen sprejet.</p>
               <p>V razpravo dajem amandma za nov 3.a člen. Predlagatelj Združena lista
               socialdemokratov. Želijo besedo? <stage>(Ne želijo.)</stage> Potem zaključujem razpravo in prehajamo
               na odločanje za novi 3.a člen. Ugotovimo sklepčnost! <stage>(51 prisotnih.)</stage></p>
               <p>Kdo je za amandma za novi 3.a člen? <stage>(11 poslancev.)</stage> Je kdo proti? <stage>(35
               poslancev.)</stage></p>
               <p>Ugotavljam, da amandma za novi 3.a člen ni sprejet.</p>
               <p>Prehajamo na odločanje za novi 3.a člen, torej amandma pod številko dva.
               Predlagatelj Odbor za finance in monetarno politiko. Ugotoviti moramo, da je prišlo
               do manjše napake. Če gledamo v tretjem odstavku, kjer se govori <q>"se lahko poravnajo s
               prihranki znotraj pristojnega ministrstva oziroma vlade"</q> verjetno <q>"vladnih služb"</q>.
               Namesto <q>"vlade"</q> torej <q>"vladne službe"</q>. Gospod Feri Horvat, izvoli.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo. Mi smo prav zaradi tega, ker je tukaj napaka kot je bilo omenjeno,
               dali amandma na amandma odbora in zdaj tega umikamo s tem, ko je uporabljen oziroma
               spremenjen ta tekst, se pravi <q>"oziroma vladne službe"</q> in s tem ugotavljamo, da je
               povzet deloma tudi naš amandma, ki smo ga dali že prvotno in s tem tudi, če bo ta
               amandma sprejet, potem umikamo naslednji amandma za novi 3.b člen.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi še kdo besedo? V kolikor ne, prehajamo na odločanje o amandmaju za
               novi 3.a člen, ki ga predlaga odbor za finance in monetarno politiko, s tem, da če je
               ta osvojen, potem odpade odločanje za novi 3.b člen oziroma je ta brezpredmeten.
               Prehajamo na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da amandma za novi 3.a člen ni sprejet.</p>
               <p>Prehajamo na odločanje zato postaja predmeten torej novi 3.b člen, predlagatelj je
               poslanska skupina Združene liste socialnih demokratov. Želi predstavnik besedo?
               Amandma dajem v razpravo. Želi kdo besedo? <stage>(Nihče.)</stage> Prehajamo na odločanje. Ugotovimo
               sklepčnost! <stage>(59 prisotnih.)</stage></p>
               <p>Kdo je za amandma? <stage>(23 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da tudi amandma za novi 3.b člen ni sprejet.</p>
               <p>Prehajamo k odločanju o 5. členu in amandmaju k 5. členu. 5. člen se črta,
               predlagatelj je Združena lista socialdemokratov. Želi predlagatelj razpravljati
               <stage>(razprava je odprta)</stage>? <stage>(Ne želi.)</stage> Prehajamo na odločanje. Ugotovimo sklepčnost! <stage>(54
               prisotnih.)</stage></p>
               <p>Kdo je za prvi amandma k 5. členu? <stage>(18 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma k 5. členu ni sprejet.</p>
               <p>Na glasovanje dajem sedaj 5. člen v celoti, ki je tako nespremenjen. Ugotovimo
               sklepčnost! <stage>(51 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je 5. člen sprejet.</p>
               <p>Prehajamo k 6. členu in amandmaju k 6. členu in v razpravo dajem prvi amandma k temu
               členu. Predlagatelj je Združena lista socialdemokratov. Želi kdo besedo? <stage>(Odgovor iz
               klopi - se ne sliši.)</stage> Torej je amandma brezpredmeten. Na glasovanje dajem 6. člen.
               Ugotovimo sklepčnost! <stage>(56 prisotnih.)</stage> Glasujemo torej o 6. členu in ne o amandmaju.</p>
               <p>Kdo je za? <stage>(33 poslancev.)</stage> Je kdo proti? <stage>(9 poslancev.)</stage></p>
               <p>Ugotavljamo, da je 6. člen sprejet.</p>
               <p>V razpravo dajem 7. člen. Razpravljati ne želi nihče. Ker je amandma k 7. členu
               brezpredmeten, prehajamo na glasovanje o 7. členu. Ugotovimo sklepčnost! <stage>(54
               prisotnih.)</stage></p>
               <p>Kdo je za 7. člen? <stage>(32 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je 7. člen sprejet.</p>
               <p>Prehajamo k razpravi k 8. členu in amandmaju k 8. členu, edinemu amandmaju,
               predlagatelj Vlada Republike Slovenije. Odpiram razpravo. Nihče ne želi razpravljati.
               Prehajamo na odločanju k prvemu amandmaju k 8. členu. Ugotovimo sklepčnost! <stage>(57
               prisotnih.)</stage></p>
               <p>Kdo je za amandma pod številko 1 k 8. členu? <stage>(38 poslancev.)</stage> Je kdo proti? <stage>(5
               poslancev.)</stage></p>
               <p>Ugotavljam, da je prvi amandma o 8. členu sprejet.</p>
               <p>Sedaj bomo glasovali k 8. členu v celoti. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je 8. člen v celoti sprejet.</p>
               <p>V razpravo dajem 8.a člen in tri amandmaje za nov 8.a člen. Predlagatelji prvega
               Odbor za finance in monetarno politiko, drugega Združena lista socialnih demokratov,
               tretjega Vlada Republike Slovenije. V kolikor je sprejet amandma pod točko 1. je
               amandma pod točko 2. brez predmeten. Želite razpravljati? Izvolite gospod Feri
               Horvat.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo. Spoštovane kolegice in kolegi. Kot vidite iz amandmaja pod številko
               2, ki ga predlaga poslanska skupina Združene liste. Tudi na osnovi večkratnih
               ugotovitev Odbora za nadzor proračuna, predvsem na osnovi kritičnih ugotovitev
               računskega sodišča o neredu na področju uporabe osebnih avtomobilov, predvsem v
               osebne namene, smatram, da je ta amandma, ki je po vsebini v bistvu enak kot amandma
               pod številko 2, da ga je potrebno sprejeti, in upam, da tako prispevamo k temu, da bo
               vlada prej, čimprej sprejela akt in na ta način tudi napravila red na tem področju.
               Tako da predlagam, da ta amandma sprejmete in s tem tudi umikamo oziroma je brez
               predmeten potem amandma pod številko 2. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Feri Horvatu. Izvolite kolega Tomažič.</p>
            </sp>
            <sp who="SDZ2:TomažičBranko">

               <speaker>BRANKO TOMAŽIČ:</speaker>

               <p>Hvala za besedo. Tudi jaz mislim, da je treba ta amandma sprejeti od Odbora za
               finance in monetarno politiko, dejansko je enakovreden amandmaju Združene liste.
               Vendar bi prosil vlado, da ne bi ostalo samo pri amandmaju, da bi tudi potem izdala
               normative, kako se bodo uporabljala službena vozila. Če vzamemo vzgled dr gualla v
               Franciji, ko se je v hirarhijo postavil porabo službenih vozil, ne pa kot pri nas v
               Sloveniji, ko se tisti, ki so uporabniki proračuna vozijo z velikimi, boljšimi
               avtomobili kot sama vlada ali sami ministri, ko pravim, da ne bi pri tem amandmaju
               samo ostalo, ampak da bi se tudi izvedlo v prakso. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa Tomažič Branku. Gospod Demšar izvolite.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Moja pripomba je bolj jezikovne narave. Ne vlada, pardon, ne odbor in ne Združena
               lista nista upoštevala lepe slovenščine. Vzemite v roke amandma in piše: upravičence
               predpise. Lepo prosim, že na odboru sem predlagal, da naj prihajajo v naš parlament
               vsaj teksti, ki bi imeli eno spodobno obliko. Poglejte zakaj ne bi napisali:
               dovoljenje recimo formulacija je možna taka, <q>"dovoljenje za uporabo in način uporabe
               predpiše, izda"</q> in tako naprej. Tako mislim, je vrsta takih stvari - redkokdaj se
               oglasim - ki so tako nerodno povedane, kot da ne znamo slovensko. Prosil bi, da bi to
               vnaprej upoštevali. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala. To je priporočilo. Ni amandmaja oziroma ali boste podali amandma?</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Predlagam, da sekretariat to upošteva in to lepšo slovensko obliko zapiše, nakazal
               pa sem, kako naj to formulirajo.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Če pravilno razumem, je to stvar redakcije. Ker se nihče več ne javlja, zaključujem
               razpravo in prehajamo na odločanje za nov 8.a člen in prvi amandma. V kolikor je
               amandma pod številko 1, kot že rečeno, sprejet, je amandma pod številko 2
               brezpredmeten. Prehajamo na odločanje. Ugotavljamo sklepčnost! <stage>(60 prisotnih.)</stage></p>
               <p>Kdo je za amandma pod številko 1? <stage>(51 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Preskočimo amandma pod številko 2, ker je brezpredmeten, in odločamo o amandmaju pod
               številko 3, to je amandma Vlade Republike Slovenije, matično delovno telo podpira.
               Želi kdo besedo? Razprava je zaključena. Prehajamo na glasovanje. Ugotavljamo
               sklepčnost! <stage>(49 prisotnih.)</stage></p>
               <p>Kdo je za amandma pod številko 3? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma pod številko 3 sprejet.</p>
               <p>V razpravo dajem amandma za novi 9.a člen in amandma za novi 9.a člen. Predlagatelj
               je Vlada Republike Slovenije. Želi kdo razpravljati? Odpiram razpravo. <stage>(Ne.)</stage>
               Prehajamo na odločanje. Ugotavljamo sklepčnost! <stage>(55 prisotnih.)</stage></p>
               <p>Kdo je za amandma pod številko 1? <stage>(42 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma za novi 9.a člen sprejet.</p>
               <p>Prehajamo na razpravo o 10. členu in amandmaju k 10. členu. Predlagatelj je Vlada
               Republike Slovenije. Razprava je odprta, želi kdo razpravljati? <stage>(Nihče.)</stage> Prehajamo na
               odločanje. Ugotovimo sklepčnost! <stage>(57 prisotnih.)</stage></p>
               <p>Kdo je za amandma pod številko 1 k 10. členu? <stage>(37 poslancev.)</stage> Je kdo proti? <stage>(5
               poslancev.)</stage></p>
               <p>Ugotavljam, da je amandma pod številko 1 k 10. členu sprejet.</p>
               <p>Sedaj bomo glasovali še o členu v celoti. Ugotovimo sklepčnost! <stage>(45 prisotnih.)</stage>
               Ponovno bomo glasovali, prosim, da se prijavite! Ugotovimo sklepčnost! <stage>(54
               prisotnih.)</stage></p>
               <p>Kdo je za 10. člen v celoti? <stage>(39 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je 10. člen v celoti sprejet.</p>
               <p>V razpravo dajem amandma za novi 10.a člen. Predlagatelj je Vlada Republike
               Slovenije. Odpiram razpravo. <stage>(Ni želje.)</stage> Prehajamo na odločanje o prvemu amandmaju za
               novi 10.a člen. Ugotovimo sklepčnost! <stage>(56 prisotnih.)</stage></p>
               <p>Kdo je za amandma pod številko 1 za novi 10.a člen? <stage>(39 poslancev.)</stage> Je kdo proti? <stage>(7
               poslancev.)</stage></p>
               <p>Ugotavljam, da je amandma za novi 10.a člen sprejet.</p>
               <p>Prehajamo k 12. členu in k razpravi o amandmaju k 12. členu. Razprava je odprta,
               želi kdo razpravljati? <stage>(Ne želi.)</stage> Prehajamo na odločanje. Ugotovimo sklepčnost! <stage>(58
               prisotnih.)</stage></p>
               <p>Kdo je za amandma pod številko 1 k 12. členu? <stage>(37 poslancev.)</stage> Je kdo proti? <stage>(7
               poslancev.)</stage></p>
               <p>Ugotavljam, da je amandma k 12. členu sprejet.</p>
               <p>Sedaj prehajamo na odločanje o 12. členu v celoti oziroma 12. člen se črta, torej je
               to odločanje brezpredmetno.</p>
               <p>Prehajamo k razpravi k 13. členu in amandmaju, torej edinemu amandmaju Odbora za
               finance in monetarno politiko. Odpiram razpravo. Ne želi nihče razpravljati.
               Prehajamo na odločanje. Ugotovimo sklepčnost! <stage>(50 prisotnih.)</stage></p>
               <p>Kdo je za amandma k 13. členu? <stage>(42 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma k 13. členu sprejet.</p>
               <p>Sedaj moramo glasovati še o 13. členu v celoti. Ugotovimo sklepčnost! <stage>(51
               prisotnih.)</stage></p>
               <p>Kdo je za 13. člen v celoti? <stage>(42 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je 13. člen v celoti sprejet.</p>
               <p>Prehajamo k 14. členu in razpravi k 14. členu in amandmaju pod številko ena in dva k
               14. členu. Želi kdo razpravljati? Predlagatelj prvega je Vlada Republike Slovenije,
               predlagatelja drugega je Odbor za finance in monetarno politiko. Razpravljati ne želi
               nihče. Prehajamo na glasovanje k prvemu amandmaju k 14. členu. Ugotovimo sklepčnost!
               <stage>(53 prisotnih.)</stage></p>
               <p>Kdo je za amandma pod številko 1 k 14. členu? <stage>(42 poslancev.)</stage> Je kdo proti? <stage>(6
               poslancev.)</stage></p>
               <p>Ugotavljam, da je amandma pod številko 1 sprejet.</p>
               <p>Prehajamo na odločanje k 2. amandmaju k 14. členu. Ugotovimo sklepčnost! <stage>(56
               prisotnih.)</stage></p>
               <p>Kdo je za amandma pod številko 2 k 14. členu? <stage>(30 poslancev.)</stage> Je kdo proti? <stage>(8
               poslancev.)</stage></p>
               <p>Ugotavljam, da je tudi amandma pod številko 2 k 14. členu sprejet.</p>
               <p>Prehajamo na odločanje o 14. členu v celoti. Ugotovimo sklepčnost! <stage>(54
               prisotnih.)</stage></p>
               <p>Kdo je za 14. člen v celoti? <stage>(44 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 14. člen v celoti sprejet.</p>
               <p>Prehajamo na razpravo k 15. členu in razpravo k trem amandmajem k 15. členu.
               Predlagatelj amandmaja pod številko 1 je Vlada Republike Slovenije; da se črta
               amandma pod številko 2 je predlagal Odbor za finance in monetarno politiko in amandma
               pod številko 3 je predlagala Združena lista socialdemokratov. Če dobro pogledamo, sta
               amandmaja pod številko 2 in 3 enaka. Zato je primerno, da najprej glasujemo o
               amandmaju pod številko 2 in 3, šele potem o amandmaju pod številko 1. Gospod Feri
               Horvat, izvoli.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo. Spoštovane kolegice, glede na sprejet amandma k 1. členu, ki je zelo
               pomemben, in ki je povzel našo bistveno pripombo oziroma tudi amandma, namreč da se v
               proračunu tako v prihodkih kot v odhodkih upoštevajo zamenjave in prodaje premoženja,
               je potem normalno, da je treba sprejeti enega od teh dveh amandmajev pot številko 2,
               ki ga predlaga Odbor za finance oziroma pod številko 3, ki govorita isto, namreč da
               se potem črta v 15.členu drugi odstavek, ki je po predlogu vlade izvzemal premoženje
               pri proračunu. Predlagam, da podpremo ta drugi amandma in potem umikamo tretjega
               oziroma ta postane brezpredmeten. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi še kdo razpravljati? <stage>(Ne.)</stage> Prehajamo na odločanje o drugem in
               tretjem amandmaju v paketu, ker sta enaka. Ugotovimo sklepčnost! <stage>(59 prisotnih.)</stage></p>
               <p>Kdo je za amandma pod številko 2 in amandma pod številko 3 k 15. členu? <stage>(31
               poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da sta amandmaja pod številko 2 in 3 sprejeta.</p>
               <p>Prehajamo na odločanje o amandmaju pod številko 1. Predlagatelj je Vlada Republike
               Slovenije. Želi kdo razpravljati? <stage>(Ne želi.)</stage> Prehajamo na odločanje. Ugotovimo
               sklepčnost! <stage>(52 prisotnih.)</stage></p>
               <p>Kdo je za amandma pod številko 1 k 15. členu? <stage>(40 poslancev.)</stage> Je kdo proti? <stage>(5
               poslancev.)</stage></p>
               <p>Ugotavljam, da je amandma pod številko 1 k 15. členu je sprejet.</p>
               <p>Prehajamo na odločanje o 15. členu v celoti. Ugotavljamo prisotnost! <stage>(53
               prisotnih.)</stage></p>
               <p>Kdo je za 15. člen v celoti? <stage>(44 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je 15. člen v celoti sprejet.</p>
               <p>Prehajamo na razpravo o 17. členu in amandmaju pod številko 1 k 17. členu. Iz službe
               mi sporočajo, da je pomotoma izpadel in si lahko dopišete pod številko 1: napovedni
               stavek v 17. členu se spremeni tako, da se glasi: <q>"17. člen se spremeni tako, da se
               glasi"</q>. Želi kdo razpravljati? Gospod Mozetič izvolite.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa gospod podpredsednik. Drage kolegice, spoštovani kolegi.</p>
               <p>Jaz vidim tukaj napovedni stavek, samo nekoliko drugače se glasi. K 17. členu v 56.
               členu se drugi odstavek nadomesti z naslednjim besedilom. To pa kar sedaj pravite, da
               je izpadel napovedni stavek pa v celoti zadevo spreminja. Vi pravite, da je izpadel
               stavek, da se 17. členi spremni tako, da se glasi. To je sedaj nekaj drugega, pa če
               je to tako, prosim, da vlada svoj amandma popravi, ker je to popravek amandmaja, to
               ni samo izpad napovednega stavka, razen če so se slučajno, jaz nimam navade, da bi
               tiste, ki tipkajo, napake naredili. Napako je verjetno naredil tisti, ki je to zadevo
               predlagal. Potem je nekaj drugega, ker sem jaz mislil, če ostane tako kot je. Potem
               imam neka vprašanja, ker so določene nejasnosti. Vendar če vlada amandma spremeni
               tako, da se cel člen spremeni v to, potem izpade ven tudi prvi odstavek 56. člena, ki
               sedaj govori o konverzijah terjatev v deleže in tako naprej. Prosim, da se to
               razčisti, sicer pa če je koaliciji jasno, bo glasovala tako kot se je namenila.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Gospod Kopač izvolite.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Amandma je predlagal odbor ne vlada. Novela zakona pa pravi: 17.
               člen v 56. členu obstoječega zakona se črta drugi odstavek. Odbor se je s tem
               strinjal, da se črta drugi odstavek. Je pa uporabil 17. člen, ki načenja 56. člen
               obstoječega zakona, tako da je rekel. Ne glasi se 17. člen, tako da se reče v 56.
               členu se črta drugi odstavek, ampak se ga - ta drugi odstavek - črta tako da se ga
               nadomesti z naslednjim besedilom, ki nima zveze z obstoječim besedilom drugega
               odstavka 56. člena. Tako da s tem popravkom v zvezi s tem napovednim stavkom je
               seveda amandma povsem korektno vložen. Morda se kdo z njim ne strinja, se ne strinja
               z vsebino, ampak sam amandma je pa s pojasnilom, da manjka napovedni stavek, seveda
               pravilno vložen. Pa tudi, če bi ne manjkal ta napovedni stavek, je povsem jasno; če
               je to amandma k 17. členu - 17. člen govori zdaj <q>"v 56. členu se črta drugi
               odstavek"</q>, odbor pa predlaga, <q>"v 56. členu se drugi odstavek..."</q> - to že zdaj piše v
               pregledu amandmajev, tako da jaz ne razumem, zakaj se pojavlja novo vprašanje v zvezi
               s tem.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Kolega Mozetič, izvoli.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa, gospod podpredsednik. Dopuščam možnost, da sem jaz kaj preslišal. Vendar,
               če sem jaz pravilno slišal predsedujočega, je on pač napovedni stavek spremenil. On
               je rekel, da se bo napovedni stavek glasil, <q>"da se 17. člen spremeni tako, da se
               glasi"</q><gap n="..."/></p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Ja, pravilno ste slišali.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Ves stavek je napovedni, kakršnega je odbor dal, in je za mene povsem točen in
               korekten. Na 17. člen novele, ja. Če gremo pa zdaj gledati spremembo 56. člena, ki ga
               17. člen spreminja, ostaja torej prvi odstavek nespremenjen in se spremeni drugi
               odstavek. Drugi odstavek se v še zmeraj veljavnem zakonu glasi: <q>"O pridobivanju in
               razpolaganju z deleži iz prejšnjega odstavka odloča vlada."</q> O.K.! To zadevo vržete
               ven in daste notri, <q>"država lahko neplačane dajatve tudi pobota."</q> Tudi s tem se
               strinjam. Ampak postavljam eno vprašanje. V prvem odstavku govorite o neplačanih
               davkih, prispevkih, carinah in drugih dajatvah. Tu pa zdaj sprašujem, da bo jasno:
               ali se ta spremenjeni drugi odstavek nanaša samo na dajatve in se ne nanaša na davke,
               prispevke, carine - to je pa vprašanje. Ker prvi odstavek je zelo precizen, našteva
               različne vrste dajatev, drugi govori pa samo o dajatvah. Mislim, da lahko tukaj z
               vidika razlage in preciznosti zakona nastane nejasnost, ali se nanaša to samo na
               druge dajatve - ne vem, kaj so - ne pa na carine, davke in te zadeve. Tako kot je v
               1. členu, bom rekel, našteto.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Carine in davki so dajatve. Poleg carin in davkov obstajajo tudi druge dajatve,
               takse, na primer, in tako naprej. Generično ime za vse te je dajatve. Drugi odstavek,
               kot ga predlaga odbor in vlada podpira, naj bi se nanašal na vse te dajatve, ne samo
               na druge dajatve, torej na carine, prometni davek in tako naprej, zato, ker uporablja
               generično ime dajatve, ne pa druge dajatve. Mislim, da ne bi smelo biti zapletov pri
               tolmačenju. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Kolega Mozetič, izvoli.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. Jaz tudi to razlago sprejemam, ampak tako ne piše! Tako ne piše! Ja,
               poslušajte, če ste imeli za potrebno v prvem odstavku naštevati različne oblike
               dajatev in potem še reči <q>"in druge dajatve"</q>. V 2. členu pa, mislimo govorimo v istem
               členu, dajte upoštevati neke principe nomotehnike, govorimo pa o dajatvah, samo o
               enem delu iz prvega odstavka. Napisali bi, država lahko, kaj jaz vem, neplačane
               davke, dajatve ali pa, kar je našteto v prvem odstavku, pobota, mora biti jasno, da
               se bo nanašalo na vse, sicer pa ne dvomim, da bo pač finančni minister naredil tako
               kot njemu odgovarja in paše v trenutku. Vendar, če bo prihajalo do sporov, bo
               vprašanje interpretacije.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Predstavnik sekretariata za pravne zadeve. Želite besedo? <stage>(Želi.)</stage></p>
            </sp>
            <sp who="SDZ2:BaškovičMilan">

               <speaker>MILAN BAŠKOVIČ:</speaker>

               <p>Jaz se sicer nisem javil, ste me pa pozvali, pa sem se odzval. Glede same nomotehnike
               in pojmov, mislim, da to ni nič narobe, kar se predlaga v amandmaju. Namreč, če
               pogledate nazaj, kar je že gospod Kopač pojasnil. 56. člen, prvi odstavek govori o
               neplačanih davkih, prispevkih, carinah in drugih dajatvah, se pravi pod pojem dajatve
               uvršča vse to in druge, pomeni še ostalo, kar bi bilo, kakšne takse itn., kakšni
               dolgovi s tega vidika. Se pravi dajatve so <q>"sumaren"</q> pojem za vse te kategorije. Zato
               je potem zaključeno <q>"in drugih dajatev"</q>. In drugi odstavek, ki se potem nanaša, da
               stalno to materijo ne ponavlja vseh štirih kategorij in drugih dajatev, ampak govori
               o dajatvah, neplačanih dajatvah, ki so v prejšnjem odstavku dovolj natančno
               specificirane. Tako blizu je skupaj, da po mojem ni treba vsega ponovno ponavljati,
               ampak se da sumaren pojem dajatve, ve se, da so vse to iz prvega odstavka. Zame je to
               logično in razumljivo, tako da mi temu ne ugovarjamo, ne dajemo kakšnih drugačnih
               rešitev oziroma predlogov. Če se pa hoče, se pa lahko tudi prepiše, ampak to je to.
               No, samo toliko. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Slišali smo predstavnika sekretariata za pravne zadeve in zakonodajo.
               Želi še kdo razpravljati? <stage>(Nihče.)</stage> Zato zaključujem z razpravo in prehajamo na
               glasovanje k prvemu amandmaju z začetnim dodatnim napovednim stavkom: <q>"17. člen se
               spremeni tako, da se glasi."</q> Ugotovimo sklepčnost! <stage>(60 prisotnih.)</stage></p>
               <p>Kdo je za amandma pod številko ena z dodatkom? <stage>(39 poslancev.)</stage> Je kdo proti? <stage>(1
               poslanec.)</stage></p>
               <p>Ugotavljamo, da je amandma pod številko ena z napovednim stavkom v začetku
               sprejet.</p>
               <p>S tem je člen v celoti spremenjen in o njem ne glasujemo.</p>
               <p>Na mizi imate oziroma ste dobili amandma k 19. členu. Podpisala ga je skupina
               poslancev, prvopodpisani je Roman Jakič in kolikor mi je jasno, se je že prijavil za
               razpravo pisno. Izvolite, kolega Jakič.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Hvala za besedo, gospod podpredsednik. Spoštovane kolegice in kolegi! Na mizo ste
               dobili amandma k predlogu zakona o spremembah in dopolnitvah zakona o izvrševanju
               proračuna, in sicer amandma k 19. členu. Naj vam ga preberem, ker je zelo pomemben,
               vsaj kar se mene tiče kot najmlajšega predstavnika tega parlamenta in na nek način
               zastopnika mlajše generacije.</p>
               <p>Ne glede na določbo prvega odstavka 59. člena lahko vlada na predlog Ministrstva za
               delo, družino in socialne zadeve v okviru zneska iz prvega odstavka tega člena daje
               poroštva tudi za izpolnitev posojilnih obveznosti študentov za kritje stroškov
               študija. Natančnejši način, pogoje in merila za dajanje poroštev iz prejšnjega
               odstavka, predpiše minister, pristojen za delo v soglasju z ministrom, pristojnim za
               finance. Sedanji tretji odstavek postane peti odstavek.</p>
               <p>S tem amandmajem bo omogočeno lažje pokrivanje stroškov študija širokemu krogu
               študentske populacije in s tem tudi omogočanje boljšega dostopa do pridobitve
               izobrazbe predvsem mladi generaciji. Amandma omogoča učinkovito uvajanje dostopnih
               kreditov za pokrivanje stroškov šolanja študentov.</p>
               <p>Kot sami veste, štipendijska politika v Republiki Sloveniji peša in zato je
               Ministrstvo za delo, družino in socialne zadeve v paketu svojih reform pripravilo
               predlog tako imenovanega kreditiranja študentk in študentov za študij, s tem pa
               seveda omogočiti čim večjemu številu študentk in študentov, da se lahko kvalitetno
               izobražujejo. Slovenija mora, če želi povečati svojo konkurenčnost, povečati obseg
               investiranja zlasti v izobraževanje prebivalstva, posebej še mladih. Kreditiranje
               stroškov študija je nedvomno eden izmed mehanizmov, ki to omogočajo. Seveda pa morajo
               biti krediti dani pod takimi pogoji, da bodo sprejemljivi za čim širši krog
               študentov. To bo možno doseči le z uvajanjem ustreznih jamstev bankam oziroma drugim
               finančnim institucijam in regresiranjem obrestne mere. Takšna oblika dela stroškov
               študija je v svetu uveljavljena in razvita. Predvsem večina zahodnoevropskih držav
               ima ta sistem kreditiranja šolajočih se; tu najbolj izstopa nizozemski primer.</p>
               <p>Sprejetje tega amandmaja bo omogočilo, da bomo tudi v Sloveniji lahko razvili
               sofinanciranje dela stroškov študija mladi generaciji. Naj vas spomnim, v 59. členu
               vlada lahko daje poroštva za izpolnitev posojilnih in drugih obveznosti domačim
               pravnim osebam skladno z zakonom. Ne more pa dajati fizičnim osebam, kot so to
               študentje, in študentje so fizične osebe, ki bodo sklepale pogodbo.</p>
               <p>V teh dveh dneh sem poslušal dosti kritik, da se kot predstavnik vladajoče stranke
               nisem mogel prej dogovoriti. Moram reči, da mi je izpadlo oziroma da nisem bil na to
               prej pozoren in da je res ta amandma prišel pozno, pri tem pa sem seveda dobil
               podpise vseh predstavnikov vladajoče stranke, vladajoče koalicije, se pravi podpise
               predstavnikov DeSUS, SLS in LDS in seveda zaradi časovne omejitve nisem imel časa
               dati v podpis tega amandmaja tudi drugim strankam. Pričakujem pa, da me boste pri tem
               amandmaju podprli. Najlepša hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala. Želi kdo razpravljati o amandmaju k 19. členu, ki ga je predstavil gospod
               Jakič. Gospod Baškovič, izvolite.</p>
            </sp>
            <sp who="SDZ2:BaškovičMilan">

               <speaker>MILAN BAŠKOVIČ:</speaker>

               <p>Hvala lepa. O vsebini naj pač pove svoje mnenje vlada oziroma drugi. Jaz bi samo
               opozoril na to, kako je amandma vložen, da bo formalno stvar pravilno prezentirana.
               Namreč, tukaj govorimo o amandmaju k 19. členu, pa kar pademo v 59. člen zakona,
               osnovnega. Vmes imamo pa to obvestilo, ki je že sedaj v 19. členu. Tukaj se lahko
               dodajo potem novi odstavki ali kako. Uvoda ni, ki bi povedal, kam se umesti to
               besedilo. Ne more kar tako pasti v 19. člen. Ali se v 19. členu doda, spremeni,
               nadomesti ali kaj je sedaj s tem 19., ki je v zakonu? To kar zadeva 59. člen, zadeva
               njegovo dikcijo, pa se spet ne ve, kako igra v tej kompoziciji. Skratka, treba ga je
               pravilno vložiti, da bo umestitev jasna, da bo potrebno razmerje med vsebino teh
               odstavkov, ki so že v 19. členu in temi novimi, ki ne vemo, kaj jih misli dati,
               jasna.</p>
               <p>Bi pa samo še na to opozoril, glede same dikcije, da gre za izpolnitev posojilniških
               obveznosti študentov, za kritje stroškov študija - je nekako nejasno, kaj to pomeni.
               Ali so to posojila individualnih študentov, katera koli? Ali je to za to, kar piše ob
               razložitvi, za jamstva, se pravi poroštva bankam oziroma finančnim institucijam, ki
               dajejo kredite študentom. Tukaj manjka neka določenost, za katere kredite bi tukaj
               lahko sploh šlo. Verjetno gre za banke oziroma finančne institucije. Pa bi bilo dobro
               to napisati, da ne bi bilo nejasnosti oziroma so mogoče izigravanja.</p>
               <p>Na to pomanjkljivost opozarjam. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Baškovič za opozorilo. Gospod Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa, gospod podpredsednik. Drage kolegice, spoštovani kolegi. Jaz namen, željo
               in to, kar vse izhaja iz tega amandmaja, absolutno podpiram. Še lažje bi podpiral in
               še bolj z veseljem bi to zadevo podprl, če ne bi bil sprejet amandma vlade, ki ga je
               vladna koalicija sprejela, in je zmanjšala postavko 5491 - štipendije - če zaokrožim
               29 milijonov. Torej, včeraj smo zmanjšali postavko, smo šli pri štipendijah za 29
               milijonov. Saj to verjetno to ni velik denar, ampak zgleda, da se štipendije ne dajo,
               ali jih študentje ne rabijo ali jih pa vlada noče dajati, tako, da iz tega vidika.
               Vendar tukaj se meni postavlja nekoliko, bom rekel, drugo vprašanje, ki je, bom
               rekel, čisto pravne narave, pa predvsem zaradi tega, če bo ta amandma sprejet, in jaz
               ga bomo podprl, kar pomeni, moj glas bo zraven, da ga bo možno tudi izvajati.</p>
               <p>Poglejte, amandma pravi, ne glede na prvi odstavek 59. člena. To pomeni, razen
               tistega zneska 15 milijard. Torej, ne glede na zakon o tem in tem in tem. Sicer drugi
               odstavek govori, da bo minister predpisal pogoje za izdajanje poroštev. Vendar,
               kolikor imam jaz v spominu, se lahko obveznosti, ki so take ali drugačne, tudi iz
               naslova poroštev, določajo samo z zakonom. Zato pa imamo v 1. odstavku določen zakon
               o merilih postopkov za dajanje poroštev in po teh merilih in znotraj tega zneska, ki
               ga s tem zakonom določimo, potem vlada daje ta poroštva. Če sedaj s tem amandmajem,
               pravimo ne glede na to določbo, to pomeni ta zakon se ne upošteva, potem nimamo
               zakonske osnove. Sama pravila ali pa kriteriji pogoj, ki jih določi minister, mislim,
               da ne zadostujejo. Kar pomeni, da bi verjetno bilo potrebno zakon, ki je omenjen v
               prvem odstavku, razširiti, popraviti tudi na to. Če se motim, bom z veseljem sprejel
               to, da se motim, in da je tu možno tudi znotraj tega, kar zdaj piše, storiti. Ker,
               kot pravim, podpiram, vendar strinjam se tudi s tistim, da bo zelo nastalo vprašanje,
               komu se dajejo poroštva: ali posameznemu študentu, to kar v bistvu zdaj bodisi starši
               ali kakšen njihov svojec daje; ali tisti banki, ki bo rekla, mi bomo pa toliko in
               toliko poroštev dali. In praktično država jamči banki, če študentje, ki bodo to
               najeli, ne bodo vrnili, potem bo država vrnila.</p>
               <p>In še enkrat ponovim, da ne bo sporno. Ne glede na to, da ste črtali trideset
               milijonov za štipendije, podpiram to zadevo, vendar prosim, da se res tako naredi, da
               jo bo možno izvajati. Ker če samo notri sprejmemo, zato, da se bomo hvalili, da smo
               nekaj poskušali narediti, v resnici pa študentje od tega ne bodo nič imeli, potem je
               to lahko predvsem en tak demogoški trik. Nočem pa, da bi to bil. Zato prosim, da se
               res v to smer naredi oziroma pove, da je to dobro, da pozneje ne bomo ugotovili, da
               ni dobro, da se ne da izvajati, kar se dostikrat dogaja v tej naši državi. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Mozetič. Gospod Jakič, ali rabite več časa, deset minut, da
               uskladite, ker je amandma tak, torej neusklajen?</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Hvala za besedo. Kar se tiče napovednega stavka, jaz mislim, da se reši s tem, da se
               napiše: v 19. členu se doda nov odstavek, ki se glasi<gap n="..."/> in potem je tekst v
               navednicah, se pravi v 59. členu.</p>
               <p>Kar se pa tiče tega ugovora, gospoda Mozetiča, naš amandma govori v drugi vrstici,
               ne glede na določbo prvega odstavka itn., že v okviru zneska iz prvega odstavka tega
               člena. Se pravi, da gre za znesek tega. Vi ste govorili, da seveda mimo tega zneska.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Mozetič, izvolite.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. Torej moram dopolniti, ker prvič, nisem niti ugovora dal, ampak sem
               postavil vprašanje: ali je tako možno. Želim namreč, da se bo to izvajalo.</p>
               <p>Drugič, sem pa rekel, da tako kot jaz razumem, ne glede na prvi odstavek, v okviru
               zneska. O znesku govorite, vendar izločate zakon, kar je jasno, ker zakon govori samo
               o pravnih osebah. Ampak, če je zakon izločen, se bojim, in prosim, da predstavnik
               vlade pove, če je moja bojazen upravičena, se bojim, da ni zakonske osnove za dajanje
               poroštev po ustavi. Zato je tudi dodaten člen, po ustavi se obveznosti države, tudi
               iz naslova poroštev, lahko določajo smo z zakonom. Vlada jih ne more kar sama od sebe
               določati. Čeprav morda celo to dela. Ampak po ustavi, ne more.</p>
               <p>To je bilo vprašanje, ker je tukaj dvom, ali je to v redu ali ni. Če vlada pravi, da
               je to v redu in če se bo to izvajalo, potem je tudi zame to sprejemljivo. Nisem
               ugovarjal, še enkrat povem, da ne bo kdo narobe interpretiral mojih misli, samo
               spraševal sem. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Mozetiču.</p>
               <p>Prvopodpisani Roman Jakič je dopolnil svoj amandma z napovednim stavkom v začetku. V
               59. členu se doda nov odstavek, ki se glasi, da ne čitam dalje: <gap n="..."/>ne glede na
               določbo prvega odstavka tega člena<gap n="..."/> in tako dalje. Predstavnik zakonodaje?
               Spoštovani kolegi in kolegice, ker se posvetujejo zadaj, imajo glave skupaj,
               prekinjam sejo za 10 minut, da uskladijo ta amandma.</p>
               <p>Nadaljujemo sejo ob 12.35 uri.</p>
               <stage type="time">(Seja je bila prekinjena ob 12.18 uri in se je nadaljevala ob 12.44 uri.)</stage>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, poslanci! Nadaljujemo z delom. Pred pričetkom
               nadaljevanja ugotovimo prisotnost! Prisotnih je 46 poslank in poslancev, torej je
               zbor sklepčen in lahko nadaljuje z delom.</p>
               <p>Smo pri amandmaju k 19. členu skupine poslancev, s prvopodpisanim Romanom Jakičem.
               Amandma, ki ga imate na mizi, se spremeni tako, da se napovedni stavek - <q>"v 59. členu
               se dodasta nov tretji in četrti odstavek, ki se glasita..."</q> - to se črta in se
               nadomesti z naslednjim: v 19. členu se na koncu člena doda besedilo, ki se glasi: <q>"Za
               drugim odstavkom 59. člena se dodasta nov tretji in četrti odstavek, ki se
               glasita..."</q>, kar je pa že nadaljevanje pri prvotnem amandmaju. Želi kdo razpravljati
               o tem dopolnjenem predlogu amandmaja? <stage>(Ne želi nihče.)</stage> Predstavnik zakonodaje, ali je
               usklajeno? Ne želijo besede, torej je usklajeno.</p>
               <p>Na glasovanjem dajem amandma k 19. členu. Ugotovimo sklepčnost! <stage>(57 prisotnih.)</stage></p>
               <p>Kdo je za amandma k 19. členu? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Glasujemo o 19. členu v celoti. Ugotovimo sklepčnost! <stage>(45 prisotnih.)</stage> Kolegi
               poslanci in poslanke, malo resnosti! Ugotovimo sklepčnost! <stage>(52 prisotnih.)</stage></p>
               <p>Kdo je za 19. člen v celoti? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 19. člen v celoti sprejet.</p>
               <p>Prehajamo na razpravo o dvema amandmajema k 22. členu. Prvi amandma k 22. členu
               predlaga odbor za finance in monetarno politiko, drugi amandma predlaga Vlada
               Republike Slovenije. Odpiram razpravo. Želi kdo razpravljati? Gospod Sovič,
               izvolite.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Hvala lepa. Cenjene dame, spoštovani, lep pozdrav!</p>
               <p>Jaz bi rad ob tem amandmaju posebej opozoril na dejstvo, da vsaj tako ga jaz
               razumem, ta amandma pomeni na nek način ukinitev ali razvrednotenje vseh nacionalnih
               programov, ki jih je ta država sprejela. Sprejela jih je vrsto, za mnoga področja,
               kar spomnite se, znanost, šolstvo, ceste in vse ostale stvari. S tako oblikovanim
               amandmajem, kot ga je sprva vlada predlagala, je bilo predvideno, da bi se za leto
               1997 na nek način ti programi zamrznili in to je praktično že izvršeno dejstvo, žal.
               Jaz sem posebej opozarjal na to, kakšne posledice je to imelo na področju znanosti,
               kjer je proračun na nek način omogočal samo 77% realizacijo nacionalnega
               raziskovalnega programa. Ta amandma, ki ga je potem predlagal odbor, pa govori o tem,
               da bi se črtala letnica 1997, to defakto pomeni, da smo s tem praktično črtali vse
               nacionalne programe. Torej teoretično ti sicer še obstajajo, ampak vlada ima potem
               ingerenco, celo zakonsko obvezo oziroma možnost, da prilagaja izvajanje teh
               nacionalnih programov s svojimi vsakokratnimi potrebami.</p>
               <p>To je seveda tudi možen pristop, vlada ima očitno željo, da bi na nek način
               stabilizirala javne finance, sicer to iz proračuna za leto 1997 žal ni razvidno,
               ampak recimo, da je to perspektiva za naprej. Vendar potem je korektno povedati, da
               se s tem nacionalni programi razvrednotijo in potem je zelo korektno od vlade
               zahtevati, da potem vlada pripravi rebalans teh programov. Ni mogoče namreč
               pristajati na tezo, da nacionalne programe imamo, v njih marsikaj zapisano, mnogi so
               sprejeti celo s konsenzom, potem pa pravzaprav pri izvajanju teh programov vsako leto
               posebej določamo obseg realizacije tega. Potem je bolj smiselno zelo jasno povedati,
               da odstopamo od teh programov, in doseči nacionalni konsenz okoli tega, kakšna naj bo
               drugačna dinamika teh programov.</p>
               <p>To bi bil na nek način pristop, ki bi bil vreden pravne države: da se država odloči,
               da ugotovi, da so njene možnosti manjše, kot je mislila takrat, ko je nacionalne
               programe sprejemala, in da na tej osnovi na enak način, kot so bili programi
               sprejeti, pripravi spremembe teh nacionalnih programov.</p>
               <p>Na tej osnovi bi potem tudi realno vedeli, s čim imamo opravka, vedeli bi kakšne so
               posledice na posameznih področjih. Tako pa sedaj imamo nacionalne programe z visoko
               letečimi cilji in potem realizacijo, ki je bistveno pod njimi. To na nek način vodi v
               nepravno državo, to na nek način vodi v to, da okviri, ki so sprejeti, mnogi
               konsenzualno ne veljajo več in velja samo neka dnevna logika, ki ima svoje objektivne
               razloge. Jaz tega ne zanikam, to so razlogi, ki temeljijo na razpoložljivosti financ,
               vendarle to je situacija, ki je nepregledna in za posamezna področja onemogoča
               normalno poslovanje na mnogih področjih. To lahko prizadene tako znanost kot
               energetiko, ceste, kulturo, šport in seveda vse ostale stvari. Potem so zaman vsi
               napori, ki jih na nek način vlagamo, da bi te stvari sanirali. Zato bi rad izrecno
               povedal, da mislim, da je nesprejemljivo, da bi sprejeli amandma, ki ga je odbor
               sprejel, torej, da se črta letnica 1997. Problematičen je res samo amandma vlade,
               ampak če izhajamo iz predpostavke, da je bil proračun že sprejet, potem recimo, da je
               to izvršeno dejstvo, s katerim se sicer ne strinjamo, ampak to je dejstvo. Vsekakor
               pa amandma odbora ni sprejemljiv in jaz pozivam vse poslance, da ga v imenu pravne
               države zavrnete, ker bi tak amandma seveda res razvrednotil vse nacionalne programe
               in ostale strategije, ki smo jih v tem državnem zboru sprejeli. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Kolega Mozetič, izvolite.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa, gospod podpredsednik. Drage kolegice! Spoštovani kolegi!</p>
               <p>Brez upa zmage ali pa ujetega ptiča tožba, saj je vseeno, kako to rečemo. Ampak
               poglejte, kaj se dogaja v tej naši preljubi državi. Mi smo v tem parlamentu z vrsto
               zakonov, posamičnih zakonov, sprejemali določene programe, posebne načine
               financiranja, po postopku, po proceduri, ki je določena z ustavo in s poslovnikom.
               Lahko da so tisti programi prenapihnjeni, lahko da so pretežki, kakor koli. Vendar,
               poglejte, vlada in ta parlament bo z enim samim členom, v enem specifičnem zakonu, ki
               govori o izvrševanju proračuna, to je zakon o izvrševanju proračuna bi črtal in
               razveljavil vrsto zakonov. Če mi to kdo zagotovi, da je prav, pa tudi če bo sekretar
               prišel, pa bo rekel, da je prav, jaz trdim, da to ni prav. To se ne more dogoditi. Če
               je treba spremeniti posamezne zakone, če je treba določene programe črtati, če je
               treba določene pravice ali karkoli je v teh zakonih bilo, spremeniti, črtati,
               zmanjšati, potem je potrebno iti v normalen, lahko tudi hitri, postopek, če želite,
               da se spremenijo taki zakoni. Ne pa, da se tukaj, potem ko je proračun očitno sprejet
               v nasprotju z vrsto zakonov, kar pomeni, da smo sprejeli proračun, ki je
               protizakonit, z zakonom o izvrševanju proračuna pa poskušamo z enim enostavnim členom
               vse to popraviti, črtati vrsto zakonov in s tem določiti, da bo ta proračun, ki ste
               ga sinoči sprejeli, zakonit. Mislim, da je to proti osnovnim principom vsakršne, pa
               še tako malo, malo pravne, države. Ampak osnovni princip je to, da se ne more delati,
               da danes sprejmemo tako, jutri pa, ker nam to ni všeč, pa sprejmemo z nekim zakonom,
               kakršen je ta, drugače. Temu zakonu bi lahko tudi to rekli, da proračun, ki ste ga -
               spoštovane kolegice in kolegi z vladne koalicije - včeraj sprejeli, ga sploh ne
               mislite izvajati.</p>
               <p>Res je, da je to za leto 1997, da je že leto 1997 mimo, da tega leta ni več. Ampak s
               tem zakonom pravite, da to, kar ste včeraj sprejeli, ne drži, ampak da boste delali
               tako, kot se bo vladi zljubilo. Če je to, bom rekel, samo prva stopnička pravne
               države, potem ne vem, kje smo. Oprostite, ampak pri takih zadevah, v take stvari me
               ne morete prepričati! Saj to lahko vse storite! To lahko vse storite! Večina bo
               sprejela. Ampak to ni pravna države, to ni pravna država! Dajmo že enkrat začeti
               delati vsaj po tistih minimalnih principih pravne države, da se zakoni sprejemajo
               tako, kot je treba in da se proračun potem postavi na tisti zakon. Ko je proračun
               sprejet, potem ga je vlada dolžna izvajati. Ne pa, da s posebnim zakonom spet pridobi
               pooblastila, da dela, kar hoče. Zakaj smo pa razpravljali, zakaj smo toliko časa
               čakali ta proračun in potem tukaj razpravljali, jasno, opozicija v prazno? Ampak
               zakaj smo razpravljali? Potem bi enostavno samo en zakon sprejeli, vlada si določi
               postavke, niti ne vseh, ampak proračun je 750-milijard, vlada bo storila, kar bo
               storila, ker to zdaj s tem zakonom delate.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Mozetič. Gospod Kopač, izvolite.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Jaz mislim, da je vse to grmenje, ima sicer srž resnice v sebi, po
               drugi strani je pa tudi malo sprenevedanja. Tak člen sprejemamo vsako leto in pri
               sprejemanju posameznih nacionalnih programov ste točno vsi vedeli, za kaj gre. Vsi so
               vedeli, da so programi prenapihnjeni in vsi so vedeli, da so neizvedljivi. Če ne
               drugega, sem jaz na to opozarjal, pa predstavniki vlade včasih, včasih pa so tudi
               sami spodbujali take prenapihnjene plane. Skratka, nemogoče jih je izvesti tako ali
               tako, ne glede na to, ali ta člen je tako zapisan v zakonu o izvrševanju proračuna
               ali ni, stvar velja, kot je zapisana v aktu z imenom proračun. Besedilo tega člena je
               samo spremljevalne ali pa, bom rekel, na nek način pojasnjevalne narave, glede na
               postavke v proračunu. Zato podpiram amandma vlade, predlagam pa, seveda pa podpiram
               tudi amandma odbora, ki to določbo naredi za splošnejšo. Zdaj smo jo že toliko let
               zapored ponavljali v vsakoletnih novelah zakona o izvrševanju proračuna, da je to
               ponavljanje z vsakokrat sprotno letnico postalo nesmiselno in odbor zato predlaga, da
               se letnica črta. Hočem pa še enkrat poudariti. Tudi če amandma odbora ne bi bil
               sprejet, pa tudi če amandma vlade ne bi bil sprejet, je sprejet proračun vsako leto,
               ne glede na to, kdo ga predlaga, mislim, ali ga predlaga ta vlada ali pa kakšna
               druga, samo vlada ga lahko predlaga in tam notri so določene postavke in tisto je
               izglasovano v državnem zboru. Ravno tako kot je bil izglasovan kakšen nacionalni
               program.</p>
               <p>Podlaga za črpanje sredstev iz proračuna pa je seveda akt z imenom proračun, ne akt
               z imenom nacionalni program. Planiranje v obliki nacionalnih programov je po mojem
               mnenju ponesrečena oblika, ki je zašla v poslovnik državnega zbora, pa ne zaradi
               tega, ker bi sami nacionalni programi kot akt planiranja bili slabi, ampak zaradi
               tega, ker je državni zbor skozi svojo prakso v bistvu zlorabil ta akt. Zlorabil ga je
               pa na predlog posameznih ministrov, da smo si čisto na jasnem in na predlog
               posameznih visokih državnih funkcionarjev, sicer nekoliko nižjih od ministrov, celo
               takih, ki se zdaj zgražajo ob tem, pri tem ne mislim na gospoda Mozetiča. Sami so
               predlagali konkretne številke in konkretne letnice, čeprav so vedeli, da je to
               nerealno, kot instrument izsiljevanja pri proračunskem planiranju. Vedeli so, da je
               to nerealno, zdaj pa se zgražajo, da se črta tak člen oziroma da se tak člen
               sprejema. Zato se mi zdi, hočem še enkrat poudariti, za higieno ali pa v koliziji med
               temi akti se mi zdi za neke vrste higieno pri izvrševanju proračuna tak amandma
               odbora in tak amandma vlade zelo primeren.</p>
               <p>Hočem pa še enkrat poudariti, da ne glede na to ali bo sprejet ali ne bo, znesek
               sredstev bo tak, kot bo določen v proračunu, pa če je meni všeč ali pa komu iz
               opozicije všeč ali ne. Tako stanje pač je in spremeniti se ga ne da s še toliko
               sprenevedanja, demagogije ali pa dobre volje. Enostavno je znesek sredstev, ki so
               namenjena za karkoli že, omejen. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Tri replike. Prvo ima gospod Mozetič, drugo gospod Sovič, nato gospod Feri Horvat,
               gospod Veber, ura pa bo kmalu 13.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. Poudarek je na tistem, kar je gospod Kopač rekel, da je v tistem, kar sem
               jaz govoril, srčika resnice. Ampak ta srčika je zelo jasna. Če je kdo slučajno
               poslušal, o čem sem govoril, sem se predvsem skliceval na vprašanje zakonitosti. Ni
               toliko problem nacionalnih programov kot problem zakonov. Če ta vlada in če vladna
               večina pravi, vi sprejmite, kar hočete, z zakonom ste sprejeli, kar ste hoteli. Ali
               ste sprejeli ali niste sprejeli, mi bomo pač delali tako, kot želimo. Če vlada misli,
               da je to tako in če vlada misli, da posameznih zakonov, ki jih je parlament sprejel
               in z njo določil posamezne obveznosti, ne more izpolnjevati, potem mora priti s
               predlogi za spremembo ali pa priti v parlament in reči: oprostite, gospodje
               parlamentarci, jaz teh vaših zadev ne morem izpolnjevati, nisem sposobna, zato
               ponujam odstop. Tako bi bilo v neki normalni pravni državi, ki je na kakšni stopnički
               više od naše. Sicer se pa zakonov na tak način ne more spreminjati, ne more, če
               hočemo biti pravna država! Da so te zakone predlagali poslanci na pobudo posameznih
               državnih sekretarjev ali ministrstev, tudi to drži. Jaz ne izključujem ne prejšnje ne
               zdajšnje ne poznejše vlade. Želim to, da bi postopno in čim prej in ob prvi priliki
               prišli do tega, da začnemo delati prav. Ker govorice, ki krožijo okrog proračuna za
               leto 1998, nakazujejo vsem enako smer delovanja. Toliko je tukaj, vlada pravi, da
               toliko je lahko, kakšne zakone ste sprejeli, pa nas ne zanima. Če to vlada lahko
               dela, če si to lahko privošči, potem ne moremo več govoriti o pravni državi. To je
               srčika vsega, pri vsem ostalem je lahko še malo okraskov zraven, ampak to je bistvo
               problema.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala, gospodu Mozetiču. K repliki so se pojavili še trije poslanci, štirje, še
               gospod Presečnik, torej Sovič, Feri Horvat, gospod Jakob Presečnik. Še kdo?Predlagam,
               da ob 13. uri sedaj končamo. Ob 14.30 nadaljujemo z replikami.</p>
               <stage type="time">(Seja je bila prekinjena ob 13.03 uri in se je nadaljevala ob 14.44 uri.)</stage>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljujejo s popoldanskim delom državnega
               zbora. Ugotavljamo prisotnost v dvorani! <stage>(52 prisotnih.)</stage> Zbor je sklepčen in lahko
               nadaljuje z delom.</p>
               <p>Dodatno opravičeni za nadaljevanje 16. izredne seje so: Peter Petrovič 1 uro od
               pričetka seje, Peter Hrastelj za popoldanski del seje, dr. Franc Zagožen za
               popoldanski del seje, mag. Marijan Schiffrer za popoldanski del seje, Maria Pozsonec
               za popoldanski del seje, Vili Trofenik od 16.30 ure dalje, dr. Jože Možgan za
               popoldanski del seje in dr. Jože Zagožen od 17.30 do 18.00 ure.</p>
               <p>Smo pri obravnavi amandmajev in smo pri členu 22. Imam prijavljene štiri replike k
               temu amandmaju k 22. členu. Besedo dajem gospodu Soviču.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Hvala. Rad bi repliciral na razpravo spoštovanega kolega Kopača. V razpravi je bila
               izražena vrsta mnenj, zaradi katerih bi rad povedal, da se z nekaterimi ne morem
               strinjati. Eno od njih je bilo, da bi naj pri sprejemanju nacionalnih programov šlo v
               mnogih primerih za lobiranja. Izrecno je bilo rečeno, od posameznih ministrov preko
               poslanca in tako naprej.</p>
               <p>Spoštovani! Način priprave posameznega zakona je definiran s poslovnikom in z
               zakoni. Zakon, ki je v državnem zboru sprejet, je obvezujoč in to je sestavni del
               vsake pravne države. Enako je z nacionalnimi programi, ko so sprejeti, so obvezujoči.</p>
               <p>V razpravi je bilo tudi rečeno, češ, saj je tudi sicer problem z nacionalnimi
               programi, ki so bili preveč obetavni, preveč so obljubljali na posameznih področjih.
               Tudi če bi bilo res, ne smemo pozabiti, da amandma vlade govori o zakonih in
               nacionalnih programih. Torej govori o dveh zadevah. Kar je najvažnejše, argument, češ
               saj se je vsako leto do sedaj to že delalo, s tem samo legaliziramo prakso. Ta pa še
               najmanj stoji. Če je neka praksa pravzaprav problematična, potem ni nobenega razloga,
               da bi se ta tudi ponavljala. Razen tega pa ta argument pozablja nekaj drugega.
               Pozablja, da je pravzaprav šele v zadnjem času prišlo do tega, da smo na mnogih
               strokovnih področjih zaokrožili z nacionalnimi programi in z ustreznimi zakoni pač
               razvojne potrebe teh področij. Zato je tak amandma sedaj v popolnem nasprotju z vsemi
               temi zakoni. Mogoče prvo ali drugo leto samostojnosti, ko država še ni imela
               posameznih vprašanj urejenih, to še ni bilo tako aktualno, kot je sedaj.</p>
               <p>Rad bi še enkrat poudaril temeljno misel. Tak člen razvrednoti nacionalne programe
               in zakone in na nek način uveljavlja napačno prakso. Prakso, da se na zelo enostaven
               način razvrednoti resno strokovno delo na mnogih področjih. Prava pot je samo ena ali
               dve, če hočete. Prva je, da se zakoni in nacionalni programi respektirajo, vsaj to bi
               človek pričakoval od vsake normalne pravne države in jaz bi si zelo želel, da je tudi
               Slovenija takšna, in da takšnih razprav sploh ne bi imeli. Druga pot je pa ta - kadar
               so materialni okviri manjši od možnosti ali pa potreb, potem je seveda jasno, da je
               vlada dolžna priti v parlament z rebalansi nacionalnih programov in s spremembami
               zakonov. Samo to je možna pravna pot, druge ni. Vse ostalo pomeni, da so stvari
               netransparentne, podvržene, zdaj pa res, političnemu lobiranju, političnemu tehtanju
               in ostalim stvarem, ki ne prispevajo k temu, da bi se posamezna strokovna področja
               skladno razvijala.</p>
               <p>Še enkrat poudarjam, sprejetje amandmaja na amandma, kot ga je predlagal odbor za
               gospodarstvo, pomeni razvrednotenje mnogih strokovnih tekstov, mnogih nacionalnih
               programov in zakonov za mnoga področja, energetika, znanost in tehnologija, ceste,
               šolstvo in še mnoga druga področja, tudi s področja gospodarstva in sociale.
               Nesprejemljiv je tak amandma in nevreden pravne države. Se opravičujem, ker moram
               tako eksplicitno to reči. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo dajem gospodu Feriju Horvatu.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo. K temu, kar je rekel kolega Sovič, bi samo še tole dodal.</p>
               <p>Sicer drži to, kar je rekel kolega Kopač, če mi sprejmemo ta vladni amandma - in jaz
               sem za vladni amandma, ker je izbira manjšega zla, kot pa če bi sprejeli ta amandma
               odbora za finance, ker bi potem to prakso kar uzakonili takorekoč za naprej za vse
               proračune in s tem rekli, vsi nacionalni programi in vsi razvojni zakoni so en
               <q>"lari-fari"</q>.</p>
               <p>Mislim, da bi bilo to neodgovorno. Zato je boljše sprejeti ta vladni amandma, ampak,
               seveda, to pa ni dovolj. Ostaja tisto, kar je rekel kolega Kopač, tudi če sprejmemo
               vladni amandma, če vlada ne bo nič storila na usklajevanju že sprejetih in tudi novih
               nacionalnih programov in razvojnih zakonov, da bomo prihodnje leto, če bomo še v tem
               parlamentu sedeli skupaj, pred enako situacijo in bo treba enako ravnati, spet dati
               tako določilo v zakon o izvrševanju proračuna za prihodnje leto. Ker pa mislim, da
               niso nacionalni programi in razvojni zakoni popolnoma brez zveze, ampak je njihov
               problem ta, da ob vsem angažiranju poslancev in vlade pa tudi interesnih skupin in
               strokovnjakov, da niso usklajeni med seboj z materialnimi možnostmi in da niso
               usklajeni z dolgoročno projekcijo prihodkov in odhodkov državnih financ oziroma
               proračuna, da je v tem bistvo problema in da je to nujno treba narediti prej ali
               slej. Vlada se izgovarja, da letos zaradi kratkega obdobja od formiranja vlade pa do
               obravnave proračuna tega ni mogla sprejeti oziroma narediti. O tem se da diskutirati,
               pa ni bistveno. Ampak mislim, da je potrebno, da postavimo zahtevo - in zato tudi jaz
               predlagam dodatni sklep - da vlada to vendarle v doglednem času naredi, da se ne bi
               naprej srečevali z istimi zadevami. Ni pa možno sprejeti tiste teze, da to sploh ni
               potrebno in bomo pač vsako leto z letnimi proračuni to usklajevali. Ker potem se pa
               res zgodi to, da v posameznih dejavnostih, kjer so nacionalni programi in zakoni in
               kjer po naravi stvari gre za projekte, ki so dolgoročne narave, ki jih je treba
               pripravljati strokovno, programsko, pripravljati projekte, vlagati določena sredstva
               v priprave, ni možno racionalno ravnati, če ni nekega srednje ali dolgoročnega
               programa, ampak seveda tak program, ki bo imel realno dinamiko sredstev, ki so
               potrebna za njegovo uresničitev. Potem pa so lahko kvečjemu minimalne spremembe ob
               letnih proračunih navzgor ali navzdol pri posameznih planih, ne pa da je pod
               vprašajem celotni nacionalni program ali pa zakon. Potem bo seveda tudi manj
               nezadovoljstva, tako pri poslancih kot pri posameznih ministrih ali pa tudi pri
               zainteresiranih, ali pri socialnih partnerjih ali pri drugih skupinah prebivalstva.</p>
               <p>Zato da bi tu morali apelirati na predvsem večjo odgovornost vlade. Jaz ne sprejemam
               izgovora vlade, ki pravi, ja, saj ste v parlamentu sprejeli take zakone ali pa
               nacionalne programe, in to celo ministri, ki so bili takrat tudi v parlamentu, pa so
               glasovali za take zakone. Predvsem je odgovornost vlade, da poskrbi za usklajenost
               nacionalnih programov in razvojnih zakonov z globalnimi projekcijami proračuna
               prihodkov in odhodkov. Vlada je morala celo sproti reagirati, ko tak zakon pride pred
               parlament, ki ga na osnovi lobiranja ali pa skupina poslancev predlaga oziroma nekdo
               drug, da bi takrat prižgala rdečo luč in opozorila: gospe, gospodje poslance, za to
               ni realnih možnosti in je treba drugačno dinamiko sprejeti. To je lahko nepopularno,
               to je težko, vendar drugače si ne znam predstavljati resnega in odgovornega vodenja
               nacionalnih financ. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo dajem gospodu Presečniku.</p>
            </sp>
            <sp who="SDZ2:PresečnikJakob">

               <speaker>JAKOB PRESEČNIK:</speaker>

               <p>Hvala za besedo. Kolegice in kolegi! Mislim, da je to, kar je prej gospod Sovič
               rekel, da seveda drži, da sta možni samo dve varianti. Torej, ali se nacionalnih
               programov in zakonov držimo ali pa jih je potrebno pravočasno seveda ustrezno
               korigirati, narediti rebalanse ali kakorkoli že to imenujemo. Mislim, da smo na
               nekaterih področjih že davno pozvali vlado, naj to naredi pri nekaterih nacionalnih
               programih. Nekatere državne institucije, ki vodijo posamezne projekte na državni
               ravni, že celo korekcije oziroma rebalanse nacionalnih programov objavljajo na
               tiskovni konferenci, pojasnjuje itd., ne da bi pri tem dobili verifikacijo oziroma za
               razpravo verifikacije v tem parlamentu. Mislim, da je parlament tisti, ki je
               nacionalne programe sprejel, in je tudi določena procedura, kako priti do rebalansov
               oziroma sprememb. Mislim, da je na nekaj področjih to potrebno urediti. Tu mislim, da
               je vlada na potezi, da pred nas ponese ustrezne korekcije, ustrezne spremembe. Do
               takrat je pa seveda ta člen oziroma ta amandma vlade pa nujno potreben, ker pač dve
               stvari enostavno ne gresta skupaj. Strinjam se pa, da to ni prava dolgoročna rešitev,
               da je prava tista druga metoda. Verjetno je če sprejemamo nacionalne programe in
               zakone, ki se jih ne da realizirati. Želje so, tudi potrebe, seveda tudi zahteve
               Evrope so včasih takšne, da zahteva od nas realizacijo tudi tega, vendar finančne
               možnosti države so seveda drugo. Zato je potrebno priti pred parlament, pri vsakem
               nacionalnem programu, tudi pri vsakem zakonu, z ustrezno spremembo. Ampak, do takrat,
               kot sem rekel, jaz bom glasoval za ta amandma, ker mislim, da je za realizacijo, za
               življenje nujno potreben. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo dajem gospodu Baškoviču.</p>
            </sp>
            <sp who="SDZ2:BaškovičMilan">

               <speaker>MILAN BAŠKOVIČ:</speaker>

               <p>Hvala lepa. Jaz bi vendarle rad nekaj besed povedal o tem problemu, ki je tukaj zdaj
               odprt. Gre predvsem za ta amandma odbora, ki naj bi uredil odvisnost zakonov in
               nacionalnih programov od vsakokratnega proračuna za naslednje obdobje, ne samo za
               leto 1997, kot je v amandmaju vlade predlagano. Ta poteza je za mene tudi pravno zelo
               problematična, ne glede na druge učinke, ali materialne in politične narave. Namreč,
               moramo jemati vse te akte nekako med seboj v sorazmerju, kaj je nacionalni program
               oziroma zakon, kaj je proračun in kaj je ta zakon, ki ga zdaj obravnavamo, namreč
               zakon o izvrševanju proračuna. Vsi imajo svoje značilnosti in tudi medsebojno
               povezavo. Zakon, ki ureja materialne odnose ali pa nacionalni program, kot je v našem
               poslovniku zapisan, je akt državnega zbora, mora veljati, je pravno veljaven, se mora
               izvajati, drugače sicer smo v nasprotju z načeli pravne države in to tudi pravne
               varnosti, da se zanašamo na veljavnost odločitev v zakonih, ki jih je državni zbor
               sprejel.</p>
               <p>Proračun je seveda bilančno materialni finančni dokument, ki pa je odvisen od
               obveznosti, ki jih država prevzema in jih mora tudi realizirati. Zakon o izvajanju
               proračuna pa je tehnični zakon, ki naj potem pomaga operativno izvajati proračun,
               dati neka pooblastila, neko elastičnost itn., da se materialna razmerja, kot so
               določena, uspešno potem uresničujejo.</p>
               <p>Če imamo situacijo, kot je letos, pa kot je lani, jo razumem, materialno je to
               seveda problem, ki stoji, in je proračun pač odmeril sredstva, je pač to svojo
               funkcijo opravil. Noben zakon o izvrševanju proračuna ne more potem tega popravljati,
               ne more nadoknaditi nečesa, česar ni. Tega okvira se držimo in se potem tudi zakon o
               izvrševanju proračuna mora v tem okviru gibati. Potem je vseeno, če piše, da se to,
               kar je čez, pa kar ni notri, ne izvaja ali pa izvaja, materialno to ne pomeni
               pravzaprav samostojne avtonomne rešitve. Državni zbor je seveda avtonomen pri tem
               svojem finančnem opredeljevanju proračuna in vsega, kar njega zadeva. Gotovo ne more
               vzdržati pritiska nerealnih postavk in tudi pritiska potreb in tudi obveznosti, ki so
               že dane, pa jih ni mogoče enostavno zagotoviti, ker materialnih okvirov ni. To je vse
               razumljivo.</p>
               <p>Sedaj gre seveda za vprašanje, po kakšni poti pa poseči sedaj v veljavne obveznosti,
               ki smo jih prevzeli v tem državnem zboru v nacionalnih programih in v zakonih, ki
               imajo materialne posledice. To, kar je predlagano v amandmaju vlade in je podobno
               temu, kar smo imeli že lansko leto, je s tega vidika nekako razumljivo. Proračun smo
               sprejeli za letos, ta proračun ne pokriva vsega, torej je treba tisto, kar ni
               pokrito, definirati oziroma ne moremo zagotoviti. Tudi če ne bi pisalo, kot sem že
               dejal, bi to bilo samo po sebi razumljivo. Zdaj pa to pravilo, ki je izraz nekega
               položaja v konkretnem letu, raztegniti tako, kot je predlagano v amandmaju odbora,
               kot pravilo, ki velja sedaj kot splošno pravilo za vsa bodoča leta, in določiti, da
               se nacionalne programe in zakone, ki veljajo, realizira samo v tistem delu, ki se
               zagotavlja s proračunom, je pa težka poteza. Pravno to pomeni, da smo v tem tehničnem
               zakonu za izvajanje proračuna napravili potezo, ki je sistemsko pravnega značaja. To
               je potem sistemska ureditev, ki po naravi stvari ne sodi v tak zakon. To ni
               izvrševanje proračuna, to je poseg v obveznosti po zakonih o nacionalnih programih,
               ki so planirani tudi dolgoročno, ponavadi vsaj pet let in tako naprej. To pa ni
               funkcija tega zakona. Tu se presegata koncept in okvir, ki ga ima ta zakon, v to sem
               prepričan.</p>
               <p>Za tako sistemsko spremembo je seveda treba iti ali v poseben zakon, ki bi to na
               svoj način mogoče tudi hkrati vse uredil, materialno, finančno, bilančno in tako
               naprej, ampak zakon, ali pa, po drugi poti, ki je tudi normalna, da se nacionalni
               programi, zakoni, ki zadevajo ta vprašanja, po normalni proceduri podvržejo reviziji,
               spremembam, dopolnjevanju, na način, ki je po poslovniku in po naši praksi običajen.
               Tukaj se lahko še tudi argumenti analizirajo, dopušča se tudi razprava in ker je
               stvar toliko pomembna, tudi vse konsekvence takega pristopa. Z eno tako potezo, z
               amandmajem, v te vrste zakonu, pa mislim, da je to pravno nekorektno in ne gre.</p>
               <p>Moram reči, da to, kar govorim, je tudi vprašanje pravne države in pravne varnosti.
               Zakaj? Zato, ker ti zakoni, ti nacionalni programi na daljši rok zagotavljajo
               nekatera razmerja in običajno je, ali je ali ni v praksi tako, ljudje, ki se nanašajo
               na take zakone, ki veljajo, na take programe, ki so bili v tem državnem zboru
               sprejeti, sprejemajo neke obveznosti, pogodbene, pravne posle in tako naprej in se
               morajo zanašati na pravno veljavo takih dokumentov, posebno v zadevah, ki segajo čez
               ta časovni rok enega leta. To vse je problem, ki ga vidim tudi s pravnega vidika.
               Zato mislim, da je amandma odbora s tega vidika zelo problematičen in tudi s pravnega
               vidika bi ga težko podprli. Saj pravim, problem je pereč, ampak treba bi se ga bilo
               lotiti premišljeno in na način, ki je pravno korekten. To se pravi, revizija
               zakonodaje, nacionalnih programov, ki so že itak nerealni po vseh teh letih, in jih
               je treba revidirati. Morebiti je treba drugače urediti kategorijo nacionalnega
               programa v samem poslovniku, če taka, kot je, ne igra, se ni prijela, je nevzdržna,
               dajmo potem tudi v poslovniku, ki bo revidiran v kratkem, ravnokar se pripravljajo
               spremembe, tudi to dati na tapeto in ugotoviti, ali je taka kategorija nacionalnega
               programa, kot je sedaj, ustrezna. Skratka, diagnoza je tukaj, prav gotovo drži,
               medtem ko zdravilo pa je po moje premočno in tudi pravno nepravilno. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo ima gospod Moge.</p>
            </sp>
            <sp who="SDZ2:MogeRudolf">

               <speaker>RUDOLF MOGE:</speaker>

               <p>Predsedujoči, hvala lepa za besedo. Stari Latinici so rekli: <q>"Poln želedoc ne
               študira rad"</q>, ko je skoraj vse prazno. Zato bom tudi sam zelo kratek.</p>
               <p>Rekel bom, da ob teh razpravah človek dobi vtis, da ta amandma odbora za finance in
               monetarno politiko kaže njegovo podobo v državnem zboru. Stara resnica je govorila o
               tem, da dvakrat zmaga, kdor ob zmagi premaga še sebe. Če sem jaz odbor, ki bom
               celotne finance razporejal, politiko tukaj vodil in bo potem o tej politiki odločal
               državni zbor in te stvari razlagal, moram biti tak, da potem tudi vse druge poslance
               slišim in si ne jemljem več pravic, kot jih imajo ostali poslanci. To delo odbora pa
               v tem obdobju ob sprejemanju tega proračuna ni bilo tako. Če je to res, kar mi je
               rekel poslanski kolega Lenič, da so na odboru za finance, ko so proračun obravnavali,
               vse amandmaje, ki smo jih poslanci vložili, ki so jih vložila delovna telesa in ki so
               jih vsi ostali vložili z enim dvigom roke izničili, torej nasprotovali, se mi zdi
               tako delo, da ta odbor ni te energije in vloge, ki smo jo poslanci imeli, upošteval,
               niti ni razpravljal o njih, niti se ni zavzemal, kajti če bi, bi mogoče tisti
               amandma, ki ga je Ciril Ribičič ali kolega za muzeje dal, bi mogoče bil izglasovan,
               bi mogoče kak drug amandma izglasovali. Tako pa ta odbor tehnicistično dela, <q>"roke
               gor"</q> in vse amandmaje naenkrat uniči. Se pravi, ne spoštuje nas poslancev ali
               predsednik odbora ali odbore, ki so te amandmaje vložili. To je prvič.</p>
               <p>Drugič. Zgleda, da bi potem odbor, če bi ta amandma, ki ga je sam predlagal, bil
               sprejet, imel desetkrat lažje delo, zgleda kot da sploh potem ne bi potreboval
               poslancev državnega zbora oziroma sploh ne bi bil zavezan zato, da bi delal tako, da
               bi tudi upošteval, kot vi sedaj upoštevate amandmaje poslancev, tudi nacionalne
               programe in tudi specialnih zakonov, ki so bili vloženi, da se določeno področje
               bolje razvija.</p>
               <p>Jaz mislim, da če bi sprejeli amandma na amandma vlade, ki ga je dal odbor, da bi
               sprejeli nekaj takega, da bi tisto zakonodajo, ki smo jo tukaj sprejeli z našim
               pritiskom na sivo tipko, da bi tisto zakonodajo v hipu izničili in kdo potem samo
               <q>"profitira"</q> pri tem. Parlament, demokratični parlament zagotovo ne, profitira potem
               samo vlada, ker ima proste roke, zato tudi ne nasprotuje sprejetju tega amandmaja
               odbora, in pa komisija, ki se lahko potem, ko bo en blok dvignil roke, vse amandmaje,
               ki smo jih mi vložili, delavna telesa, zavrnili, potem tudi ne bodo vezani na tisto
               zakonodajo, ki bi mogoče omejevala za določene programe. Zdi se mi, da to, kar je
               gospod Baškovič govoril, jaz se s tem popolnoma strinjam in bom tudi glasoval proti
               temu amandmaju na amandma Vlade Republike Slovenije.</p>
               <p>Jaz cenim plemenito delo tega našega odbora, ki ure in ure presedi, vendar pa se mi
               zdi, da vlaganje takšnih amandmajev, in delo, da so vse amandmaje naenkrat
               izglasovali, da takšna zadeva ne prispeva h kvalitetnemu delu državnega zbora, niti k
               ugledu državnega zbora in da je to pretirano poenostavljanje procedur v državnem
               zboru. Zato bom sam osebno glasoval proti temu amandmaju odbora.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Rad bi, glede na to, kar je rekel gospod Baškovič, vseeno povedal
               svoje mnenje, zakaj menim, da je ta amandma vseeno na mestu.</p>
               <p>V Sloveniji ureja področje javnega financiranja zakon o financiranju javne porabe,
               ki je bil sprejet leta 1991 in je sicer odsev takratnega znanja vseh nas, ki smo
               takrat pri tem sodelovali in je seveda zelo, zelo okoren, pomanjkljiv in tako naprej.
               Ta zakon se je potem popravljal, dopolnjeval z vsakoletnim zakonom o izvrševanju
               proračuna. Zakon o izvrševanju proračuna bi pravzaprav, če bi sledil svojemu naslovu,
               moral imeti morda vsega skupaj pet členov - višino možnega zadolževanja v tistem
               letu, pa še kakšno manjšo specifiko. V resnici se je naš zakon o izvrševanju
               proračuna, ki je svoj čas imel naslov zakon o izvrševanju proračuna za leto, ne vem,
               1993, zakon o izvrševanju proračuna za leto 1994 in tako naprej, se je sčasoma
               spremenil v splošni zakon o financiranju javne porabe, nanašajoč se v glavnem na
               državni proračun. Res je, lahko rečem, krivda pretekle vlade, ker ni in ni prinesla
               novega zakona o financiranju javne porabe, ampak v odsotnosti tega novega zakona je
               pač sčasoma zakon o izvrševanju proračuna postal sistemski zakon o financiranju javne
               porabe. Zato tudi dandanašnji nima več v naslovu zakon o izvrševanju proračuna za
               leto, ne vem, 1997, ampak je splošni zakon o izvrševanju proračuna.</p>
               <p>Gospod Baškovič je rekel, da je amandma odbora na amandma vlade sistemskega značaja.
               Se strinjam, vendar hočem poudariti, da je bil ta razmislek tudi na odboru, pogojen
               pa prav s tem, kar sem ravnokar pripovedoval o razvoju zakona o izvrševanju proračuna
               skozi pretekla leta. To je eno.</p>
               <p>Drugo. Težko razumem skorajda ogorčenost posameznih poslancev nad tem amandmajem, ko
               pa vendar vsi vedo, da se tak člen, če je notri zapisan ali pa če ni zapisan, v
               praksi tako izvede, ne da bi si kdo posebej to želel, ampak tako pač je. Zato, ker je
               sredstev v proračunu toliko in toliko, in tudi, če to ne piše, na kar je navsezadnje
               opozoril gospod Baškovič, bo temu tako. Torej ni potreben na nek način niti amandma
               odbora, niti amandma vlade, niti, seveda, osnovni člen, na katerega se to nanaša, v
               obstoječem zakonu, zato ker ta stvar tako ali tako je taka sama po sebi. Morda potem
               koga zbode, če nekdo to še posebej pove. Odbor za finance je to povedal. Povedal je,
               da je cesar nag in to zdaj nekatere zmoti.</p>
               <p>Glede na diskusijo gospoda Mogeta, bi pa rad rekel, še to. Odbor za finance je
               predlagal med drugim nekaj drugega, predlagal je nov 3.a člen. Ta amandma je govoril
               o tem, da se znotraj proračunskega leta ne bi smeli več zneski sredstev med
               ministrstvi prenašati iz enega ministrstva na drugo. To pomeni, da bi se morala bolj
               upoštevati volja državnega zbora pri sprejemanju državnega poračuna. Z večino glasov
               ste bili proti, tudi gospod Moge. Ta amandma je pravzaprav bil amandma v korist
               izvrševanja nacionalnih programov in posebnih razvojnih zakonov, o katerih ravnokar
               diskutiramo ob tem členu. Zakaj? Zaradi tega, ker amandmaji, ki se nanašajo na
               realizacijo nacionalnih programov in teh tako imenovanih razvojnih zakonov, seveda
               predvidevajo sredstva v glavnem za tako imenovane variabilne izdatke.</p>
               <p>Variabilni izdatki zmeraj trpijo na škodo, tako imenovanih fiksnih izdatkov, ki v
               amandmaju - o katerem zdaj razpravljamo - ob tem členu niso zajeti ali pa se jih ta
               ne dotika. Med proračunskim letom se potem zaradi slabega planiranja ali pa zavestno
               slabega planiranja sredstva iz, tako imenovanih variabilnih izdatkov, prenesejo na
               tako imenovane fiksne izdatke. Na ta način še tista sredstva, ki so predvidena za
               realizacijo nacionalnih razvojnih programov pri sprejemanju proračuna v državnem
               zboru, počasi izginevajo v teku proračunskega leta. Za to rešitev, ki bi to
               preprečevala oziroma bi zahtevala, da državni zbor, če se že v to, gre naredi
               rebalans med letom. Za to ste pa glasovali proti. Zato se mi zdi sprenevedanje biti
               zdaj proti temu amandmaju odbora, ki pravzaprav samo pove, kakšno je dejansko
               stanje.</p>
               <p>Dejansko stanje smo hoteli spremeniti prej s novim 3.a členom. Takrat pa je bila
               večina proti. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo dajem gospodu Potrču.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa. Gospod Baškovič je opozoril na nekatere pravne vidike, ki so za mene
               relevantni. Jaz bi pa še opozoril na politične vidike, ki se jih moramo zavedati in
               tudi niso od včeraj.</p>
               <p>Če danes kdo trdi, da sedanja vlada, pa enako velja za prejšnjo vlado, tudi že v
               času, ko smo bili mi v koaliciji, priznam, se ni zavedala, da ne bo mogoče vseh
               nacionalnih programov, tako kot so sprejeti, izvajati, potem pač je zelo veliko
               pozabil v dveh letih ali pa se spreneveda. Tisti, ki je bral materiale, se zaveda in
               ve, da je Ministrstvo za finance pred - gospod Kopač me bo lahko popravil v datumu -
               letom in pol ali kaj takšnega približno, je bil dan tudi material, ki je analiziral
               realizacijo teh programov in zahteval, da se v vladi in v državnem zboru naredi
               revizija in ugotovi, ali smo sposobni ali ne, te že sprejete nacionalne programe,
               izvajati. Ocena ministrstva je seveda bila ta, da jih nismo sposobni izvajati v
               takšni dinamiki, kot je v teh programih predvidena.</p>
               <p>Govoriti o tem, da je to neka stvar, ki je ne poznamo, je najbrž daleč od resnice.
               Najslabše ob tem, če ne bo kdo ugovarjal, da to kar trdim, ni res, je pa praksa, na
               katero, na ta račun pristajamo.</p>
               <p>To je, da potem iz leta v leto v okviru proračuna poskušamo ker je to enostavneje,
               za tisto leto predviditi, kaj bo s posameznim ali z vsemi nacionalnimi programi.
               Zakaj enostavneje? Zaradi tega, ker ustvarjamo, bi rekel, neko sliko ali nek privid,
               da vsaj drugo leto bo pa boljše. Mi letos še malo privarčujemo, pa imamo nek
               varčevalni program ali nekaj podobnega, potem se bo pa spet lahko normalno izvajal
               nacionalni program na kateremkoli področju. Potem je o tem veliko enostavneje
               govoriti, kot pa da bi se program v celoti videl, in bi rekli, dragi gospe in
               gospodje, niti posamičen niti vsi skupaj v realni konstalaciji, v kakršni smo,
               realnih podlag za to, da se izvedejo, enostavno nimajo.</p>
               <p>Zato sem mi zdi, da je najslabše, kar smo se odločili delati. To je, da nismo
               sposobni in pripravljeni realno oceniti situacije, in to iz proračuna v proračun
               poskušamo krpati, kakor pač je. Pri tem bi pa rad poudaril, ko govorim, da nismo
               sposobni, da najbrž vemo in priznamo, da ta sposobnost in pripravljenost leži
               predvsem na vladi. Vlada bi morala biti sposobna in pripravljena te stvari oceniti,
               povedati, narediti neko dolgoročno projekcijo in priti pred državni zbor s takšno
               oceno, prijetno ali ne. Šele takrat, ko bi to naredila, bi bili upravičeni vsi
               izgovori, ki jih ima danes, ja, saj je to državni zbor sprejel, pa vi ste tisti, ki
               ste krivi za nerealne finance, mi v vladi pa ves čas za realne finance skrbimo. Ni
               res. Ravno toliko je sprenevedanja v vladi, kot ga je pri odločanju o konkretnih
               vprašanjih v državnem zboru, s to razliko, da je odgovornost pa popolnoma drugačna.
               Vlada bi morala, ker ima vse informacije, vse podatke, pregled nad tem, česar vsak
               posamezen poslanec prav gotovo nima, biti prva, ki bi bila pripravljena in sposobna
               te stvari jasno povedati. Zato se mi zdi, da sprejmem, da je realno, da sprejmemo
               vladni amandma še za letošnje leto, da je skrajno nekorektno, da bi si v naprej za
               vsa leta sprejeli amandma, kakršnega predlaga odbor za finance, ker bi to povedalo,
               da smo dali popoln alibi tudi vladi za to, da bi kadarkoli v tem mandatu še treh let,
               ali kolikorkoli bo trajalo, prišla z oceno problema izvajanja nacionalnih programov.
               To ji ni treba in ker bo vsako leto sproti v okviru proračuna rekla, to sem sposobna
               izvesti, tega pa nisem. Potem bomo imeli diskusije na enem letu, pa na koščkih,
               nikoli pa na celoti. Zato sem absolutno proti temu amandmaju na amandma, ki ga je
               predlagal odbor za finance, ker je to čista potuha. Mene čudi, res me čudi, posebej
               tudi s strani predsednika odbora, ki, bi rekel, zelo natančno za vsak tolar skrbi in
               za to, da so stvari razvidne ali pa vsaj govori tako, kadarkoli se kakšna stvar
               predlaga, opredeljuje svoj odnos, pa reče, to ni mogoče, to preveč stane, ne smete
               glasovati za to. Na tej točki pa enostavno ostaja brezbrižen in misli, da je taka
               rešitev sprejemljiva.</p>
               <p>Moram pa reči še nekaj, posebej pa ni prijetno, gospod Kopač, ko v razpravi, mislim,
               da bom prav povedal, rečete: <q>"Saj konec koncev je pa čisto vseeno, ali bi mi amandma
               sprejeli ali ne, saj v praksi bi se tako ali tako tako izvajalo."</q> Ta argumentacija je
               pa seveda nemogoča, ker ta argumentacija pa pomeni, saj je vse ena figa, če imamo
               nacionalni program. Saj je vseeno, če nacionalni program pomeni zavezo državnega
               zbora. Saj je celo vseeno, kaj piše v zakonu o izvrševanju proračuna. Dovolj je, če
               smo se mi ali pa, če sem se jaz odločil, da se bo to tako in tako v praksi izvajalo,
               ne glede na to, da bo eventualno tudi v koliziji z odločitvami, ki jih je sprejel
               državni zbor. To je pa, drage gospe in gospodje, pa res nemogoče in če se bomo na
               področju financ v tej vladni koaliciji tako obnašali, potem ne vem, kam nas bodo
               stvari pripeljale. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Sovič. Replika? Saj sta še dve repliki. Prosim, gospod
               Kopač, replika na repliko.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Rad bi rekel samo to. Če državni zbor sprejme s soglasjem ali pa z
               večinsko odločitvijo akt z imenom proračun, ki ima take in take postavke za ta in ta
               namen, je to za mene enakovredna odločitev, kot je tista odločitev, ko sprejme nek
               nacionalni razvojni program ali pa nek zakon o zagotovitvi sredstev za to in ono in
               tretje. Govoriti o tem, da ta člen pomeni razvrednotenje dela državnega zbora, ne
               drži, ker včeraj, ko smo glasovali o proračunu, takšnem kot je, smo pravzaprav že
               povedali, da se ne strinjamo z odločitvijo državnega zbora iz tistega in tistega
               leta, pri tistem in tistem nacionalnem razvojnem programu ali pa s konkretnim
               zakonom. Tako da danes govoriti o tem, je prepozno. Včeraj bi morali govoriti, ko je
               šlo za posamezne postavke. To je eno.</p>
               <p>Drugo. Teh takoimenovanih tolarjev v obliki nacionalnih razvojnih programov ali
               posebnih zakonov o zagotovitvi sredstev za to, ono, tretje itn., je več kot 70.
               Nekateri od njih so imeli omejen rok trajanja, tako da je po moje ta hip živih ali pa
               veljavnih tam nekaj več kot 60. Pričakovati, da bo vlada, katerakoli, tista, v kateri
               je LDS ali pa kakršna druga, predlagala parlamentu spremembo 60-ih aktov in da bo
               parlament <q>"pogoltnil"</q> spremembo 60-ih aktov, preden bo glasoval o naslednjem
               proračunu, je seveda brezpredmetno. Zato je treba na žalost ugotoviti, da je vsebina
               posameznih zakonov o zagotovitvi sredstev za to in ono ali vsebina nacionalnih
               razvojnih programov že v trenutku sprejemanja predstavljala nekaj, za kar so morali v
               trenutku sprejemanja vsi vedeti, da se ne bo realiziralo tako, kot je zapisano.</p>
               <p>Pa še nekaj v zagovor vladi. Vlada je sicer res sama stimulirala včasih tovrstne
               nerazumne odločitve. Zelo velikokrat pa so bile dodatne nerazumne odločitve s
               konkretnimi letnicami in projekti stimulirane ali pa pridodane s strani poslancev,
               tako da<gap n="..."/> Sicer, načeloma je vlada res najbolj odgovorna za vodenje stvari v državi,
               ampak vsega ali pa osredotočiti vso odgovornost za stanje stvari, kakršno je, nanjo,
               pa enostavno ni korektno. Nedvomno je pa nekaj drugega. Mislim, da je bilo zelo
               velikokrat v trenutku sprejemanja tovrstnih programov ali zakonov v tem parlamentu,
               če ne s strani drugega, pa s strani mene, rečeno, da je to iluzorno in da se to ne bo
               moglo realizirati, ampak vedno je bilo z velikim preglasovanjem odločeno drugače.
               Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Potrč.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Gospod Kopač, samo to bi rad pojasnil. Nekorektno, da ne bom rekel kakšne druge
               besede, je pozivati nas, kaj bi morali včeraj govoriti. Vsi pa imamo toliko spomina
               od enega dneva na drugega, da bi lahko govorili karkoli, ko bi z vašim ali brez
               vašega prsta bilo vse zavrnjeno! Zato vsaj toliko bodimo, pa si ne očitajmo takih
               stvari!</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Tudi jaz bi se strinjal s tem, da navedbe spoštovanega kolega Kopača niso popolnoma
               korektne, ko citira včerajšnja glasovanja. Za svojo osebo lahko rečem, da sem kar
               nakajkrat opozoril na to, da je tako sprejet državni proračun v nasprotju vsaj z enim
               nacionalnim programom. Spoštovane kolegice in kolegi se bodo gotovo spomnili, da sem
               posebej opozoril na to, da je zakon o proračunu v nasprotju z nacionalnim
               raziskovalnim programom; natančno rečeno, dosega približno 77% vsote, kot bi jo
               nacionalni raziskovalni program moral zagotavljati. Pa tudi ostali poslanci, mnogi
               med njimi, so opozarjali na to, da tak tekst proračuna posega na mnoga področja in to
               zelo restriktivno in s tem negira rešitve, ki so bile na nekaterih drugih področjih
               sprejete.</p>
               <p>Druga stvar, ki se mi zdi vredna komentarja, pa je teza, češ, saj če je več kot 70
               področnih zakonov, ki bi jih bilo treba spremeniti, je to obseg, ki ga vlada ne bi
               zmogla. Vendar, spoštovani, tukaj pa zdaj res stojimo za obrambo pravne države. V
               pravni državi so zakoni tisti, ki določajo okvire delovanja, tudi vladi; tudi vlada
               ne more biti nad zakoni. Če je to spoznanje takšno, da gre za 60 zakonov, potem je
               seveda najmanj, kar bi človek pričakoval, da če vlada govori - in vidimo, da precej
               govori, jaz sicer napisanega nisem o tem nič videl - o tako imenovanem varčevalnem
               programu, da bi sestavni del tega varčevalnega programa morala biti zelo jasna,
               strokovna in natančna analiza, kaj pravzaprav se predvideva, da bi znotraj
               nacionalnih programov in zakonov storili za to, da bi stvari uskladili z realnim
               stanjem; česa takega, vsaj jaz, nisem videl. Vendar izogniti se temu nobena vlada, ki
               respektira načela pravne države, ne more. To, če danes pristajamo na razpravo, saj to
               ni možno, zato sprejemamo hkrati nove nacionalne programe in vedimo, da pač s tem
               raste število tistih, ki jih ne moremo izpolnjevati, je nesprejemljivo in, še enkrat
               poudarjam, v popolnem nasprotju s pojmovanjem pravne države, kot ga pozna Evropa in
               ki je pravzaprav eden od temeljev evropskega kulturnega kroga. Ključno je, da vlada
               zelo jasno pride v parlament s sporočilom, katere nacionalne programe lahko izvaja,
               katere v manjšem obsegu in katerih ne more več. Hkrati je nujno, da pride z jasnim
               sporočilom, katere spremembe bo na tej točki izvedla. Ni odstopanja, spoštovani, od
               tega, v pravni državi ne! V kakšnem drugem, seveda, pravnem okviru pa gotovo ja. Samo
               dvomim, da je kdorkoli od nas - ki smo tukaj, zlasti pa kdorkoli od tistih, ki so
               tukaj pred nami, na desni strani, podpisali, da bodo respektirali ustavo in zakone te
               države - pripravljen to kršiti. Jaz upam, da tudi vlada ne. Zato je seveda najmanj,
               kar človek pričakuje, da se ta amandma ne sprejme. Razumem tudi razpravo kolega
               Presečnika in še nekatere druge v tej smeri, da je konsenz vsaj v določenem krogu
               ljudi o tem, da je smiselno sprejeti amandma, ki ga je vlada predlagala, hkrati pa
               jaz upam, da se strinjamo v tem, da amandma na amandma odbora pa seveda ni
               sprejemljiv. In ko rečem, da je smiseln amandma vlade, s tem nočem povedati, da se
               strinjam tudi s tistim početjem. Ne. Vendar že uvodoma sem na to opozoril. Zakon o
               proračunu je bil včeraj sprejet. Sam sem tudi povedal, kako sem glasoval pri tem
               zakonu, ampak ta zakon je sedaj dejstvo in nas obvezuje, ali se z tem strinjam ali
               ne. V pravni državi je pač tako in jaz upam, da tudi vlada to razume in ker je ta
               zakon torej sprejet, je seveda tisti amandma vlade s tega vidika smiseln; ker je
               jasno, da je zakon o proračunu flagrantno šel mimo nekaterih okvirov, ki jih določajo
               nacionalni programi in zakoni. Ampak za naprej, že sedaj na to pristajati, dajati
               vladi bianco menico, zato da bo to počenjala tudi naprej, spoštovani, lepo prosim,
               vedite, da mene v takem početju ne morem biti zraven. Jaz upam, da tudi vse druge, ki
               kaj damo na pravno državo, tudi ne. Lepa hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Moge.</p>
            </sp>
            <sp who="SDZ2:MogeRudolf">

               <speaker>RUDOLF MOGE:</speaker>

               <p>Hvala lepa predsedujoči. Ugovarjam kolegu magistru Kopaču v tem, da glede njegovega
               izvajanja proti koncu jasno kaže - in sam sem prepričan, on je pač drugače - da tisti
               3.a člen pomaga tem nacionalnim programom. Jaz imam tu drugo mnenje, ampak pustimo to
               ob strani.</p>
               <p>Izpostavil bi pa sledeče. Če z enim amandmajem na amandma izničimo 60 zakonov, ki so
               bili sprejeti tukaj v državnem zboru, se mi zdi, da je to dejanje brez primere. Brez
               kakršnekoli obrazložitve, katere izmed teh zakonov bomo upoštevali, katerih ne in kdo
               je tisti, ki bo ene upošteval druge pa ne. In če bi že sprejeli tak amandma in če bi
               bilo to glede tega, da živimo izven možnosti, opravičljivo, bi potem moral biti za
               sprejetje tega amandmaja odbora oziroma amandmaja na amandma odbora takšno, da bi
               moralo imeti obrazložitve, kaj bo to za seboj prineslo. Če jih pa tako ad hoc
               sprejmemo, se pravi, da damo na led za nedoločen čas, dokler tega zakona ne
               spremenimo, vseh teh 60 zakonov, da je tako dejanje za parlament, po mojem,
               nesprejemljivo. In če bi že to dali, bi moralo biti za tak amandma na amandma ena
               druga obrazložitev kot ta, kot ga je odbor za finance predlagal.</p>
               <p>Zato še enkrat pravim, da bom glasoval proti temu amandmaju na amandma odbora.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Rad bi dal samo še eno pojasnilo. Mislim, da je ureditev pri planiranju proračuna
               pri nas slaba, izrazito slaba. Da je postala slaba je rezultat vrste naključij in
               nastala je slaba na podlagi predlogov tako vlade ali preteklih vlad kot posameznih
               poslancev. Kaj se dogaja?</p>
               <p>Ko smo delali poslovnik državnega zbora, ta ki sedaj velja, je bil poskus - in to
               iskre poskus - da bi z nacionalnimi razvojnimi programi, ki so tam notri opredeljeni
               zelo na splošno - dobili neke planske dokumente na posameznih področjih. Konkretna
               vsebina teh nacionalnih razvojnih programov je bila, lahko rečem, včasih zlorabljena
               tako, da se jih je silno konkretiziralo skozi posamezna leta. Nakar se je seveda
               zgodilo, da v tem posameznem letu tega ni bilo moč realizirati. To je dejstvo.</p>
               <p>Druga oblika planiranja v tem parlamentu, ki se je zgodila, so zakoni o zagotovitvi
               sredstev. Ampak to niso zakoni, čeprav imajo ime zakon, kot vsi drugi, ki regulirajo
               delovanje nekega področja ali pa regulirajo neke individualne pravice posameznih
               državljanov itn. Ampak so v bistvu planski dokumenti, za katere bi bilo bolj korektno
               reči, da niso zakoni o zagotovitvi sredstev, ampak da so nacionalni razvojni programi
               za to in to področje. In dejansko pri izvrševanju, pri pretapljanju v realno
               življenje imajo enak status kot nacionalni razvojni programi, čeprav nosijo ime
               zakon. Hočem opozoriti, da pri tem obstaja zmeda. Ko eni govorijo; ta se zakon ne
               upošteva, to ni pravna država. Ta zakon ni zakon kar tako. Mislim, da je beseda
               <q>"zakon"</q> preširoko uporabljena pri teh zadevah.</p>
               <p>In drugo spet dodatna zmeda. Gospoda Sovič je govoril: <q>"Včeraj smo sprejeli zakon o
               proračunu"</q></p>
               <p>Ni res. Naš proračun nima statusa zakona. Imenuje se proračun. To je akt z izvirnim
               imenom proračun. V nekaterih državah ali pa v večini drugih dražavah ima proračun
               status zakona. Pri nas ga pa nima. Zakon o izvrševanju proračuna, ki je sestavni del
               paketa z imenom proračun, pa ima status zakona. To je pač neka izvirna ureditev.
               Posrečena ali ne, ampak taka je. Hočem pa reči, da iz take izvirne ureditve, ki je
               nastala pravzaprav brez vnaprej koordinirane ali pa enega planiranega pristopa,
               nastaja pojmovna zmeda, zaradi katere se nekateri razburjajo, da ne gre za pravno
               državo. Seveda gre za pravno državo! Noben zakon, ki komu daje individualne pravice,
               ni bil pri sestavljanju proračuna kršen - v nobenem od preteklih let, pa tudi v letu
               1997 ne. Torej ne moremo govoriti o tem, da nismo pravna država, če sprejmemo nek
               člen v zakonu za izvrševanje proračuna, kjer rečemo, da planski dokumenti, ne glede
               na to ali imajo ime zakon ali nacionalni razvojni program, veljajo v meri ali pa v
               količini, kolikršna je zakoličena v proračunu.</p>
               <p>To sem želel pojasniti. Hočem pa reči samo to. Tak amandma ne bi izničil šestdeset
               predpisov - da ne bom še jaz uporabil imena zakonov - ampak šestdeset drugih aktov.
               Vsi ti so adaptirani, ne izničeni, ampak adaptirani vsako leto znova, ko se proračun
               sestavlja. Sestavlja ga najprej vlada, potem pa ga parlament sprejme. Z njim so
               nekateri zadovoljnim, nekateri niso. Ampak tak proračun, kakršen je sprejet, je
               sprejet. In ni res, da en sam amandma lahko kaj takega izniči. Dejstvo je samo, da
               pove, da se to pravzaprav z vsakoletnim proračunom naredi. In to je dejstvo. In če
               nekdo na to pač opozori kot na golo dejstvo, se mi to ne zdi nič narobe. Toliko v
               obrambo amandmaja odbora za finance.</p>
               <p>Pa še enkrat poudarjam. Tudi če ne bo sprejet, bo ne glede na to, zmeraj vsako leto
               sproti ta ali katerikoli drug parlament v Sloveniji znova in znova določil, kolikšen
               je obseg sredstev za nek določen namen. Letnemu planiranju v obliki letnega akta z
               imenom proračun, se ne moremo izogniti. In pravzaprav bi bilo izven razuma temu se
               izogniti. Skratka, mislim, da ste temu amandmaju v diskusijah dali mnogo preveliko
               težo. Želi samo povedati, da je stanje takšno, kakršno je.</p>
               <p>In ta amandma ne daje na leto šestdeset drugih aktov - še enkrat ponavljam -
               šestdeset drugih aktov na leto dajejo, če ne drugega, davkoplačevalci, ki večjega
               bremena, kakršno je, ali pa bistveno večjega pač ne zmorejo. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Hvala. Včasih je zanimivo poslušati razprave, ker opaziš, kako razpravljalec v teku
               razprave samega sebe demantira s posameznimi argumenti in moram reči, da nekateri
               elementi, ki sem jih nazadnje slišal, samo potrjujejo, da sem imel prej prav, ko sem
               opozarjal na nekatere stvari. Se pa hkrati zahvaljujem in mislim, da je korektno, da
               je spoštovani kolega Kopač opozoril - res je, ni šlo za zakon o proračunu ampak za
               proračun Republike Slovenije. Žal za dopolnjeni proračun, ki je bil slabši od
               izvirnika, ampak o tem smo že govorili včeraj.</p>
               <p>Rad bi polemiziral na nek način s tem - ni čisto točno, da niso s tako sprejetim
               proračunom izničeni posamezni nacionalni programi. Dobro. Mogoče res lahko govorimo,
               ali je prava beseda izničenje, ampak; da so pa v dramatičnem obsegu prizadeti, je pa
               gotovo. Za znanost in tehnologijo to že lahko rečem. Če se ta nacionalni program
               skozi včeraj sprejeti proračun izvaja samo 77%, potem je očitno, da še tako močna
               znanost v neki državi ne more kar tako prenesti dejstva, da praktično skoraj 1/4
               obsega financiranja te znanosti iz državnih virov odpade. To je resen problem in to
               pomeni resne spremembe v izvajanju nacionalnega raziskovalnega programa. To so tako
               resne, da smo že na odboru za znanost in tehnologijo -in mnogi kolegi, ki so člani
               tega odbora, so tukaj - na to opozorili vlado. Mi želimo dobiti rebalans tega
               nacionalnega raziskovalnega programa, ker je vsakomur jasno, da s tako dramatičnim
               zniževanjem sredstev ni možno realno pričakovati, da bi tiste cilje, ki so bili
               zapisani v nacionalnem raziskovalnem programu, lahko uresničili.</p>
               <p>In še druga stvar. Zakaj je na nek način nesprejemljivo, da bi vladi dali trajno
               pooblastilo, da lahko na dolgi rok računa s tem, da bo vsakokratni proračun definiral
               finančne okvire posameznih dejavnosti in ne nacionalni program ali zakoni, ki so bili
               sprejeti. Poglejte. Na mnogih področjih je tako, da če želiš izvesti določene
               spremembe, je potrebno tudi planirati in delovati dolgoročno. Če vzamem samo za
               primer energetiko - podobno pa je pravzaprav tudi na cestah - ti ne moreš reči, da
               boš neko elektrarno, katere graditev traja recimo 4 ali 5 let, gradil tako, da boš
               vsako leto sproti poizvedel, koliko denarja imaš pa letos in na tej osnovi stvar
               gradil. Seveda lahko delaš tudi tako, samo takšna gradnja bo 2 - do 3 - krat dražja.
               In enako je s cestami. Mi se tudi lahko zmenimo, da bomo vsako leto posebej
               pogledali, koliko lahko naredimo, ampak potem cestnega križa ne bomo naredili niti do
               leta 2004 niti do leta 2040. Skratka, so projekti, ki so dolgoročno naravnani,
               katerih ekonomika je odvisna od zveznosti financiranja. In pri takih projektih je
               nujno, da obstaja dolgoročna projekcija, ki je lahko bodisi področni zakon bodisi
               nacionalni program za to področje. To je tudi razlog, predpostavljam vsaj, zakaj je v
               naši, pa še verjetno v kakšni državi, smiselno stvari urejati z zakoni na daljši rok.</p>
               <p>Prvič: gre za stvari, ki so potrebne resnega strokovnega premisleka; stvari, ki so
               povezane z mnogimi variantami in izračuni, ki stojijo za njimi in ko je to sprejeto,
               potem se predpostavlja, da to pomeni tudi nek definiran dolgoročni okvir, ki je tudi
               osnova za planiranje mnogih dejavnosti. Kdorkoli je kdaj deloval na področju
               inženiringa, ve, da se določene dejavnosti ne da delati od danes na jutri, ampak
               zahtevajo nek vsaj srednjeročni pristop. To je razlog, zaradi katerega je nujno, da
               respektiramo te zakone in nacionalne programe, ki so sprejeti. Naj še enkrat poudarim
               potrebo - nujno je, boljše je to danes kot jutri ali pojutrišnjem, da se vsi skupaj
               soočimo z realnimi, materialnimi okviri, ki jih ima ta država, in temu prilagodimo
               tudi vse nacionalne programe in zakone, ki jih imamo, pa tudi če jih je šestdeset. To
               smo dolžni storiti zaradi nas in to smo dolžni storiti tudi zaradi javnosti. To smo
               dolžni storiti tudi zaradi mnogih načrtovalcev na posameznih področjih, ki
               pričakujejo in potrebujejo nek dolgoročni okvir za svojo dejavnost. Brez tega bo
               pravzaprav razvoj na mnogih področjih kaotičen. Tega pa si urejena in pravna država
               ne more dovoliti. Zato poudarjam to potrebo, da je nujno, da ne sprejmemo takega
               amandmaja; da se zelo resno lotimo rebalansov nacionalnih programov in sprememb
               ustreznih zakonov in nujno je, da bi strokovne podlage za to imeli čim prej na
               posameznih področjih.</p>
               <p>Domnevam, da bi to morala biti sestavina tega, kar vlada oziroma koalicija zdaj
               imenuje nacionalni program varčevanja ali kakorkoli se zdaj to pač imenuje. Brez tega
               bo vsak program varčevanja pravzaprav na nek način medijsko, da tako rečem, slepilo,
               vendar ne bo pomenil tistega, kar bi moral, to je stabiliziranje javnih financ.
               Domnevam, da za to gre. Predpostavljam, da gre za to, da država Slovenija ne more
               imeti kot svoj dolgoročni pa niti kot svoj srednjeročni cilj zapisano, da bo
               vzdrževala naraščajoč proračunski primanjkljaj. Ker to verjetno ne more biti naš cilj
               in ker bodo kriteriji kvečjemu še ostrejši, ko bomo člani Evropske zveze in potem je
               nujno, da že zdaj - in v tem se strinjam z napori, ki se jim tudi gospod Kopač
               posveča - da je treba že zdaj te stvari zelo jasno definirati. Vendar, spoštovani, na
               strokoven način, na osnovi utemeljitev, na osnovi resnih analiz, ne pa na osnovi, se
               opravičujem izrazu, političnega kupčkarjenja in ne na osnovi stvari, ki niso
               transparentne. To ni vredno pravne države. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Prosim, gospod Potrč.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa. Mogoče bo ta razprava kaj pomagala tudi k temu, da nam ne samo ne bo
               težko sprejeti sklep, ki ga je Feri Horvat predlagal - ker verjamem, da ga bomo
               sprejeli. Namreč, da se nacionalni programi in tako imenovani razvojni zakoni
               analizirajo v vladi in se pripravi nek usklajen in realen program, ampak da bomo slej
               ko prej v vladi dobili pripravljenost, da to zares tudi naredi.</p>
               <p>Ob teh razpravah okrog konceptov bi povedal samo še nekaj. Nacionalni program
               formalno ni zakon, je pa seveda ravno tako obvezujoč kot zakon. Lahko bi imeli
               pristop -proračun, nacionalni program - takšen, kot ga imamo zdaj, lahko bi bil pa
               obraten. Ker mi pri nekaterih drugih zakonih, ki zagotavljajo individualne pravice,
               imamo drugačen pristop. Pravimo, da bo pač treba tiste individualne pravice izvesti,
               dokler ne spremenimo zakona ne glede na to, ali se je resorni minister ali nekdo drug
               pri postavki, ki zagotavlja izvajanje teh nacionalnih pravic, zmotil, ali pa se ni
               zmotil, ali je sredstva planiral na ustrezen način ali ne. In glede zakona je
               proračun v obratnem sorazmerju in priznava prioriteto pravic, ki jih zakon daje pred
               sredstvi v proračunu in zato tudi potem delamo rebalans ali kakorkoli, pri
               nacionalnih programih smo se zdaj odločili drugače. Možno je tako, ampak slabo je, da
               je tako in mislim, da to opozorilo, da moramo slej ko prej te stvari razčistiti, je
               utemeljeno in ni škoda časa, da o tem diskutiramo. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo želi razpravljati? Gospod Demšar, prosim.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala lepa. Ne vem, ali ste preslišali, jaz nisem, pregovor, ki ga je povedal gospod
               Moge. Rekel je namreč, nam po kosilu <q>"plenus venter non student libenter"</q>. Na neki
               način nas je izzval in rekel, kot da smo nekako obstali, ker smo po kosilu in se nam
               ne ljubi, nimamo volje, če malo tako parafriziram, da bi delali, ker je pač <q>"plenus
               venter"</q> preveč <q>"plenus"</q>.</p>
               <p>Ob tem moram reči, da se ne oglašam zaradi tega, da bi bil ta moj trebuh toliko
               preveč poln, ampak mi prihaja na misel, kako je bilo s prejšnjimi amandmaji. Gospod
               Moge, jaz bi bil sila vesel, ko bi bili vi takrat podprli - pred dnevi, ko je bila
               cela vrsta amandmajev, pa mislim, da tudi modrih, ne tako slabih - ampak s strani
               koalicije opozicija ni dobila - redkokdaj je dobila podporo. So nekateri primeri, ko
               so častno to naredili, moram reči, da tudi moj sorojak gospod iz Ljudske stranke, da
               ga ne bom imenoval, da ne bo kaj narobe. Zato bi priporočal po tistem načelu, da
               <q>"kdor ne zbira, ta raztresa."</q> In v tem parlamentu, se bojim, da <q>"raztresamo"</q> in se ne
               poskuša vključevati tudi drugih. Sedaj v tej situaciji, kot vidim, sta ostali dve
               usmeritvi, medtem ko se tako krščanski demokrati in Socialdemokratska stranka več ali
               manj se ne oglašata. In ne dobi, gospod Moge. Ni podpore. Jaz pa mislim, da imate
               pravo smer in da bi bilo vredno glasovati proti takemu amandmaju ne glede na to, da
               nisem nek finančni strokovnjak. Ampak, človek težko glasuje, ko ste nam pa tolikokrat
               dopovedovali, da mi nič ne znamo, pa nič ne razumemo. In zato mislim, da je lahko to
               ena modra in dobra šola, ko se bomo lotili proračuna za prihodnje leto, da bomo kaj
               bolj uspešni - tisti, ki smo v opoziciji, kot pa smo bili to leto. Bi vas prosil, da
               bi takrat bolj <q>"zbirali"</q> in manj <q>"raztresali."</q></p>
               <p>Gospodu Kopaču pa tole. Formulacija je bila taka: ta proračun nima statusa zakona.
               Lahko, da ga nima de iure, ima ga pa de facto. Če tega bi ne bilo, potem ne bi bil
               potreben obravnave, recimo, če pride do rebalansa, v tem našem parlamentu. Zato
               mislim, da s tem ne bi želel zniževati nivoja in pa pomena tega našega proračuna, kar
               pa mislim, da tudi vi niste s tem, kar ste povedali, da seveda niste hoteli. Skratka,
               z željo: več sodelovanja in ne na tak način opozicijo tolči dneve in dneve, pri tem,
               da noben amandma ni sprejet. Nazadnje pa pride do take situacije, da res ne vem, ali
               lahko podprem tudi ta, glasujemo proti takemu amandmaju, kot je bil tu omenjen.
               Torej, glasoval bom proti, zato ker tudi vem, zakaj bom proti, ne glede na to, kaj se
               je prej dogajalo. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo želi besedo?</p>
               <p><stage>(Ne.)</stage> Če ne, sprašujem predsednika odbora za finance in monetarno politiko - gospod
               Baškovič je opozoril, da je amandma pravno sporen - ali ima še kakšno mnenje, preden
               gremo na glasovanje? Ker tudi to mnenje moramo imeti pred sabo, ko glasujemo o
               amandmaju. Torej, odbor nima nobenega mnenja. Hvala.</p>
               <p>Prehajamo na odločanje o dveh amandmajih k 22. členu. Najprej bomo glasovali o
               amandmaju na amandma vlade, to je odbora za finance in monetarno politiko.
               Ugotovljamo prisotnost! <stage>(60 prisotnih.)</stage></p>
               <p>Kdo je za predlagani amandma? <stage>(7 poslancev.)</stage> Je kdo proti? <stage>(41 poslancev.)</stage></p>
               <p>Ugotavljam, da amandma na amandma ni sprejet.</p>
               <p>V razpravo oziroma odločanje dajem amandma pod številko 2 Vlade Republike Slovenije,
               ki ga matično delovno telo podpira. Ugotovimo prisotnost! <stage>(64 prisotnih.)</stage></p>
               <p>Kdo je za amandma? <stage>(37 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem celotni 22. člen. Ugotovimo prisotnost! <stage>(62 prisotnih.)</stage></p>
               <p>Kdo je za 22. člen? <stage>(42 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 22. člen sprejet.</p>
               <p>Prehajamo k 24. členu. Na mizo ste dobili poseben list z veliko arabsko številko 2;
               ta nadomešča prejšnjo deseto stran. Imamo dva amandmaja, in sicer odbora za finance
               in monetarno politiko <stage>(vlada mu ne nasprotuje)</stage> in pa amandma vlade, ki ga podpira
               matično delovno telo. Odpiram razpravo. Želi kdo besedo? <stage>(Ne želi.)</stage> Zaključujem
               razpravo.</p>
               <p>Prehajamo na odločanje. Na glasovanje dajem amandma pod številko 1 k 24. členu.
               Ugotavljamo prisotnost! Če bo ta sprejet, bo potem pod 2 brezpredmeten. <stage>(60
               prisotnih.)</stage></p>
               <p>Kdo je za amandma? <stage>(42 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma pod številko 1 sprejet.</p>
               <p>O amandmaju pod številko 2 ne bomo odločali.</p>
               <p>Prehajamo k 25. členu. Imamo štiri amandmaje, in sicer odbora, vlada mu ne
               nasprotuje - pod številko 1; pod številko 2 skupina poslancev s prvopodpisanim
               Francijem Rokavcem, vlada ga ne podpira, tudi matično telo ne; prav tako pod točko 3.
               - Franci Rokavec in skupina poslancev, vlada ga ne podpira tudi matično delovno telo
               ne in pod točko 4. - skupina poslancev, prvopodpisani Jože Avšič - vlada in matično
               telo ga ne podpirata. Želi kdo razpravljati? Seveda, če bo prvi sprejet, so ostali
               trije brezpredmetni. Odpiram razpravo. <stage>(Ne.)</stage> Zaključujem razpravo in prehajamo na
               glasovanje. Ugotavljamo prisotnost! <stage>(62 prisotnih.)</stage></p>
               <p>Kdo je za amandma odbora? <stage>(10 poslancev.)</stage> Je kdo proti? <stage>(42 poslancev.)</stage></p>
               <p>Ugotavljam, da amandma pod številko 1 ni sprejet.</p>
               <p>Prehajamo na odločanje o amandmaju pod številko 2. Ugotavljamo prisotnost! <stage>(63
               prisotnih.)</stage></p>
               <p>Kdo je za amandma? <stage>(27 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju pod številko 3. Ugotavljamo prisotnost! <stage>(61
               prisotnih.)</stage></p>
               <p>Kdo je za amandma pod številko 3? <stage>(17 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju pod številko 4. Ugotavljamo prisotnost! <stage>(59
               prisotnih.)</stage></p>
               <p>Kdo je za amandma? <stage>(29 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo za novi 26.a člen. Imamo amandma Vlade Republike Slovenije. Želi kdo
               razpravljati? <stage>(Nihče.)</stage> Prehajamo na odločanje. Ugotavljamo prisotnost! <stage>(56
               prisotnih.)</stage></p>
               <p>Kdo je za amandma vlade? <stage>(36 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je amandma sprejet.</p>
               <p>Samo še malo, da ne bo kaj narobe. Moramo glasovati še o celotnem 25. členu. Torej
               ugotavljamo prisotnost! Glasujemo o celotnem členu 25. <stage>(63 prisotnih.)</stage></p>
               <p>Prosim obrazložitev glasu gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala. Ne dvomim, sicer, da bo ta člen sprejet. Jaz bom glasoval seveda proti.</p>
               <p>Rad bi pa opozoril, da to predstavlja začetek vzporednega proračuna, izven rednih
               pravil o izvrševanju proračuna in da vsi tisti, ki ste prej <q>"zganjali"</q> demagogijo
               tukaj okoli tega, kako je grozno, da se nacionalni razvojni programi ne upoštevajo v
               zadostni meri; da boste vedeli, da je to zdaj dodatni nacionalni razvojni program, ki
               bo seveda imel konkretne materialne posledice, ki bodo zažirale v druge nacionalne
               razvojne programe v drugačni meri, kot je to svoj čas parlament odobril.</p>
               <p>Zato se mi zdi, da bi kazalo, da vsaj tisti, ki ste hodil pred govorniški oder in
               nasprotovali amandmaju odbora za finance, da zdaj glasujete proti 25.členu.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Mozetič, obrazložitev glasu.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa, gospod podpredsednik. Zdaj sem res v dvomih, kaj naj naredim. Ker, berem
               tole zadevo, to stvar je predlagala vlada. Zdaj - očitno naša vlada predlaga, da se z
               zakonom sprejme - poleg vsega tistega, kar ste sprejeli - sprejmemo še en vzporedni
               proračun. Zdaj res ne vem, kaj je s to vlado narobe. Ampak, očitek oziroma opozorilo,
               ki je bilo prej dano, mislim, da je bilo napačno naslovljeno. Napačno je bilo
               naslovljeno. Tako, da mi je prav žal. Jaz sicer tega ne bom podrl zato, ker vlade ne
               podpiram, ne zaradi tega, ker bi reagiral na opozorili vladajočega poslanca.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Obrazložitev glasu, gospod Sovič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Tudi jaz, ko razmišljam o tem, kako glasovati, upoštevam dejstvo, da je pravzaprav
               prišlo do nedoslednosti pri tem amandmaju. Tako kot smo slišali, je v samih predlogih
               člena zakona, kot smo slišali, je vlada predlagatelj tega teksta in jaz bi že
               pričakoval, da vlada - razen amandmaje, ki so zdaj bili sprejeti - jaz bi že
               pričakoval, da vlada da v parlament konsistentni izdelek. Izdelek, ki je notranje
               usklajen, ki ne pomeni vzporednega proračuna in ki na nek način respektira danosti,
               ki so. Te danosti pa so: nacionalni program, posamezni zakoni itn. Jaz bi se bal, če
               bi moral razumeti razprave, ki smo jih slišali, da je vlada predlagala tekst, ki
               pomeni paralerni proračun. To bi zaupanje v vlado, seveda, v krepki meri omajalo. In
               če prihaja iz vladne vrste, je še toliko bolj problematično.</p>
               <p>Mislim, da je smiselno ta amandma podpreti, zato ker ga razumem tako, da ta amandma
               pomeni na nek način ravno potrditev nacionalnega programa in nekaterih drugih
               zakonov, ki pokrivajo to področje v posameznih odsekih, ki bi zaradi, bi rekel,
               opustitve del pomenil na nek način diskontinuiteto in nasprotno situacijo, kot je
               definirana s posameznimi zakoni. Iz tega razloga prosim, da razumete, da bom glasoval
               za. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Zaključujem razpravo.</p>
               <p>Prehajamo na odločanje. Odločali bomo o členu 25, ga bomo sprejeli ali pa ne.
               Ugotavljamo prisotnost! <stage>(64 prisotnih.)</stage></p>
               <p>Kdo je za člen 25? <stage>(26 poslancev.)</stage> Kdo je proti? <stage>(23 poslancev.)</stage></p>
               <p>Člen je sprejet.</p>
               <p>Gremo k členu 29. Imamo en amandma, in sicer odbora. Vlada ga ne podpira. Želi kdo
               besedo? <stage>(Ne želi.)</stage></p>
               <p>Prehajamo na odločanje. Ugotavljamo prisotnost! <stage>(48 prisotnih.)</stage></p>
               <p>Kdo je za amandma? <stage>(30 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je amandma člena 29 sprejet.</p>
               <p>Prehajamo k členu 31. Imamo dva amandmaja, in sicer odbora, ki ga vlada podpira, in
               vlade, ki ga podpira matično delovno telo. Želi kod besedo? <stage>(Ne.)</stage> Zaključujem
               razpravo.</p>
               <p>Prehajamo na glasovanje. Ugotavljamo prisotnost! <stage>(53 prisotnih.)</stage></p>
               <p>Kdo je za amandma pod številko 1? <stage>(39 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma pod številko 1 sprejet.</p>
               <p>Prehajamo na odločanje o amandmaju pod številko 2. Ugotavljamo prisotnost! <stage>(45
               prisotnih.)</stage></p>
               <p>Kdo je za amandma? <stage>(33 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je tudi ta amandma sprejet. Člen je v celoti spremenjen in o njem ne
               bomo glasovali.</p>
               <p>Prehajamo k členu 32 in trem amandmajih k temu členu. Prvi je odbora za finance, ki
               ga podpira vlada. To je amandma na amandma. Potem je drugi, predlagatelj vlada,
               matično delovno telo podpira. In pa tretji, poslanske skupine Združenih socialnih
               demokratov. Vlada mu nasprotuje, prav tako tudi matično delovno telo. Želi kdo
               besedo? Gospod Horvat.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo gospod podpredsednik. Najprej bi umaknil ta amandma, kajti glede na
               amandmaje vlade, ki jih dala za nove: 33., 34., 35. in 36. člen, je sedaj ta amandma
               brezpredmeten, ker se je nanašal na 91.c člen, ki ga s tem dejansko več ni. V bistvu
               bi, da se ne bi ponovno oglašal, vsebino tega amandmaja uporabil tako, da bi vam
               predlagal, da bi zavrnili amandma za novi 34. člen. Za kaj v bistvu gre? Vlada s tem
               predlaga, da se prvo poročilo o stanju in spremembah dolga in poroštev javnega
               sektorja v skladu z 48.a členom tega zakona pripravi za leto 1998. To praktično
               pomeni, da bi mi dobili poročilo tam nekje, v najboljšem primeru, sredi leta 1999 ali
               pa še pozneje. Mislim, da je to nedopustno in zato bi bilo treba ta amandma črtati
               oziroma ga ne sprejeti.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo, prosim? Če ne, zaključujem razpravo. Prehajamo na odločanje.
               Ugotovimo prisotnost! <stage>(52 prisotnih.)</stage></p>
               <p>Kdo je za amandma na amandma Vlade Republike Slovenije? <stage>(35 poslancev.)</stage> Je kdo
               proti? <stage>(4 poslanci.)</stage></p>
               <p>Ugotavljam, da je amandma na amandma sprejet.</p>
               <p>Prehajamo na odločanje o amandmaju pod številko 2. Ugotovimo prisotnost!
               Proceduralno? Prosim? Obrazložitev glasu. Gospod Mozetič, obrazložitev glasu.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. Zdaj sem spet v dvomih. Tukaj piše: <q>"Določbe 5., 6., 7. člena tega
               zakona se začnejo uporabljati s 1. januarjem 1998."</q> Zdaj ne vem, ali sprejemamo
               proračun za leto 1998. Kakor jaz vem in spomin me še ne zapušča, za leto 1997. Zakon
               o izvrševanju proračuna za leto 1997 - trije členi veljajo s 1.1.1998. Tu je spet ena
               specifika v stilu, kot smo prej slišali, da imamo specifično pravno državo,
               specifičen proračun, specifičen zakon o izvrševanju proračuna. Skratka, vse v tej
               državi je specifično, ampak ta specifika počasi, počasi postaja precej žalostna.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Prosim, gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Gre sicer za vladni amandma, ki govori o tem, da se tisti členi, ki
               predstavljajo zablokiranje sredstev za plače na nivoju posameznega ministrstva,
               uporablja od 1.1.1998 dalje. Ta hip je teoretično nemogoče to sploh začeti
               uporabljati. Pomembno pa je, da se tako pravilo vedno uzakoni vnaprej za naslednje
               plansko obdobje, to je, recimo, od 1.1.1998. Posamezni pravni filigrami bi seveda
               spet lahko imeli pomislek, da je zakon o izvrševanju proračuna nekaj, kar bi se
               moralo nanašati samo na proračun tekočega leta, ampak že prej sem pojasnil, kako se
               je zakon o izvrševanju proračuna za leto 1993, zakon o izvrševanju proračuna za leto
               1994, zakon o izvrševanju proračuna za leto 1995 spremenil v zakon o izvrševanju
               proračuna nasploh. Zato torej predstavlja, hoteli ali ne, del sistemske zakonodaje in
               se mi zdi seveda tak amandma - dobro, že zaradi operativnih razlogov tako ali tako
               neobhodno potreben, pa tudi sicer nič sporen.</p>
               <p>Glede amandmaja za novi 34. člen, ki ga je predlagala vlada in o katerem je govoril
               gospod Horvat prej, pa se mi zdi vseeno pomembno poudariti naslednje. Ta amandma se
               nanaša na poročilo o zadolžitvi javnega sektorja nasploh. Take določbe do zdaj ali pa
               obveznosti vlade, da bi sporočala ali evidentirala to stanje, do sedaj ni bilo. In
               tako stanje do sedaj tudi ni evidentirano. Zatorej se mora evidenca šele nastaviti in
               seveda je primerno, da se poroča o tem za leto 1998 šele po izteku leta. Pred tem je
               operativno to, po moje, skorajda nemogoče izvesti. Je pa res druga reč, da se stanje
               zadolžitve oziroma stanje poroštev za državni proračun pa redno sporoča na podlagi
               obstoječega zakona o izvrševanju proračuna, in to dvakrat letno. To moram reči, res
               lepo teče. Skratka, parlament je sprotno ažurno o tem obveščen. Tako da ta zdaj
               razširjena norma, pa rabi določen čas za svojo uveljavitev. Zato se mi tudi besedilo
               34. člena ne zdi sporno. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Zaključujem razpravo.</p>
               <p>Prehajamo na odločanje o amandmaju pod točko 2. Ugotovimo prisotnost! <stage>(58
               prisotnih.)</stage></p>
               <p>Kdo je za amandma? <stage>(38 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet. Seveda je zdaj amandma pod točko 3 brezpredmeten.</p>
               <p>Prehajamo na odločanje o amandmajih za nove 33., 34., 35. in 36. člene. Vložila jih
               je vlada, matično delovno telo jih podpira. Želi kdo besedo? <stage>(Ne želi.)</stage> Zaključujem
               razpravo.</p>
               <p>Prehajamo na odločanje. Ugotovimo prisotnost!</p>
               <p>Prosim, obrazložitev glasu, gospod Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. Glasoval bom proti temu, čeprav se zavedam, da bom s tem med tistimi, ki
               bodo proti zgodovinskemu dogodku v tej državi, da bomo z zakonom podaljšali leto z
               dvanajst mesecev na trinajst mesecev.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Horvat, obrazložitev glasu, prosim.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Če glasujemo o teh amandmajih v paketu, bom glasoval proti vsem, čeprav so posamezni
               deli nekaterih členov normalni, bi bilo normalno, da bi jih sprejeli. Vendar ni možno
               sprejeti iz razlogov, ki sem jih prej povedal: 34. člena - gospod Kopač pravi, da bo
               šele nastavljena evidenca in da ne bomo imeli prej podatkov o tem. Jaz mislim, da če
               ima vlada voljo, da konec prihodnjega leta, ko bomo obravnavali, upajmo, proračun za
               leto 1998, do takrat bi pa že lahko imeli podatke, pa če ne do 31.12., če bo vlada
               tako pridna in bo že oktobra predložila proračun, da bi vsaj takrat imeli informacijo
               o tem za prvo tričetrtletje - to je zelo pomembna informacija. Ne pa, da dobimo
               informacijo šele sredi leta 1999.</p>
               <p>Pa še drugo. Glede na to, kar sem že povedal v splošni razpravi v zvezi s 35.
               členom, je nesprejemljivo predvsem to, kar piše v prvem odstavku: da se za pokrivanje
               odhodkov iz letošnjega leta, iz letošnjega proračuna, podaljša proračunsko leto in
               uporabi proračunske prihodke iz prometnega davka, ki bodo vplačani do 15. januarja
               prihodnjega leta. Potem moramo istočasno reči bobu bob in priznati, da je potem
               primanjkljaj v proračunu ne 1,2%, ampak je 2% in da se zavedamo tudi posledic, ki jih
               ima to potem na proračunu za prihodnje leto. Zato bom glasoval proti tem
               amandmajem.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Zaključujem razpravo. Prehajamo na odločanje. Ugotavljamo prisotnost!
               <stage>(60 prisotnih.)</stage></p>
               <p>Kdo je za amandma? <stage>(33 poslancev.)</stage> Je kdo proti? <stage>(19 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo k 33. členu. Imamo amandma vlade, matično delovno telo ga podpira. Želi
               kdo razpravljati? <stage>(Ne želi.)</stage> Prehajamo na odločanje. Ugotavljamo prisotnost! <stage>(56
               prisotnih.)</stage></p>
               <p>Kdo je za amandma? <stage>(35 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 33. člen v celoti. Ugotavljamo prisotnost! <stage>(54 poslancev.)</stage></p>
               <p>Kdo je za 33. člen? <stage>(38 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je 33. člen sprejet.</p>
               <p>Imamo amandma za novi 36.a člen. Predlaga ga odbor za finance, vlada ga ne podpira.
               Želi kdo razpravljati? <stage>(Da.)</stage> Gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. To je še en amandma, pri katerem skratka nismo povsem v soglasju.
               Za kaj gre?</p>
               <p>Gre za to, da se ukinja pravna osnova za podaljševanje proračunskega leta. 11. člen
               zakona o financiranju javne porabe sedaj govori o tem in ta je bil sprejet leta 1991.
               Govori o tem, da je proračunsko leto možno podaljšati na strani prihodkov. Posledično
               o tem govori še 21. člen zakona o financiranju javne porabe. Na odboru, ko smo
               razpravljali o pravkar sprejetem amandmaju o podaljšanju proračunskega leta za januar
               1998, smo - lahko rečem komaj - z večino glasov izglasovali, da odbor to podpira.
               Vendar smo kot neke vrste odgovor na to, ker je bilo veliko pomislekov, predlagali ta
               amandma: da se za naprej za leto 1999, 2000 in tako naprej, ta možnost ukine.</p>
               <p>Rad bi povedal, da se mi zdi osebno, da podaljšanje proračunskega leta v letu 1997
               na januar 1998 ni taka katastrofa, ker je opravičljivo zaradi poznega sprejemanja
               proračuna. Čeprav statistično ni preveč higiensko. Pa vendar - ima neko opravičilo,
               ampak mislim, da bi za naprej tega opravičila ne smelo biti več. Zato kot odbor ali v
               imenu odbora predlagamo amandma, ki bi za naprej, torej za januar 1999, januar 2000
               in tako naprej, to možnost, to pravno osnovo, ki sedaj obstaja, ukinili.</p>
               <p>V imenu odbora lahko rečem, da predlagam, da amandma podprete. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Zaključujem razpravo. Prehajamo na odločanje. Ugotavljamo prisotnost!
               <stage>(53 prisotnih.)</stage></p>
               <p>Kdo je za amandma? <stage>(31 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje in obravnavo preostalih členov, na katere niso bili vloženi
               amandmaji. Želi kdo besedo? <stage>(Ne.)</stage> Prehajamo na glasovanje. Ugotavljamo prisotnost!
               <stage>(57 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da so preostali členi sprejeti.</p>
               <p>Opravili smo razpravo in glasovanje o posameznih členih. Glasovati moramo še o
               naslovu zakona. Ali želi kdo razpravljati o naslovu zakona? <stage>(Ne.)</stage> Zaključujem
               razpravo in prehajamo na glasovanje. Na glasovanje dajem naslov zakona v celoti.
               Ugotavljamo prisotnost! <stage>(62 prisotnih.)</stage></p>
               <p>Kdo je za naslov zakona v celoti? <stage>(39 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je naslov zakona sprejet.</p>
               <p>Izglasovali smo zakon po členih in naslov zakona. Odpiram razpravo o zakonskem
               predlogu v celoti. Želi kdo besedo? Smo v tretji obravnavi. Zaključili smo drugo
               obravnavo in smo v tretji obravnavi. Želi kdo besedo o zakonskem predlogu v celoti?
               Gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Ker je bil sprejet amandma odbora k 15. členu, ki je črtal drugi
               odstavek 56. člena - pa je vlada podpirala ta amandma odbora, vlada je pa sama
               predlagala neko spremembo besedila drugega odstavka, ki se torej po amandmaju odbora
               črta. Ker pa je bilo sprejeto oboje, mislim, da sicer zaradi nerodnega vodenja
               prejšnjega predsedujočega in tistega, ki mu je to sugeriral, je treba zdaj narediti
               amandma tehničnega značaja. In ker ni bil sprejet amandma odbora za finance za novi
               3.a člen, v prehodnih določbah je pa predvideno, da se 3.a člen začne uveljavljati s
               1.4.1998, je treba popraviti še to popraviti; torej izbrisati v prehodnih določbah
               besedice <q>"nov 3.a člen."</q> Predlagam, da bi to naredili v obliki amandmaja poslanske
               skupine, čeprav gre za čisto tehnikalijo, da ne bi bilo potem zapletov pred objavo v
               uradnem listu. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Še kdo drugi želi? V tretji obravnavi? Imamo amandma poslanske skupine Liberalne
               demokracije s prvopodpisanim Janezom Kopačem, ki se glasi: <q>"Drugi odstavek 15. člena
               se črta."</q> Ali je še kakšen amandma? Gospod Kopač.</p>
            </sp>
            <sp who="SDZ2:KopačJanez">

               <speaker>MAG.JANEZ KOPAČ:</speaker>

               <p>Hvala za besedo. Na to - namreč, kar sem govoril - so me opozorile službe že prej,
               zato smo že na zalogo pripravili ta amandma. Ugotavljam pa, da je treba še dati
               sočasno s tem amandma na prehodno določbo na 32. člen, kjer je treba črtati besedice:
               <q>"3.a in"</q>. Prosim, če se tudi to upošteva kot amandma.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Predlagam, da prekinemo to točko dnevnega reda in da se pisno pripravi predlog
               amandmaja, da ga bomo imeli na mizi in potem o njem odločali. Prekinjam točko
               dnevnega reda. Prosim predlagatelje amandmaja, da pripravijo predlog in bomo potem o
               njem odločali.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA RESOLUCIJE O
                  PROTIPRAVNEM DELOVANJU KOMUNISTIČNEGA TOTALITARNEGA REŽIMA.</title> Gradivo sta v
               obravnavo zboru predložila poslanca Janez Janša in Alojz Peterle. Želi predstavnik
               predlagatelja besedo? <stage>(Da.)</stage> Prosim<gap n="..."/> Prihaja predlagatelj, gospod Peterle. Želite
               besedo? Prosim<gap n="..."/></p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Hvala lepa za besedo. Spoštovani gospod podpredsednik, spoštovane poslanke in
               poslanci! Začel bom s trditvijo, da noben narod, nobena družba ali država ne more
               preživeti ali stabilno in zdravo živeti, če se odpove spoštovanju človekovega
               dostojanstva, temeljnim moralnim načelom, kulturno - civilizacijskim standardom
               demokratičnosti in pravnosti.</p>
               <p>Nedemokratični totalitarni komunistični režim je vse to desetletja počel, začenši z
               revolucijo, ki se je z uboji nedolžnih civilistov začela v prvih letih druge svetovne
               vojne. Revolucija, ki jo je izvedla Komunistična partija in s tem zlorabila borbo
               proti okupatorju z nedemokratičnim prevzemom oblasti, je tisto ključno in nesrečno
               dejstvo, ki je razdelilo Slovence. Znana nasprotja med klerikalci in liberalci pred
               vojno, če tako rečem, kot dvema političnima opcijama; torej ta nasprotja ali ta
               delitev je absolutno neprimerna z delitvijo, ki je nastala med Slovenci po nasilnem
               prevzemu oblasti. Partija je vzela pravico določanja, kdo je pravi, kdo ne pravi, kdo
               naj živi in kdo naj umre. Vzela si je pravico nad življenjem in smrtjo.</p>
               <p>Dovolite, da v tej zvezi navedem tri značilne izjave, ki nam bodo pomagale razumeti,
               zakaj se trudimo z resolucijo, ki je predmet te točke dnevnega reda. Najprej citat iz
               leta 1937. Gre za tovariša Kardelja, ki je poslal po Čebinskem kongresu vodstvu
               Kominterne naslednji stavek: <q>"Mi bomo šli v boj, če bomo vedeli, da je to priložnost
               za revolucijo."</q> Drugi citat, Dolomitska izjava konec februarja leta 1943 - ne bom
               vseh besed navajal, to si lahko preberete pri Metodu Mikužu, ki je bil moj profesor -
               takole se to sliši: <q>"Komunistična partija Slovenije je sestavni del Komunistične
               partije Jugoslavije, ki je sekcija komunistične internacionale. Glede na to in na
               dejstvo, da je Sovjetska zveza vzela v svoje roke usodo zatiranih narodov, je bila za
               prihodnost slovenskega naroda edina rešitev v tem, da prevzame Komunistična partija
               Slovenije iniaciativo v Osvobodilni fronti. In da je za Slovensko nacionalno
               prihodnost pravilna samo pot, ki jo je že prehodil veliki ruski narod. Avantgardna
               vloga v slovenskem osvobodilnem gibanju zato pripada Komunistični partiji Slovenije.
               Njena posledica vsega tega je, da se KPS, ki je zgrajena na načelih boljševizma,
               razvije in utrjuje povsod na slovenskem ozemlju in na vseh področjih slovenskega
               javnega življenja."</q> Prosim, da ste pozorni tudi na ta stavek: <q>"Druge izmed ustanovnih
               skupin OF pa ne organizirajo samostojnih političnih organizacij. Uvede se enotna
               vzgoja za aktiviste OF. Kader KPS je dolžan posvetiti posebno skrb revolucionarni
               vzgoji aktivistov OF."</q></p>
               <p>Potem pa, spoštovane poslanke in poslanci, poglejmo citat triindvajset let kasneje.
               Gospod Mitja Ribičič pravi leta 1966 tako: <q>"Točna definicija narodnoosvobodilnega
               gibanja mora naglasiti, da je ono bilo ljudsko gibanje, od vsega početka
               revolucionarni proces, ki je hkrati z narodno osvoboditvijo moral privesti do
               bistvenih sprememb v družbeno-politični strukturi Jugoslavije. Kdor tega ne razumem,
               ne razume ničesar."</q> Tako gospod Mitja Ribičič na ljubljanskem simpoziju ob
               petindvajsetletnici OF leta 1966.</p>
               <p>Da, spoštovane gospe in gospodje, kdor tega ne razume, ne razume, zakaj osrednji trg
               slovenskega glavnega mesta krasi še naprej spomenik revoluciji, kar je za to državo
               in za njeno glavno mesto sramota. Kdor tega ne razume, ne razume, zakaj varuje palačo
               našega predsednika države kip revolucionarja Borisa Kidriča, namesto spomenika
               neznanemu junaku, kar je svetovni standard. Naš standard pa je še vedno revolucija,
               revolucija prav v srcu države.</p>
               <p>Slovenska, sicer z Moskvo povezana, pa vendar zelo avtentična revolucija, kot
               revolucionarji sami pravijo, kot malo kje drugje, je imela različne faze. Med vojno,
               tisto prvo, bolečo fazo z umori in z monopolizacijo odpora proti okupatorju. Značilno
               je, da komunistični partiji okupator ni bil dovolj, pa so bili trije. Potreben je
               bilo v skladu s partijsko, s komunistično diktrino, potreben je bil notranji
               sovražnik. Z okupatorjem se je računalo, da bo slej ko prej odšel. Ko so začele
               padati prve žrtve, študentje, kmetje, duhovniki, podjetniki, civilisti, vsi našteti,
               ko se je začel ta teror, ob okupatorjevem še domač teror, so se ljudje začeli
               obnašati samoobrambno. Kdo jih ne bi razumel? Uprli so se terorju, in partija se je
               tega razveselila, kajti s tem si je pridobila sovražnika, ki ga je potrebovala za
               svojo legitimiteto. In o tem se govori še kar naprej, tako rekoč na enak način še
               dandanašnji. Kdor ni z nami, je proti nam, se je reklo takrat. Velikokrat sem javno
               dejal, prvič na Teharjih leta 1990, da priznanje, čast, zahvala in spomin vsem, ki so
               se uprli okupatorju. To smo dolžni. Hkrati pa mislim, da smo dolžni za tiste, ki so
               se uprli revolucionarnemu terorju, revoluciji, kasneje komunističnemu enoumju in
               totalitarizmu, enak odnos.</p>
               <p>Po Dolomitski izjavi, katere del sem prej citiral - in mimogrede povem še to, da je
               do Dolomitske izjave prišlo seveda šele potem, ko se je pri Stalingradu obrnilo
               drugače, ko je prišlo do obrata pri Stalingradu. Takrat je prišlo pač do odločitve,
               sedaj prevzamemo zadeve v svoje roke. Torej, po Dolomitski izjavi, ki je popolnoma
               odpravila vsaj začetni videz demokratičnost Osvobodilne fronte, se je po morilskem
               uvodu začelo ustvarjanje, utrjevanje sicer številčno šibke KP na različne načine,
               zlasti s pripravami na konec vojne. Jaz ne bom tukaj razlagal, kako je izgledal konec
               vojne, kaj se je zgodilo. To priznanje prihaja navsezadnje tudi s strani ključnih
               ljudi nekdanjega režima, in mislim, da ni potrebno dodatno razlagati, kaj se je
               zgodilo. Bom se pa na koncu vprašal, zakaj se ni nič zgodilo v zvezi z odgovornostjo
               tistih, ki so to organizirali in to naročili. Torej, med vojno in po njej je padlo na
               slovenskem več ljudi od bratove roke kot od tuje roke, od okupatorjeve. In to mislim,
               da je strašno dejstvo, ki ga jemljemo na znanje, ki ga pa premalo uporabljamo za
               spoznanje in tudi za etično ravnanje. To je tisto, kar nas iz zgodovine bremeni, in
               seveda s tem še marsikaj zraven. Bremeni nas, ker se s tem še nismo pošteno soočili.
               In jaz sem za to, kot sopredlagatelj, da se soočimo pošteno, dostojanstveno,
               resnicoljubno, pravično in če se le da, tudi spravno med tistimi, ki bi se morali za
               spravna dejanja odločiti. Po izvensodnih pobojih domobrancev in drugih nekomunistov
               različnih starosti, ne samo ljudi, ki so lahko nosili puško, na znanih in neznanih
               krajih, ko je Komunistična partija fizično opravila z nasprotnikom ali sovražnikom
               ali izdajalcem, kot mu je rekla, ko je prevzela vso oblast, se je začela
               ideološko-politična indoktrinacija v imenu novega človeka, nove dobe, novih vrednot.
               Poglejte čitanke iz tega časa in boste videli, da krasi prvo stran za platnicami
               brkati mož, ki ga poznamo pod imenom Stalin. In ta faza naše revolucije traja do leta
               1948, ko sem imel jaz to srečo, da sem se tudi rodil.</p>
               <p>Namreč, Informbiro je neko posebno dejstvo, dejstvo z vidika tega, kar beremo tudi v
               nekaterih dokumentih uradne veljave zadnjih dni. Takrat je namreč prvič padlo po
               nekaterih - če izvzamemo nekatere obračune znotraj partije med samo vojno, ko so šli,
               kot se pravi, nekateri predaleč, tako imenovani vojvode - torej takrat je padlo po
               ljudeh, ne tako maloštevilnih ljudeh, predanih komunistični ideji. Namreč takrat se
               je vprašanje glasilo oziroma teza se je glasila: <q>"Kdor je s Stalinom, je proti nam."</q>
               In takrat se je čez noč spremenila linija, marsikdo ni vedel, da se je linija
               spremenila, in ko je bil vprašan, za koga je, je seveda povedal, da za tistega, za
               katerega je bil še včeraj. Torej, kdor ni razumel ali ni mogel razumeti, ta je dobil
               čas za razmišljanje, eni na Golem otoku, eni drugje, nekaterim so pa čas za
               razmišljanje skrajšali na znan način.</p>
               <p>Gospe in gospodje! To je bila faza, ki omogoča, da se takratno nepokoriščino Titove
               ali jugoslovanske partije, če tako rečemo, razlaga kot nek izreden dosežek, ki bi
               skorajda dišal po demokraciji. Gospe in gospodje! Takrat se ni zgodilo nič posebno
               mehkejšega, sploh nič demokratičnega. Kdor misli tako, je v popolni zmoti. Dejstvo je
               tako, da sta se udarila dva totalitarca, dva diktatorja, oba zvesta komunistični
               ideji, za katera je kljub temu, da je bil oder zelo širok, torej za ta dva medveda je
               bilo premalo prostora. Prvi je bil lahko samo eden, in ta je bil seveda in je ostal,
               dokler ni umrl Stalin. Torej, to ni bil boj med totalitarizmom in demokracijo. Tito
               je razvil titoizem, specifično obliko - bi rekli, ker se ta beseda te dni uporablja -
               specifično obliko diktatorske vladavine, ne pa relativno diktaturo. To je bil
               titoizem oziroma to je bil totalitarizem <q>"par exellence"</q>, ki je imel svoj gulag, ki
               je imel svojo doktrino, ki je imel svoje rablje, svoje biriče in vse, kar spada k
               diktaturi. Imel je tudi kult osebnosti, pri čemer je uspelo nekaj, kar se ponavlja na
               slovenskem celo v teh dneh. Titu je uspel enkraten podvig. Ne uspe to vsakemu
               diktatorju. Uspel se je predstaviti kot človek, ki nima z oblastjo nič, kot človek,
               ki ni za nič kriv, ki ni za nič odgovoren. Kot človek, v katerega je ljudstvo
               verjelo, da bo rešil kakšno nepravičnost, če se je komu zgodila. Tito bo <q>"zrihtal"</q>,
               se spomnim, so govorili v naši vasi, ko se je nekomu zgodila krivica, bom njemu
               pisal, pa bo gotovo uredil. Torej Tita ljudje preprosto niso videli na strani
               oblasti, ampak kot človeka, ki bo posegel v to državo, če je naredila kaj narobe.
               Mislim, da so neke paralele, ki se vlečejo na Slovenskem do današnjih dni, ko imamo
               podobna upanja pri človeku, ki ima prvo violino v tej državi. Torej mož, za katerega
               je nedvomno veljalo in je veljal v očeh preprostih državljanov kot človek, ki jih bo
               zaščitil, ki je plaval nad vsem. To je bila seveda popolna prevara.</p>
               <p>Potem pa je prišlo počasi do samoupravljanja. Ko številne reforme niso pripeljale
               nikamor, je prišlo do novega ideološkega konstrukta, do novega, v narekovajih,
               upanja, do nove poteze, ki se ji je reklo samoupravni socializem. Takrat so prihajali
               zahodni sociologi, politologi in politiki gledat v jugoslovanski laboratorij, kot se
               je govorilo, in govorilo se je o poskusu, ki naj bi humaniziral komunizem. Pa se je
               pokazalo, da je bila to - to je moje mnenje - najbolj fina forma obvladovanja ljudi,
               pri kateri smo razpravljali o vsem mogočem, včasih hkrati, ker to je bila <q>"finta"</q>,
               ampak o vsem je odločala de facto partija, ljudje so pa mislili, da z razpravljanjem
               že tudi odločajo in kaj kontrolirajo. Prevara!</p>
               <p>Ne bom razdeljeval zadev v faze in podfaze. Recimo, zanimivo bi se bilo ustaviti ob
               Kavčiču, ki je tudi obveljal za človeka drugačnosti. Bil je nedvomno drugačen. Ampak
               to, kar je on iskal, je bilo še zmeraj znotraj totalitarizma, to je bila liberalnejša
               varianta tega, kar smo imeli, to je bil še vedno komunizem, to še vedno ni bilo
               zavzemanje za demokracijo.</p>
               <p>V vsem tem času - seveda ne bi želel jemati časa z detajlno obravnavo, čeprav bi
               bilo to enkrat tudi dobro in bodo mogoče replike prinesle še kaj takega - bi rad
               povedal naslednje: da je, seveda, komunistična partija ali kakorkoli se je imenovala
               in kdorkoli jo je vodil, obvladovala politično, gospodarsko, šolsko in vse druge
               sfere, in kriterij je bil seveda knjižica. Za mračnjaštvo je proglasila vse, kar se
               ni ujemalo z marksizmom, leninizmom, proglašala kar naprej črno-belo sliko, po kateri
               so bili nekateri rešitelji, nekateri izdajalci ali sovražniki, in seveda vztrajala na
               pouku o zmagovalcih in kolaborantih, kar počne do današnjega dne.</p>
               <p>Gospe in gospodje! Doslej sem samo razlagal, navajal, predstavljal, sedaj se bom
               pred vami vprašal nekaj vprašanj, ki, mislim, da so vprašanja te družbe, in iz
               katerih je prišlo do predloga za resolucijo, ki naj bi uredila formalni odnos do
               tega, kar je bilo v tej državi narobe. Namreč, pri nas nosilci bivšega sistema
               skušajo na razne načine dokazati, da so bili drugačni, da so bili skorajda
               demokratični, da se ni nič hudega zgodilo, da smo sedaj pač v demokratični državi in
               da naj se ne sprašujemo o preteklosti, ampak se pogovarjajmo samo o prihodnosti.
               Tukaj smo vsi toliko zreli ljudje, da vemo, da narod, ki se odpove presoji
               preteklosti, nima kakšne dobre ali zdrave prihodnosti. To je gotovo dejstvo,
               izhodišče, ki ga kulturne družbe priznavajo. V tej resoluciji smo predlagali tisto,
               česar doslej ta država, ta družba ali ta parlament ali parlamenti pred njim niso bili
               sposobni narediti. Mi tukaj opredeljujemo, kaj je bilo bistvo komunizma - laž,
               prevara, umor in kršenje človekovih pravic. Mi se tukaj sprašujemo kdo je za to
               odgovoren, da ni bilo odnosa do tega, da nimamo niti enega, ki bi bil za te zločine
               in brezpravnost obsojen ali poklican na odgovornost. Mi tukaj želimo, da se
               spregovori posebej o odgovornosti ključnih ljudi. Mi ne gremo po spisku, mi ne gremo
               po knjižicah, mi nismo nikjer trdili, da to zadeva vse komuniste ali vse njihove
               simpatizerje, niti ne trdimo, da zadeva ta resolucija in kasnejši zakon, kar je
               naslednja točka, da zadeva vse sodelavce ali profesionalce v Udbi. Nič takega nismo
               ponudili. Ampak zahtevamo oziroma predlagamo, da se ta državni zbor kot zakonodajno
               telo in tako rekoč najvišji politični organ neposredno voljenih zastopnikov ljudstva,
               da se opredeli do tega na način, kot so se opredelili drugi narodi oziroma druge
               države, ki so se odpovedale totalitarizmu. Uporabili smo pristop, ki je drugje
               prestal ustavne in druge preizkuse in ki je doživel v osnovi potrditev tudi na
               parlamentarni skupščini Sveta Evrope, na kateri je resolucija, v kateri je
               parlamentarna skupščina jasno opredelila odnos do odprave posledic totalitarizma tam,
               kjer je bil.</p>
               <p>Torej mi smo prepričani, da je treba za naše politično in še kakšno zdravje reči
               jasen ne in to formalen ne temu, kar se je napačnega godilo v tistih časih. Mi ne
               moremo pristajati, da so bile samo napake, stranpoti, deviacije in podobne zadeve. Mi
               moramo jasno povedati, da so bila dejstva, ki zaslužijo obravnavo in ki zaslužijo
               tako obravnavo, da bomo govorili tudi o odgovornosti.</p>
               <p>Ključna nesreča teh desetletij je ta, da se je izgubil pojem odgovornosti in tudi
               pojem krivde, čeprav vprašanja krivde ne rešuje ta resolucija, ampak to povem za
               kontekst. V tej resoluciji mi legitimiramo tudi odpor proti revoluciji, proti
               komunizmu kot nasilnemu sistemu in se opredeljujemo do žrtev totalitarizma, ki so
               vredne časti in moralnega zadoščenja. Jaz sem prepričan, da delamo s to resolucijo
               tisto, kar nam kot civiliziranemu in kultiviranemu narodu pristoji. Žal mi je, da se
               to dogaja relativno pozno, ampak za te stvari, bom rekel, ni nikoli prepozno.</p>
               <p>Predlagam, da si vzamemo zato toliko časa, da bomo lahko razčistili vprašanja, ki se
               bodo komu pojavila. Verjamem, da bo prišlo do zelo različnih mnenj, verjamem, da bo
               kdo ponovno zastopal čudno misel, da je več resnic, več pogledov je na resnico, več
               pogledov je na dejstvo. Resnica o dejstvu pa je seveda ena sama. Kako gledamo na neko
               stvar, je seveda naša možnost oziroma naša pravica, medtem, ko dejstvo, dejstvo pa je
               samo eno. Oziroma resnica je samo ena. Tudi tukaj je šlo večkrat v teh časih za
               demagogijo. Torej, kot sopredlagatelj predlagam, da bi se pogovarjali o tem, kar je
               predmet resolucije, ki vzpostavlja nek formalen odnos do tega, kar se je nesrečnega,
               brezpravnega, napačnega ali zločinskega godilo na Slovenskem, da tako z izjavo
               oziroma s to resolucijo na nek način končamo dobo, ki nas je zaznamovala z res
               nepotrebnimi delitvami, s trpljenjem, s posledicami, na katere tudi ta parlament
               bistveno ne bo mogel vplivati. Kajti, kar se je zgodilo tem, ki ne živijo več, ali
               njihovim bližnjim, tega nobena resolucija ne more rešiti. Lahko pa mi rešujemo kot
               odgovorni predstavniki naših ljudi čast te hiše in se nehamo delati, kot da je bilo
               na Slovenskem od leta 1942, ko je partija vzela stvari v roke, vse v redu. Ni bilo v
               redu. Veliko stvari ni bilo v redu, in če bomo sprejeli tako ali spremenjeno
               deklaracijo oziroma resolucijo, ki pa mora bistvene elemente ohraniti, se bomo
               pridružili tistim, ki so iz etične in politične potrebe opravili dejanja, ki so
               neobhodna, če se hočemo priključiti tistim, ki se jim želimo priključiti, naj gre
               tukaj za Evropsko zvezo ali Nato. Tukaj nalašč nisem našteval vseh držav, ki so to že
               storile, ker ste to lahko že brali oziroma to veste. Če bo pa potrebno, bom seveda
               navajal tudi te, ki so se za to že odločile.</p>
               <p>Zgodovinski uvod sem dal pa zato, ker mislim, da je prav, da vidimo to v tem
               kontekstu, da vidimo prave vire tega, kar nas še danes deli, in da na nek način
               razčistimo s to zadevo. Čeprav vem, da to ne bo in ni zgodovinski simpozij, ampak ker
               so nas doslej, in se to še dogaja v naših šolah, učili o zgodovini na podlagi
               falsifikatov, torej dokler se to dogaja, moramo za resnico kot resnicoljubni ljudje
               govoriti, in prav je, da tako slovenski parlamentarci govorimo. Hvala lepa za
               pozornost.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Peterle. Gradivo je obravnaval tudi Odbor za notranjo politiko in
               pravosodje, ki je zboru pisno poročal. Želi poročevalec odbora besedo? Prosim, gospa
               Lavtižar-Bebler.</p>
            </sp>
            <sp who="SDZ2:LavtižarBeblerDarja">

               <speaker>DARJA LAVTIŽAR-BEBLER:</speaker>

               <p>Hvala, gospod podpredsednik. Spoštovane kolegice, spoštovani kolegi, dragi gostje!
               Odbor Državnega zbora Republike Slovenije za notranjo politiko in pravosodje je na
               svoji 10. izredni seji kot matično delovno telo obravnaval predlog resolucije o
               protipravnem delovanju komunističnega totalitarnega režima, ki sta ga v obravnavo
               predložila poslanca Janez Janša in Lojze Peterle.</p>
               <p>Članom odbora so bila poleg besedila predloga resolucije predložena še naslednja
               gradiva: delno poročilo odbora z dne 21.11.1997; resolucija 1096 parlamentarne
               skupščine Sveta Evrope o ukrepih za odpravo dediščine nekdanjih totalitarnih
               komunističnih režimov, vključno s prevodom v slovenski jezik; poročilo komisije
               parlamentarne skupščine Sveta Evrope za pravna vprašanja in človekove pravice o
               ukrepih za odpravo dediščine nekdanjih totalitarnih komunističnih sistemov, dokument
               7568, prevedeno v slovenski jezik; mnenje sekretariata za zakonodajo in pravne zadeve
               z dne 24.11.1997 in mnenje Vlade Republike Slovenije z dne 25.11.1997.</p>
               <p>V uvodni predstavitvi sta predlagatelja Janez Janša in Lojze Peterle poudarila, da
               je Slovenija edina postkomunistična država, ki še ni uredila svojega odnosa do
               preteklosti na pravi način. Po njunem mnenju je naša civilizacijska dolžnost, da se
               opredelimo do komunistične preteklosti. Skupina, ki je pripravljala gradivo, je
               obiskala Češko in Nemčijo in proučila tovrstno zakonodajo Bolgarije, Romunije in
               Poljske. Menita, da predlagana resolucija v blažji obliki obravnava probleme, kot so
               to storili v večini drugih postkomunističnih držav. Predlagatelja menita, da
               stališča, ki se sklicujejo na to, da smo s sprejemom nove ustave prekinili s starim
               režimom in preteklostjo, niso sprejemljiva. Tudi druge postkomunistične države so
               sprejele nove ustave, kljub temu pa tudi lustracijsko zakonodajo.</p>
               <p>Mnenje sekretariata za zakonodajo in pravne zadeve k predlogu resolucije je po
               mnenju predlagateljev politični pamflet, ker na eni strani ugotavlja, da gre za
               izrazito politični dokument, po drugi strani pa resoluciji očita neustavnost.
               Predstavnik sekretariata za zakonodajo in pravne zadeve, gospod Milan Baškovič je
               poudaril, da se mnenje sekretariata nanaša zgolj na pravna vprašanja oziroma na tista
               določila resolucije, ki bi v primeru sprejetja imela pravne posledice. Opozoril je,
               da bi resolucija morala temeljiti na strokovnih analizah, nima pa niti obrazložitve,
               niti kakršnihkoli prilog. Državni zbor do sedaj ni obravnaval niti gradiv, ki jih je
               po naročilu državnega zbora pripravil Inštitut za novejšo zgodovino iz Ljubljane,
               niti poročila parlamentarne preiskovalne komisije o povojnih množičnih pobojih.
               Posebej je predstavnik sekretariata opozoril na premajhno jasnost in preciznost
               določil točke 6 resolucije, ki jo je mogoče razlagati tudi tako, da nekdanja pravna
               ureditev ni veljavna, torej da ne veljajo niti predpisi, ki se še vedno uporabljajo
               na osnovi ustavnega zakona za izvedbo Temeljne listine o samostojnosti in
               neodvisnosti Slovenije ter ustavnega zakona za izvedbo ustave Republike Slovenije.
               Predstavnik vlade, minister Tomaž Marušič, je povedal, da vlada vsebinsko ni obdelala
               predloženih aktov, je pa ugotovila, da niti resolucija niti zakon o odpravi posledic
               komunističnega totalitarnega režima nista v skladu z ustavo in resolucijo 1096
               parlamentarne skupščine Sveta Evrope.</p>
               <p>Predsednik državnega sveta, prof.dr. Ivan Kristan je povedal, da je državni svet
               obravnaval le lustracijski zakon, sprejel pa vsebinsko enak zaključek tudi glede
               resolucije, ker sta po vsebini oba akta enaka. Državni svet meni, da bi s sprejetjem
               teh aktov Sloveniji naredili škodo. Zato državni svet predlaga, da se oba akta ne
               sprejmeta.</p>
               <p>V razpravi, ki je po sklepu odbora tekla o obeh aktih, so sodelovali vsi prisotni.
               Razpravljavci so se dotaknili vseh vprašanj, ki jih obravnava resolucija. Izražena so
               bila mnenja, da je bil namen obeh aktov onemogočiti normalno volilno kampanjo za
               volitve predsednika države. Večina razpravljalcev je menila, da je neprimerno, da se
               Slovenija primerja z vzhodnoevropskimi državami, članicami vzhodnega bloka.
               Jugoslavija in z njo Slovenija je že leta 1948 prekinila povezave z vzhodnim blokom
               in je sodila v drugi sklop držav. Razmer v teh državah se ne da primerjati. Slovenci
               v okviru SFRJ so bili vseeno bolj svobodni od državljanov držav vzhodnega bloka.</p>
               <p>Razprava je tudi opozorila na možnost, da bi glede kritične ocene preteklosti
               poskušali najti konsenz med parlamentarnimi strankami. Tako soglasje strank je bilo
               že doseženo v primeru plebiscita, vstopa v Nato, priključitve Slovenije k Evropski
               uniji. Nekateri razpravljalci so menili, da v Sloveniji še nismo prekinili s
               privilegiranci in je prav zaradi tega potrebna resolucija in lustracijski zakon,
               imamo še veliko monopolov. Nove politične sile nimajo niti enega dnevnika. S strani
               predlagateljev je bilo predlagano medijem, da objavijo resolucijo 1096 parlamentarne
               skupščine Sveta Evrope. Do objave ni prišlo, ker bi to škodilo posameznim
               strukturam.</p>
               <p>Več razpravljavcev je opozarjalo na neskladnost resolucije o protipravnem delovanju
               komunističnega totalitarnega režima z določili resolucije 1096 parlamentarne
               skupščine Sveta Evrope. Ob tem je bilo ugotovljeno, da prevod poročila komisije
               parlamentarne skupščine Sveta Evrope za pravna vprašanja in človekove pravice o
               ukrepih za odpravo dediščine nekdanjih totalitarnih komunističnih režimov, dokument
               7568, ni najboljši. Primeri točke e) - smernice, s katerimi se zagotovi, da so
               lustracijska zakonodaja in podobni administrativni ukrepi v skladu z zahtevami pravne
               države, in točka 38 iz obrazložitve razlogov istega gradiva. Opozorjeno je bilo tudi,
               da ima Svet Evrope vrsto pripomb na lustracijske predpise vzhodnoevropskih držav.
               Razprava je tudi opozorila na premalo jasno in konkretno opredelitev točke 7
               resolucije. Postavljeno je bilo vprašanje, kaj to pomeni, in pojasnjeno, da ima enako
               dikcijo tudi češki zakon. Predlagatelji so se tudi opredelili, da naj se resolucija
               sprejema po enofaznem postopku. Odbor je glasoval o tem predlogu in ga zavrnil. Glede
               na tako odločitev odbora sem kot predsednica odbora predlagala, da se glasuje o
               predlogu sklepa, citiram: <q>"Predlog resolucije o protipravnem delovanju komunističnega
               totalitarnega režima je primerna osnova za pripravo akta za drugo obravnavo."</q> Konec
               citata. Odbor navedenega sklepa ni sprejel, pet glasov za in sedem glasov proti. V
               nadaljevanju je odbor sklenil, osem glasov za in nič proti, da državnemu zboru
               predlaga, da po opravljeni splošni razpravi sprejme naslednji sklep: <q>"Predlog
               resolucije o protipravnem delovanju komunističnega totalitarnega režima se ne
               sprejme."</q> Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik sekretariata za zakonodajo in pravne zadeve?
               Prosim, gospod Baškovič.</p>
            </sp>
            <sp who="SDZ2:BaškovičMilan">

               <speaker>MILAN BAŠKOVIČ:</speaker>

               <p>Hvala za besedo. Jaz bi samo to povedal, da je naš sekretariat dal pisno mnenje 24.
               novembra 1997, ki ste ga imeli priliko prebrati; ima vsega skupaj 3 točke. To je bilo
               tudi obravnavano na odboru za notranjo politiko in pravkar je gospa predsednica
               odbora tudi reproducirala naš nastop na tem odboru, ki je korektno podan. Tako, da k
               temu ne bi kaj dodal in ne bi obnavljal in reproduciral naših stališč. Hvala
               lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik vlade? <stage>(Ne želi.)</stage> Prehajamo na razprave
               predstavnikov poslanskih skupin. Prvo dajem besedo gospodu Janezu Janši.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Gospod predsedujoči! Jaz bi to priložnost najprej izkoristil za to, da bi vprašal,
               kaj je z naravo proceduralnega sklepa, ki smo ga vložili nekateri poslanci in ki ste
               ga vsi dobili tudi na klop. To pa je, da državni zbor povabi predsednika republike,
               da svoje mnenje, ki ga je podal k 3. in 4. točki, tukaj tudi ustno obrazloži. Mislim,
               da bi bilo umestno, da bi to slišali pred razpravo, če bomo seveda tak sklep
               izglasovali.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Gospod Janša, ga bom dal takoj na glasovanje, ko bomo končali ta uvodni del.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Dobro. Glede na to, da smo to mnenje tudi že prej dobili, bi se mi zdelo prav, da je
               to slišano v samem uvodu.</p>
               <p>Poslanci Socialdemokratske stranke Slovenije smo med predlagatelji te resolucije in
               tudi zakona, ki tej resoluciji sledi. Tisto, kar se moram vprašati najprej v zvezi s
               temo, ki jo obravnavamo, je, zakaj smatramo, da je ta resolucija potrebna. Zakaj
               smatramo, da je ta zakon potreben? Zakaj smatramo, da je potreben ravno sedaj? Zakaj
               ni do tega prišlo že prej ali kdaj pozneje? Zakaj smatramo, da je potrebno, da se
               stvari uredijo tako, kot je zapisano? In ali je Slovenija res tako drugačna od ostale
               postkomunistične Evrope in v čem je ta drugačnost, da smo edini v tem delu Evrope, ki
               se doslej še nismo soočili s temi vprašanji tako, da bi preteklost uredili na praven
               način. Pri iskanju odgovorov na to vprašanje - gospod predsedujoči, jaz pač nisem
               navajen, da tisti, ki je za to govornico, govori kot eden izmed mnogih v tej dvorani;
               mi smo dolgo časa čakali na to sejo, če je treba, bom jaz tukaj počakal še 15 minut,
               da lahko govorim.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci, prosim za mir v dvorani in poslušajmo
               razpravljalca. Prosim.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Skratka, ko smo iskali odgovore na vprašanja, ki sem jih navedel uvodoma, in ko smo
               se spraševali, zakaj do te razprave ni prišlo že doslej, in ko smo si postavljali
               vprašanja v zvezi s preteklostjo, boljših odgovorov in bolj strnjenih odgovorov, kot
               jih bom zdaj navedel v citatu slovenskega pisatelja mednarodnega slovesa Draga
               Jančarja, nismo našli. V svojem eseju, ki je izšel septembra leta 1994 v Novi reviji,
               je zapisal naslednje: <q>"Na ruševinah idej, ki so opustošile to stoletje, med očrnelimi
               tramovi pogorelih totalnih ideologij stojijo glasniki novega časa in vpijejo:
               Pozabimo na preteklost, ukvarjajmo se s prihodnostjo! Pri tem pa mislijo na svojo
               sedanjost, ki jo naglo spravljajo v svoj funkcionalni, pragmatični in
               prihvatizacijski red. Čimprej proč z motečo preteklostjo, zdaj je nov čas. Tako
               govorijo oni, ki so se pripravljeni novemu času odpreti s starimi idejami v glavi. In
               tem je treba reči, ni nov čas, to je isti človeški čas, ki ga živimo, odkar vemo za
               Homerja in Sveto pismo. Nobeno preseganje ideoloških debat, nobena sprava ne pomeni
               pravice ali celo zahteve do pozabe zločinov in terorja totalnih sistemov. Tu nobene
               intelektualne zvijače ne pomagajo. Še najmanj pa zavijanje z očmi, češ mislimo na
               prihodnost. Povej mi, kaj misliš o preteklosti, in povedal ti bom, kako gledaš na
               prihodnost in na sedanjost."</q> Tako Drago Jančar v eseju, ki je zelo aktualen ali danes
               še bolj aktualen kot leta 1994.</p>
               <p>Ko so znanega ruskega disidenta Solženicina leta 1992 vprašali, kako on, ki je bil
               izgnan in imel celo srečo, da je bil izgnan iz Sovjetske zveze, gleda na vse te
               spremembe, na Gorbačova, na Perestrojko, na volitve in na to, kar se dogaja v
               nekdanji komunistični državi po teh spremembah, kako ocenjuje te razmere - v katere
               se je vrnil z Zahoda, se je zamislil in rekel približno takole: To, kar se sedaj
               dogaja v tem postkomunizmu, se ni dogajalo še nikjer nikoli doslej v zgodovini. To je
               nekaj novega. To je čas, v katerem se staro prepleta z novim, to je čas v katerem še
               vedno vladajo nekatere mafijske naveze, to je čas v katerem se agenti KGB-eja skušajo
               preleviti v podjetnike in demokratične uradnike, to je čas, v katerem se nova hotenja
               borijo s starimi silami. In je dejal na koncu, nobene garancije nimamo, da bi lahko
               napovedali, kako se bo ta boj končal. Ali bo zmagala demokracija ali bomo dobili neki
               hibrid, ki bo morda še slabši od tistega, kar smo imeli prej.</p>
               <p>Enako opozorilo, kot ga lahko zasledimo v mnenju sovjetskega disidenta Solženicina
               iz leta 1992, lahko zasledimo na nekaterih mestih tudi v resoluciji, ki jo je
               parlamentarna skupščina Sveta Evrope pod številko 1096 sprejela 27. junija lani. Ta
               resolucija nosi naslov:<q>"Resolucija o ukrepih za odpravo dediščine nekdanjih
               totalitarnih komunističnih režimov"</q>. V tej resoluciji med drugim piše: <q>"Civilizirano
               pravno državo lahko dosežemo le ob spremembi miselnosti. Strukturam starega režima ne
               bi smeli dopustiti, da preživijo v političnem življenju, gospodarstvu ali v vedenju
               posameznikov in skupnosti. Totalitarnim subjektom, kot so komunistične politične
               organizacije ali partija ali tajne službe, se ne sme dovoliti, da se ponovno
               vključijo v nove pluralistične družbe, dokler uporabljajo demokracijo le kot sredstvo
               za povratek na oblast in na nikakršen način ne prispevajo k napredku demokracije.
               Sicer postane žametna obnova kot zgodovinska past več kot le možnost."</q> Žametna obnova
               totalitarnega sistema. Na žalost lahko ugotovimo, da je v Sloveniji ta žametna obnova
               več kot le možnost.</p>
               <p>Ko govorimo o tej resoluciji, ki je bila podlaga za resolucijo, ki smo jo predložili
               v sprejem državnemu zboru, se je treba najprej vprašati, kakšen je naslov te
               resolucije. Glede na to, da so bila v javnosti prisotna različna potrjevanja te
               resolucije, se je treba še toliko bolj na prvem mestu vprašati, kakšen je naslov
               resolucije in zakaj je tak naslov. To je resolucija, ki nosi naslov Resolucija o
               ukrepih za odpravo dediščine nekdanjih totalitarnih komunističnih režimov. In to je
               resolucija, v kateri se analizira nevarnost preteklosti in predvidevajo postopki,
               prek katerih se lahko tej nevarnosti izognemo. Da je nevarnost realna, govorijo tudi
               zadnje znanstvene raziskave. Pred kratkim so francoski znanstveniki nedvoumno
               dokazali, da gre v primeru komunizma za ideologijo, pod krinko katere je bilo v tem
               stoletju v svetu dokazano pobitih osemdeset milijonov ljudi! Samo v tem stoletju pod
               krinko komunistične ideologije osemdeset milijonov ljudi. Za petdeset milijonov pa ni
               trdnih dokazov, ker ni dostopov do dokumentov v nekaterih državah, kjer ta sistem še
               vedno vlada. Mišljena je predvsem Kitajska, Severna Koreja in Kuba.</p>
               <p>Skratka, ideologija pod krinko katere je možno v enem stoletju pobiti osemdeset
               milijonov ljudi, ne more biti samo napaka. Gre za organiziran zločin svetovnih
               razsežnosti. Nobena druga ideologija, noben drug totalitarizem v svetu v tem stoletju
               ni povzročil takega gorja. In zaradi tega, in to izhaja ponovno iz te resolucije
               Sveta Evrope, so še kako potrebni nekateri ukrepi, da se prepreči, kot piše ta
               resolucija, žametna obnova kot zgodovinska past. Seveda se je treba na tem mestu
               vprašati, zakaj se Slovenija s tem problemom ni soočila že leta 1990 ali leta 1991
               oziroma zakaj se ni soočila v večji meri. Obstaja več odgovorov na to vprašanje,
               nekaj smo jih slišali v zadnjih mesecih, nekaj smo jih tudi sami izgovorili. Med
               najbolj pogosto slišanimi odgovori so bili naslednji:</p>
               <p>Prvič, da se nove demokratične stranke oziroma Demos niso zavedale položaja, ki je
               nastal po prvih volitvah.</p>
               <p>Drugič, da Demos ni imel potrebne večine v takratni skupščini niti potrebnega
               notranjega soglasja.</p>
               <p>Tretjič, da takrat čas ni bil pravi, ker se je Slovenija osamosvajala.</p>
               <p>Četrtič, da se je Demos ustrašil besede revanšizem, ki je leta 1990 dejansko štrlela
               iz vseh časopisnih naslovov, in ankete javnega mnenja o Demosovih politikih so bile
               še bolj porazne, kot so danes.</p>
               <p>Petič, da je bil slovenski prehod tako mehak in naš komunizem tako mil, da za
               takšnimi ukrepi ni bilo nobene potrebe.</p>
               <p>Vse od tega drži po malem, ampak po mojem trdnem prepričanju, in po prepričanju
               predlagateljev, to niso glavni razlogi. Res je, da se je Slovenija osamosvajala, res
               je, da so bili v procesu osamosvajanja tudi zelo pomembni elementi preseganja
               nekdanjih delitev. Res pa je tudi, da kot kaže zadnjih šest oziroma sedem let, da so
               mnogi takrat držali figo v žepu in zgodovinske priložnosti, da se ti elementi
               preseganja nekdanjih delitev razrastejo v sistem, niso izkoristili. Po mojem mnenju
               je tisto, kar je bilo odločilno, da v času po prvih volitvah ni prišlo do
               lustracijskih predlogov, je bilo prepričanje in dobronamerno pričakovanje večine
               ljudi v Sloveniji, pa tudi nove vlade in Demosa, da se bodo stvari uredile same po
               sebi, da je partija sestopila, se pokesala, da je komunizem propadel po celem svetu,
               da je pot v demokracijo neizbežna, gotova in nepovratna; da se bo ukradeno vrnilo, da
               bodo krivice popravljene, da bodo sodišča krivce kaznovala, da bodo privilegiji
               odpravljeni, da bodo tajne službe prenovljene, da se bodo mediji pluralizirali in da
               bomo od privatizacije imeli vsi koristi. Taka so bila takrat pričakovanja in ta
               pričakovanja so bila odločilna pri obravnavanju zadev, ki so danes na dnevnem redu.
               Temu pričakovanju se danes nekateri smejejo in mu pravijo naivnost. Zdaj imajo
               verjetno v veliki meri tudi prav. Danes, po teh letih, vemo, da temu ni bilo tako. Ta
               pričakovanja so bila dobronamerna, vendar se pa niso uresničila. Ravno na tej točki
               se je potrdilo staro reklo oziroma pregovor, da je tudi pot v pekel lahko tlakovana z
               dobrimi nameni.</p>
               <p>Če bi se vse to, kar sem prej našteval, do danes zgodilo, potem mi verjemite, danes
               na dnevnem redu te seje teh dveh točk ne bi bilo in vprašanja pravne ureditve odnosa
               do preteklosti se zagotovo ne bi odpirala. Vendar, krivice niso poravnane. Zakon o
               popravi krivic je bil kot predvolilni manever sprejet tik pred zdajci, pred zadnjimi
               parlamentarnimi volitvami. Vendar je v veliki meri to papir brez vrednosti, ker so
               odškodnine vezane na zakon o odškodninah, ki je že dve leti v vladnih predalih. Na
               tisoče, na desettisoče prizadetih še vedno čaka, da bo vlada dobronamerno oziroma
               dobrovoljno dala ta zakon v drugo branje oziroma v nadaljnjo obravnavo. Dva dni nazaj
               smo brali pritožbo velike kategorije, pomembne kategorije oškodovanih, ki so se
               pritožili ameriškemu predsedniku in predsedniku evropske komisije Van den Broeku. Že
               to samo dejstvo pove, da nekaj s temi stvarmi ni v redu. Ampak vsi, ki tukaj sedimo,
               vemo, da že dve leti čakamo na zakon, ki bo dejansko te odškodnine uredil. Ukradeno
               večinoma ni vrnjeno; nasprotno, v tem parlamentu se srečujemo v nasprotju s
               civilizacijskimi normami in v nasprotju z resolucijo, ki sem jo pravkar citiral, v
               kateri jasno piše, da vse, kar je bilo ukradeno v času totalitarnih sistemov, vse,
               kar je bilo vzeto na tak ali na drugačen način, da je treba vrniti, in to praviloma v
               naravi. To piše v resoluciji 1096 parlamentarne skupščine Sveta Evrope! Pri nas je ta
               proces pomembno zavrt. Po večini oziroma po podatkih, ki so na voljo,
               večina ukradenega še vedno ni bila vrnjena. Zakon je predvideval 2 leti roka, zdaj je
               pa minilo 6 let.</p>
               <p>Tretjič, privilegiji niso odpravljeni in zažirajo prihodnost mladih generacij, vlada
               pa zdaj predlaga varčevalne ukrepe, ker naj bi varčevali pri znanju, pri investicijah
               v znanje. V resoluciji, ki sem jo pravkar citiral, dobesedno piše: <q>"Privilegiji, ki
               so bili pridobljeni v prejšnjem sistemu in odstopajo od povprečja, morajo biti
               znižani na normalno raven."</q> Mi tega nismo naredili. Privatizacija, ki se končuje, je
               bila v mnogih primerih brezobzirna milijardna kraja, za katero ni bil še nihče
               kaznovan. O tem obstajajo uradna poročila inšpekcijskih organov in tudi podatki o
               milijardah.</p>
               <p>Petič, v sedanji tajni službi so na vodilnih mestih nekdanji funkcionarji Udbe. Ne
               samo, da so še vedno ostali ob tem prehodu, v zadnjih letih se na novo že upokojeni
               ponovno zaposlujejo v tej vladni službi in dobivajo vodilna mesta. Smo edina
               postkomunistična država, kjer se to dogaja. V Sloveniji imamo 4 dnevnike. Vsi štirje
               so nastali iz denarja davkoplačevalcev, vsi pa podpirajo samo eno politično opcijo.
               Premoženje nekdanje partije in drugih družbenopolitičnih organizacij je še vedno v
               njihovi lasti. Tudi po tem smo edina postkomunistična država, če smo <q>"post"</q> v Evropi.
               Enako velja za premoženje nekdanjega režimskega sindikata. Nekdanji režimski sindikat
               še vedno razpolaga z vsem premoženjem od prej, ki ni bilo pridobljeno samo s
               plačevanjem članarine, pa tudi tista je bila v veliki meri avtomatizem, ampak tudi z
               državnim oziroma družbenim denarjem. Ne gre samo za pisarne, gre za počitniške
               kapacitete, domove, hiše, založbo itd. itd. Tudi po tem smo edina postkomunistična
               država in govorimo o pluralizmu sindikalnega gibanja. Ni pluralizma, če ima samo en
               sindikat ekonomsko podlago za delovanje.</p>
               <p>Predvčerajšnjim se je v Londonu začela konferenca o židovskem zlatu. Mednarodna
               skupnost vlaga velike napore v to, da bi odkrila, kam je šel del naropanega
               židovskega zlata in ostalih dragocenosti. Na tem mestu se je treba vprašati, kje so
               dragocenosti in umetnine, ki jih je po vojni OZNA naropala v denacionaliziranih
               stanovanjih in pobrala od pomorjenih ljudi. Odgovorov na to vprašanje ni. To je še
               vedno nekje - ali je bilo nekako porabljeno, skratka, odgovorov na to ni. V svetu se
               ta vprašanja postavljajo, pri nas naj se ne bi smela. Sprašujem, kje je denar, ki ga
               je nekdanja oblast pred volitvami leta 1990 ukradla iz mnogih slovenskih podjetij, ki
               so bila potem večinoma prodana ali likvidirana. Obstaja dokumentacija - kažem nekaj,
               kar je bilo že objavljeno - ki govori - gre za Elanovo dokumentacijo - o tem, da je
               samo iz Elana predsedstvo Centralnega komiteja ZKS potegnilo v gotovini od leta 1984
               do leta 1989 težke milijone mark. Kje je ta denar in čemu služi?</p>
               <p>Slovenija ni v tem času uredila niti tisto, kar se je pričakovalo samo po sebi in o
               čemer je govoril že kolega Lojze Peterle. Mrtvi še vedno niso pokopani, niso izdani
               niti mrliški listi, ni dostojnih obeležij na krajih, kjer leži na tisoče zverinsko
               pobitih Slovencev. Nič od tega se v tem času ni zgodilo. Nasprotno, v glavnem so bili
               lustrirani tisti, ki so na te napake opozarjali ali jih v legalnih institucijah
               države odkrivali. Omenil bom en sam primer bivše direktorice službe družbenega
               knjigovodstva. Romana Logar je danes na zavodu za zaposlovanje, čeprav je vodila
               legalno institucijo, ki je z legalnimi sredstvi odkrivala nepravilnosti v času
               privatizacije, in je lustrirana na zavodu za zaposlovanje. Tednik Demokracija je v
               lanskem letu objavil nekaj imen uradnih sodelavcev Udbe, iz spiska, ki drži, ki ga je
               tudi naslednica te organizacije priznala, ampak zoper tednik je bila podana kazenska
               ovadba, zato, ker je objavil nekaj imen, ki držijo, kdo je bil uradni sodelavec Udbe
               oziroma celo rezervist. Nič drugega ni bilo napisano, da je kdo kaj naredil. Skratka,
               smo v sistemu, kjer je kaznivo, kjer te ovadijo, če ti objaviš, da je bil ta in ta v
               organizaciji, ki je delala po tajnih uradnih listih, ki je kršila človekove pravice,
               ki je bila totalitarna po vseh kriterijih. To je kaznivo, ni pa kaznivo tisto, kar so
               oni počeli. Jaz se strinjam, da je objava podatkov iz raznih arhivov lahko sporna, še
               posebej, če so nepreverjeni. V tem primeru so bili, kot se je do zdaj v tem postopku,
               ki teče, izkazalo, preverjeni. Ampak, v vsakem primeru ima ta tehtnica dve strani.
               Tudi tisto najbrž, kar je nekdo počel v tej organizaciji, ni bilo <q>"sajenje rožic."</q> In
               oboje je treba urediti in za oboje mi v tem zakonu predlagamo rešitve in v
               resoluciji, o kateri govorimo, izhodišča za te rešitve.</p>
               <p>In seveda, dočakali smo celo to, da v mnenju državnega sveta, ki si je vzel čas in
               zakon in resolucijo obravnaval prej, preden je sploh oboje prišlo na dnevni red
               državnega zbora, zapišejo in gospod Ivan Kristan, ki je zdaj celo predlagan za
               sodnika evropskega sodišča za človekove pravice, podpiše naslednji stavek:
               <q>"Sprejemanje takšnega zakona bi utegnilo povzročiti nemir in nestabilnost v državi."</q>
               Legalna, po ustavi in po normalni proceduri je iniciativa vsakega poslanca, da vloži
               zakon, kakršenkoli, kakršenkoli, to je legalno dejanje, lahko vloži nekdo še tako
               butasto stvar v proceduro, je to legalno dejanje. Nihče ne more reči, da lahko ta
               procedura in sprejemanje, ne sprejem, ampak sprejemanje takšnega zakona utegne
               povzročiti nemire in nestabilnost v državi. Ravno iz tega stavka ne samo štrlijo,
               ampak naravnost skačejo razlogi, zaradi katerih je v Sloveniji treba uvesti institut
               lustracije.</p>
               <p>Zaradi teh razlogov, ki sem jih navajal, je prišlo do predloga resolucije in do
               predloga zakona. Zato ker se dobronamerna pričakovanja, da se bodo te stvari same po sebi uredile, niso
               uresničila. Ali pa, če hočete, zato, ker smo bili preveč naivni. Ko danes po 7 letih
               od demokratičnih sprememb po vsaj deloma dostopnih arhivih v tej državi beremo stvari
               za nazaj, nam je seveda jasno, da dosti drugače kot je bilo, tudi ni moglo biti.
               Kljub temu je človek vedno optimist in pričakuje včasih več, kot je realno možno.</p>
               <p>Resolucija Sveta Evrope številka 1096 ugotavlja nesporno, da demokratičen prehod ni mogoč ob ohranjanju starih struktur in da
               formalno pri imenovanju seveda ni dovolj. Koliko teh starih struktur se je ohranilo?
               In koliko miselnosti se je ohranilo? Spomladi leta 1987 po izidu 57. številke Nove
               revije, v kateri je bil objavljen Slovenski nacionalni program in Program za
               demokratizacijo, je predsednik predsedstva Centralnega komiteja ZKS in predsedstvo
               sprejelo stališče, v katerem piše: <q>"Bo pa predsedstvo Zveze komunistov Slovenije s
               svojo aktivnostjo in skupaj z vsemi socialističnimi silami storilo vse, da se
               stališča nekaterih piscev prispevkov za Slovenski nacionalni program in druga podobna
               stališča, ki niso skladna z programskimi načeli SZDL, v družbeni praksi ne bodo
               uveljavila. Milan Kučan in predsedstvo CKZKS"</q>. Ne prvoimenovani in ne kdorkoli drug
               iz tedanjega predsedstva Centralnega komiteja te ocene nikoli ni preklical. Kar
               pomeni, da najbrž linija ostaja ista, le država se ni vmes zgodila.</p>
               <p>15. aprila 1988, ob začetku razcveta slovenske pomladi, sta takratni policijski
               minister Tomaž Ertl in takratni predsednik Centralnega komiteja Zveze komunistov
               Slovenije Milan Kučan na tajnem sestanku z vrhom represije in celotno vrhunsko
               sestavo oziroma vrhovno sestavo Udbe razpravljala o politični situaciji in tej
               sestavi podala naslednjo linijo za prihodnji čas. Navedel bom samo nekaj podrobnosti,
               glede na to, da gre za stvari, ki jih ni bilo možno prebrati v dnevnem časopisju, ker
               v dnevnem časopisju so se že takrat <q>"sadile rožice."</q> Tam, kjer pa se je dejansko
               odločalo, so padale zelo jasne besede. Celo od ljudi, za katere danes v Sloveniji
               velja prepričanje, da jih niso sposobni izreči, pa so jih in so jih tudi takrat
               izrekli. Policijski minister Ertl je dejal, še enkrat podčrtujem. Šlo je za
               policijskega ministra leta 1988. <q>"Na prihodnje volitve ne smemo več tako
               nepripravljeni,"</q> to govori policijski minister. <q>"Moramo se zavedati, da volitve niso
               kak demokratični cirkus, ampak v teh pogojih, ko iščemo resnično tiste ljudi, ki bi
               lahko nekaj prispevali za to, da se stvari začno pozitivno odvijati, je to še kako
               resna zadeva."</q> Policijski minister je dajal navodila, kako ravnati z volitvami, danes
               pa beremo gospoda Bavcona, ki pravi, da je bila Socialistična republika Slovenija že
               leta 1988 zelo pravna država. Nadalje pravi gospod Ertl: <q>"Nekateri z zadovoljstvom
               ugotavljajo, da Tomšič v Litostroju ni uspel - jaz pa mislim, da se hudo varajo. Nas
               čaka intenziven pogled v to, kdo v štrajkovnem odboru sedi, kaj hoče, kaj je interes
               štrajkajočega delavca in kaj je interes tistega, ki štrajkovni odbor vodi."</q> Seveda,
               po teh besedah ministra so pristojni, se pravi delavci Udbe oziroma državne varnosti
               seveda naredili vpogled z uporabo tajnih metod in sredstev, na podlagi tajnih
               pravilnikov, z drastičnim kršenjem človekovih pravic in svoboščin. Stvari so se
               začele odvijati drugače. Nadalje pravi policijski minister: <q>"Glede na negativne
               tendence, ki ogrožajo ustavno ureditev v Jugoslaviji, pridobitve revolucije, ki
               ogrožajo vse pridobitve povojne izgradnje,"</q> in celo vrsto drugih takih ocen, <q>"je
               potrebno iti v energično akcijo, da se ta negativni trend prepreči, ne glede na
               posledice, ki takim ukrepom sledijo."</q> Policijski minister je tukaj citiral stališče
               Zveznega sekretariata za notranje zadeve, ki mu je dodal to, da se v Sloveniji nič ne
               bojijo represije, da so jo celo več izvajali in da jo tudi bodo, vendar na pamaten
               način.</p>
               <p>No, in potem še tisto, kar je za današnjo temo glavno v tem nastopu. Policijski
               minister Ertl je rekel naslednje: <q>"Tovariši iz državne varnosti bi lahko povedali,
               koliko muk, koliko težav, koliko dela je za to, da politike pravočasno obvestiš, ne o
               tistem, kar je, temveč o tistem, kar naj bi bilo."</q> In kdo so bili politiki leta 1988?
               To so bili: Milan Kučan, Miran Potrč, Stane Dolanc, Janez Stanovnik, Jože Smole in
               Andrej Marinc - na ključnih pozicijah, ki jih je takrat Udba obveščala o tem, kaj naj
               bi bilo, ne o tem, kaj je že bilo, ampak o tem, kaj naj bi bilo; ve se, s kakšnimi
               sredstvi, in ve se, kaj se je delalo na podlagi teh ocen.</p>
               <p>Na tem istem zaprtem sestanku v Tacnu, o katerem ni bilo nobenega sporočila za
               javnost, je imel pa zelo pomemben vpliv na nadaljnja dogajanja, je nastopil tudi
               predsednik Centralnega komiteja, Milan Kučan in ocenil pisateljsko ustavo, ki je
               ravno takrat izšla, dva dni prej, to je ta dokument, in ki je bil podlaga - ta
               dokument, ta pisateljska ustva je bila podlaga za ustavo, ki jo danes uporabljamo.
               Nekateri isti členi so, večina istih rešitev, isti pristop, ista izhodišča - skratka,
               ustava, ki jo praktično danes uporabljamo. Poglejmo, kaj je rekel nekdo, ki se danes
               v mnenju na devetnajstih straneh v vsakem drugem stavku sklicuje na to ustavo - kaj
               je rekel o tej ustavi takrat, ko je obstajala samo podlaga zanjo:</p>
               <p><q>"Tu gre za tipično meščansko ustavo, ki je še slabša od Čosićeve, ker Čosićeva je
               sicer meščanska, ampak ostaja vsaj z eno nogo znotraj socializma in znotraj
               Jugoslavije. Ti naši pa ne govorijo niti o socializmu niti o Jugoslaviji niti o
               Osvobodilni fronti, to se pravi o nikakršni kontinuiteti, ampak govorijo o naravni
               pravici slovenskega naroda, da si izhajajoč iz neodtujljivih pravic človeka naredijo
               družbo po svoji meri."</q></p>
               <p>Predsednik države se v dokumentu, ki smo ga dobili, sklicuje ravno na to meščansko
               ustavo. Ali mu lahko verjamemo, da je danes iskren? In nadalje, ista oseba na istem
               sestanku: <q>"Referendum ne more biti nič drugega kot nezaupanje v institucije
               socialistične skupščine."</q> Najvišja oblika izražanja ljudske volje je za nekoga leta
               1988 samo nezaupanje v institucijo socialistične skupščine. Na nek način je imel
               prav, ker dejansko je referendum nezaupanje v institucijo socialistične skupščine,
               vendar je to dobro in ne slabo.</p>
               <p>Nadalje ista oseba na istem sestanku: <q>"To sem že vedel, da Mojca Drčar-Murko ne bo
               izvoljena, ampak to, da bo ona predlagana pa pojma nisem imel. Mi preprosto nimamo
               nobene varovalke, da bi bili ljudje izvoljeni po sposobnosti in po delu, ki so ga do
               sedaj opravljali, ne pa po programu, ki ga povedo zato, da bi bili izvoljeni."</q> To je
               bila zelo huda kritika Udbe. Očital jim je, da ni vedel, da bo Mojca Drčar-Murko
               predlagana. To, da ne bo izvoljena, je že vedel, ker je vedel kakšni so mehanizmi.
               Ampak v tem, kar sem citiral, je povedano mnogo več kot pa kritika tajne policije.</p>
               <p>V teh citiranih stavkih je bila izražena celotna kadrovska strategija kontinuitete.
               Dobiti v roke varovalke, po katerih ne bo mogel biti izvoljen nekdo, ki bo ponujal
               nov program, temveč samo tisti, ki se je v sistemu, kakršen je bil, že dokazal.
               Natančno to je zahteval gospod Kučan od vrha Udbe in represije leta 1988. In danes
               lahko ocenjujemo v kolikšni meri so mu to željo izpolnili. Po mojem mnenju so mu jo v
               veliki meri.</p>
               <p>Čisto na koncu tega sestanka je rekel policijski minister naslednje: "Tovariš
               predsednik, ker smo to snemali <stage>(hvala bogu, pravim, je vsaj nekaj ostalo za
               zgodovino)</stage>, te prosim za dovoljenje, da bi to neavtorizirano poslali za osebno rabo
               tu prisotnim, ker si gotovo vsega niso utegnili zapisati. Bil pa si tako racionalen z
               besedami, vsaka misel je bila tako dragocena, da bi to skoraj nujno rabili za
               vsakodnevno ocenjevanje." Narejen je bil magnetogram in poslan vsem šefom Udbe in
               tudi načelnikom uprav za notranje zadeve za vsakodnevno ocenjevanje. Vseh teh besed,
               vseh teh navodil ni potrdila niti takratna skupščina niti takratno predsedstvo na
               kakšni legalni seji niti SZDL. Nihče. Šef partije je dal navodila. In tajna politična
               policija je tako aprila leta 1988 dobila navodila od svojega vrhovnega šefa, kako
               ravnati v prihodnje. Po podatkih, ki so na voljo, je bilo takih sestankov še nekaj do
               volitev leta 1990, verjetno pa nekaj tudi po njih.</p>
               <p>To, kar sem citiral je samo nekaj drobcev iz celotnega podtalnega aranžmaja sestopa
               z oblasti. Ta magnetogram je natisnjen v knjigi osem let pozneje, že nekaj časa. Kdor
               mi ne verjame, da sem prav citiral, naj si to prebere. Kdor bo rekel, da so citati
               iztrgani iz celega konteksta, lahko mirno prebere cel magnetogram. Je bil potrjen, da
               je verodostojen. No in k temu samo kot dodatek. Veliko pove izjava gospoda Kučana
               jeseni leta 1990, potem ko je že iz predsednika centralnega komiteja postal
               predsednik predsedstva Republike Slovenije. Ko mu je novi šef službe državne
               dejavnosti sporočil, da od slej v poročilih tajne službe ne bo več pikantnosti in
               podrobnosti iz osebnega življenja ljudi, ki jih služba spremlja je dejal:</p>
               <p><q>"Kakšna škoda. Ravno to je bilo najbolj zanimivo branje."</q></p>
               <p>Ali danes lahko verjamemo, da se nekdo, ki je dal takšno izjavo, dejansko zavzema za
               spoštovanje človekovih pravic in da pri svojem delu ne zlorablja informacij, ki so mu
               bile desetletja na voljo. Eni verjamejo, drugi ne. Resolucijo, ki jo obravnavamo, smo
               vložili po tem, ko smo dokaj natančno proučili pristope v drugih postkomunističnih
               državah. Od držav, ki so se tega problema lotile najprej, je treba omeniti predvsem
               izkušnje iz Nemčije in iz Češke.</p>
               <p>Lustracija v pravem smislu besede, ne kot deklaracija, ampak kot dejanski ukrep je
               bila izvedena v Nemčiji, kjer so seveda obstajale tudi najboljše možnosti za hiter
               prehod. Ampak tisti, ki so se zgražali nad milimi rešitvami, ki jih mi predlagamo naj
               si preberejo, vsaj v opombah k tej resoluciji Sveta Evrope, kako je to izgledalo v
               Nemčiji, ki je pravna država, ki ima ravno tako ustavo kot mi, in ki je dobila večino
               teh postopkov tudi pred evropskimi institucijami, v kolikor so bili sproženi.
               Lustraciji v Nemčiji je zapadlo petdeset tisoč učiteljev, večina sodnikov, vsi kadri
               v vojski, večina celo mestnih uprav itd. In ne v tem smislu, da bi se vsakega
               posameznika individualno presojalo, ampak po kategorijah. In nihče ni obtožil Nemčije
               za drastično kršenje človekovih pravic.</p>
               <p>Češka je šla na deloma milejšo varianto na samem začetku. In ne drži tisto, kar je
               bilo rečeno in objavljeno v javnosti, da predsednik Havel ni hotel podpisati
               lustracijskega zakona. On je bil eden od pobudnikov lustracije. Vendar je potem, ko
               se je zakon izvajal, ugotovil, da se je večina teh, ki bi jih zakon lahko prizadel,
               enostavno preselila v privatno sfero in da se namesto z državo ukvarja s
               privatizacijo in da postaja večinski lastnik češke ekonomije. Češka je leta 1995
               zakon podaljšala, jaz sem bil takrat v češkem parlamentu takrat, ko se je o tem
               razpravljalo. In Vaclav Havel je podpisal tudi zakon o podaljšanju tega zakona. Res
               pa je imel nekatere pripombe, tudi jaz sem govoril z njim o tej temi. In nekaj o teh
               čeških izkušenj, tudi dve sodbi češkega ustavnega sodišča, smo mi upoštevali pri
               naših predlogih.</p>
               <p>Poljska je o teh rečeh razpravljala 6 let. Postopek sprejemanja lustracijske
               zakonodaje v poljskem parlamentu je trajal 6 let, nekaj osnutkov se je zamenjalo,
               nekaj delnih rešitev je bilo sprejetih, veliko zlorab, podatkov tajne policije je
               bilo v teh časih, verjetno ste spremljali te stvari, ampak kljub vsemu je poljski
               parlament aprila letos ta zakon sprejel. V času, ko je imela večino v poljskem
               parlamentu oziroma izvršilno oblast, večino v parlamentu si je zagotavljala s podporo
               kmečke stranke nekdanja češka delavska oziroma komunistična partija. Ampak aprila je
               bil ta zakon vseeno sprejet. Najbrž ne slučajno - teden dni preden se je dokončno
               odločilo, kdo bo šel v NATO.</p>
               <p>Bolgarija je sprejela deklarativno in zakonsko ureditev v zvezi s preteklostjo kmalu
               po demokratičnih spremembah v začetku 90-ih let. Vendar so celotno zakonodajo potem,
               ko so na drugih volitvah zmagali nasledniki nekdanje bolgarske komunistične partije,
               razveljavili. Pred kratkim, ko je prišlo do novega preobrata, po volitvah, je
               Bolgarija to zakonodajo obnovila oziroma se predlagajo nekatere bistveno ostrešje
               rešitve, kot so veljale prej.</p>
               <p>Romunija je veljala za državo, kjer je prišlo do nasilne demokratične revolucije.
               Danes vemo, da to ni bila demokratična revolucija, ampak da se je krog nekdanjih
               sodelavcev romunskega diktatorja pravočasno organiziral, ko je videl, kam gredo
               stvari v Sovjetski zvezi in Nemčiji in opravil z diktatorjem, sebe pa prikazal kot
               nosilca sprememb. V Romuniji je prišlo celo do tega, da so uvedli red veteranov
               demokratične revolucije, ki ga je dobilo približno 30.000 ljudi, za katere se zdaj
               ugotavlja, da so v glavnem vsi sodelavci nekdanje tajne službe, celo pripadniki tajne
               službe in skratka tisti, ki so bili steber nekdanjega sistema. Romunski predsednik
               Iliescu, ki je bil izvoljen po usmrtitvi Ceausescuja, je bil odločno proti
               lustraciji. Proti lustraciji je nastopal v romunskem parlamentu, v romunski javnosti,
               malo manj pa v svetovni javnosti, ampak je bil odločno proti in tudi vlada
               postkomunistična oziroma <q>"brezpost"</q> je bila proti taki zakonodaji. Vendar je prišlo
               do spremembe in romunski parlament je 25. oktobra letos dobil na klop osnutek zelo
               ostrega lustracijskega zakona. Če zna kdo romunsko, je tamle na voljo.</p>
               <p>Slovaška. Slovaška je prevzela lustracijsko zakonodajo takrat, ko jo je sprejel,
               sprejel jo je še češkoslovaški parlament, z razdružitvijo obeh držav je Slovaška
               prevzela to zakonodajo, vendar je ne izvaja. Tam so se namreč komunisti prelevili v
               nacionaliste in seveda je ne uporabljajo proti sebi.</p>
               <p>In v čem je zdaj razlika med Slovenijo in ostalimi državami, ki sem jih navedel, da
               ravno Slovenija ne potrebuje ukrepov, ki jih predvideva resolucija parlamentarne
               skupščine Sveta Evrope.</p>
               <p>Jaz mislim, da nobene bistvene razlike ni. Nobene bistvene razlike ni, to kar smo
               poslušali do sedaj v teh razpravah in kar beremo tudi v mnenju predsednika republike
               je ideološka diskusija o zgodovini. To, da je prišlo do razcepa z Stalinom, kot je
               rekel že gospod Peterle, ne pomeni, da smo mi pa takrat uvedli demokratični sistem.
               To da so bili jugoslovanski topovi obrnjeni tudi proti vzhodni meji, ne pomeni, da je
               za temi topovi stala demokracija. Tudi kitajski topovi so bili desetletja obrnjeni
               proti ruski meji, ampak so si nasproti stala dva totalitarna režima. In še več takih
               primerov je v svetu.</p>
               <p>Pri nas se je stanilizem potem razcepil, za Stalinom še posebej okrepil, prišlo je
               Golega otoka, do uporabe najbolj nečloveških metod mučenja ljudi in do postopkov, ki se niso izvajali niti prej proti
               tako imenovanim razrednim sovražnikom. Skratka, uporabljati ta argument za to, da se
               reče, mi smo bili drugačni, je milo rečeno, neresno. Strateško so se v svetu razmere
               spremenile, ker je varšavski pakt saj trenutno izgubil enega od zaveznikov, ampak to
               se je zgodilo ne zato, ker bi jugoslovansko komunistično vodstvo hotelo uvajati bolj
               demokratični režim, ampak zato, ker so hoteli iz Moskve to vodstvo odstaviti. In ker
               je šlo za njihove glave, so se seveda temu uprli in verjeli, da bo veliki brat
               spoznal napako in jih vzel nazaj in leta 1954 se je to bolj ali manj zgodilo.</p>
               <p>Je pa ena razlika v tem, kar se je dogajalo v nekdanjih postkomunističnih državah, o
               katerih sem govoril in med tem kar se je dogajalo v Sloveniji po demokratičnih
               spremembah. Ta razlika je v tem, da v Sloveniji vseskozi od leta 1992 naprej
               kontinuiteto uporablja metodo dolomitske izjave kot temelj politične strategije, ki
               smo ji še vedno podvrženi. Vedno<gap n="..."/> Ne dela se to tako, kot se je na Poljskem, v
               Bolgariji, v Romuniji, na Madžarskem je deloma podobno, da se prevzame vso
               odgovornost in vso oblast. Vedno se skuša pritegniti še nekoga zraven, zato da se
               stvari maskira. Razpravljali smo spomladi tudi za to govornico, ko je šlo za debato o
               dnevu OF oziroma odpora in spremembi zakona o praznikih, tudi o nekem pismu, ki ga je
               nekdanji predsednik predsedstva SRS Janez Stanovnik poslal oziroma napisal, in ga je
               Zveza borcev poslala svojemu članstvu. V tem pismu je ena zelo zanimiva stvar. Gospod
               Stanovnik je verjetno govoril z besedami nekoga drugega, je rekel: <q>"Prva predlagana
               vlada, ki so jo sestavljali: Liberalna demokracija, Združena lista, SNS, DeSUS in
               poslanca narodnosti in gospod Pucko je bila odlična, da boljša ne bi mogla biti.
               Ampak je bila politično nestvarna in nespametna, zato je prav, da je padla."</q></p>
               <p>Skratka, nekdo mora biti zraven, da stvari maskira. In ob tem se seveda, ne samo
               zgodovina od leta 1945-90, ampak tudi novejša slovenska zgodovina z vsemi sredstvi
               potvarja, kjer se mora. To je stvar, ki bi jo moral omenjati prej, pa jo bom sedaj.
               Na internetu lahko najdete predstavitev Slovenije na naslovu ijs.si. Ijs je verjetno
               Inštitut Jožef Štefan, ampak je to reklamirano, kot uradna predstavitev slovenske
               države, kjer je predstavljena na kratko tudi slovenska zgodovina. In tam beremo o
               zgodovini med letoma 1941 in 1945: samo dva podatka. Slovenska zgodovina, ki jo mi v
               angleščini predstavljamo mednarodni javnosti, ima za to obdobje samo dva podatka.
               Prvi podatek se nanaša na to, da je bila 27. aprila v Ljubljani ustanovljena
               Osvobodilna fronta, ki je vodila odpor proti okupatorji in združila vse napredne in
               demokratične sile. In drugi podatek je to, da so to Osvobodilno fronto oziroma da so
               poslanci tega odpora leta 1943 z Dolomitsko izjavo partiji priznali vodilno vlogo. In
               tako je nastal sistem, ki je vladal do leta 1990. Ni nobene revolucije, nobenega
               nasilnega prevzema oblasti, nobenega totalitarnega sistema. Od leta 1945-90 je nekaj
               podatkov. Leta 1945 piše, so bili sprejeti zakoni o denacionalizaciji. Nič drugega se
               v tem času ni zgodilo. Edina stvar, ki je potem omenjena, je obračun z nosilci
               liberalnih idej v 70-ih letih. Še hujše je stvar od leta 1991-95, se pravi, ta zadnja
               zgodovina. Tam je omenjenih samo par dogodkov. Plebiscit, ki se ga ne da zamolčati,
               drugače bi ga verjetno zamolčali, pa je v pol vrstici omenjen. Potem razglasitev
               neodvisne države, napad JLA in Brionska deklaracija. Skratka, zgodovina tako
               predstavljena, kot da nas je 26. junija JLA napadla, potem nas je pa Brionska
               deklaracija rešila in potem so vojaki odšli. Ni bilo nobene vojne za osamosvojitev,
               nobenega odpora, ničesar nismo naredili; Brionska deklaracija nas je rešila. Mislim,
               mene je sram, ko to berem, po drugi strani pa poslušam od vodje ameriške delegacije v
               parlamentarni skupščini Nata, da je Slovenija edina kandidatka med članicami, ki je
               dokazala, da se je v zadnjih letih sposobna sama obraniti. Tudi to so stvari, zaradi
               katerih je današnja razprava potrebna.</p>
               <p>Besedilo resolucije, ki ga obravnavamo, je podobno, kot je bilo sprejeto v mnogih
               parlamentih postkomunističnih držav.</p>
               <p>Če bo kdo delal konkretno primerjavo, je še najbolj podobno resoluciji, ki je bila
               sprejeta v češkem parlamentu. Ta resolucija razmejuje odgovornost med storilci in
               žrtvami ter opredeljuje naravo sistema, ki ni temeljil na svobodnih volitvah, temveč
               na z nasiljem pridobljeno in z ideološko in fizično represijo vzdrževano oblastjo.
               Bivšega sistema ne tretira kot 50 let vedno enakega, ampak pač se do različnih
               obdobij deloma različno opredeljuje, in to je možno tudi še dograditi. Na podlagi te
               resolucije je vložen tudi zakon, ki je nadgradnja in o katerem bomo govorili v
               obravnavi naslednje točke.</p>
               <p>Dileme, ki se pojavljajo ob tem zakonu in ob resoluciji, so približno enake, s
               kakršnimi so se srečevali tudi v parlamentih tistih držav, kjer so to razpravo že
               opravili. Prva od teh dilem se nanaša na vprašanje, ali lahko lustracija, kot upravni
               oziroma administrativni ukrep, zadene tudi voljene funkcije. To je tudi vprašanje, ki
               je v slovenski javnosti bilo najbolj izpostavljeno, tudi zato, ker je bilo pač
               nekaterim v interesu. Ko smo se o tej dilemi pogovarjali v češkem parlamentu, so
               rekli, da bi nam težko svetovali, ker oni si ne predstavljajo, da bi Češko vodil
               namesto Havla nekdanji predsednik partije. In da enostavno nimajo elementov za
               primerjavo, na podlagi katerih bi nam dali kakšen pameten nasvet. Rekli so, vi ste v
               zosu, kakorkoli se boste te stvari lotili, bo nekaj ven štrlelo. Enako so nam rekli
               Poljaki. Rekli so, zelo težko bi se mi te stvari lotili, če bi bil predsednik Poljske
               Jaruzelsky.</p>
               <p>Tu gre za stvar, kjer dva demokratična principa praktično trčita skupaj. Resolucija
               1096 Sveta Evrope je skušala to dilemo rešiti na naslednji način:</p>
               <p>Prvič, v tej resoluciji je priporočilo oziroma v izhodiščih za to resolucijo je
               navedeno priporočilo, naj lustracijski ukrepi ne bi direktno prizadeli funkcij, ki se
               volijo neposredno. Piše pa, v tej isti resoluciji, da pa morajo biti ljudje, volilci,
               ki odločajo, o teh stvareh obveščeni. Skratka, da če ta ukrep ne prizadene nekoga v
               tem smislu, da bi moral odstopiti od kandidature ali odstopiti s funkcije, imajo
               volilci, ki so ga volili ali ki naj bi ga volili, pravico vedeti, ali je v prejšnjem
               sistemu kršil človekove pravice ali ne. V dopolnilnem sklepu, ki smo ga vložili, smo
               predlagali približno dopolnitev predlaganih rešitev oziroma zakona v tem smislu.</p>
               <p>Rekel sem, da se tukaj tepeta dva principa. Skratka, če se se ta ukrep ne nanaša na
               voljene funkcije oziroma se na voljene funkcije nanaša samo deloma, take rešitve so
               uveljavili na Poljskem in na Madžarskem, potem se postavi vprašanje, ali so
               lustracijski ukrepi pravični, če prizadenejo tistih, ki so bili navadni sodelavci
               tajnih služb, ne prizadenejo direktno pa tistih, ki so bili tem službam nadrejeni, ki
               so bili njihovi politični šefi. Tukaj resolucija Sveta Evrope ponuja odgovor, da so
               volivci ob tem, da so pravilno obveščeni na podlagi metodologije, ki se tudi
               priporoča, pač tisti v primeru voljenih funkcij, ki naj delajo to selekcijo. In mi to
               priporočilo sprejemamo in predlagamo tako rešitev v zakonu.</p>
               <p>Bile so številne kritike, kako so predlogi, ki smo jih vložili, protiustavni,
               protizakoniti, proti pravni državi, da predstavljajo kršenje človekovih pravic -
               ravno toliko, da ni komu ušlo, da so tudi proti sklepom zadnjega kongresa CK ali
               Zveze komunistov in proti statutu kakšne krajevne skupnosti. Samo še to ni bilo
               našteto, drugače so bili pa poskusi, da se predloge praktično povsem demonizira. Na
               tem mestu je treba reči naslednje: resolucija Sveta Evrope, ki nas v veliki meri
               obvezuje, ker smo članica parlamentarne skupščine, kjer je naša delegacija sodelovala
               pri sprejemanju te resolucije, vsaj vodja delegacije tako pravi, pravi, da jo je
               podpiral in da je glasoval zanjo <stage>(zapisnik kaže drugače, ampak recimo, da se temu
               verjame)</stage>, ta resolucija govori o dveh vrstah ukrepov za razgradnjo dediščine
               totalitarnih komunističnih sistemov. Govori o sodnih oziroma kazenskih ukrepih in
               govori o administrativnih ukrepih. Mi smo predlagali samo administrativne ukrepe, se
               pravi tisto drugo najmilejšo obliko. Vendar resolucija Sveta Evrope priporoča tudi
               kazenski pregon. In kakšen hrup bi šele nastal, če bi mi to predlagali. Resolucija
               Sveta Evrope pravi, da je možno podaljšati zastaralne roke za tisto kršitev
               človekovih pravic, ki je bila že po zakonodaji, ki je takrat veljala, opredeljena kot
               kaznivo dejanje, se pa to ni sankcioniralo. Skratka, za vsa ta kazniva dejanja je
               možno podaljšati zastaralne roke in to ni v nasprotju s pravno državo in to ni v
               nasprotju z evropskimi standardi. Resolucija Sveta Evrope pravi, da je možno za tiste
               stvari, ki v stari zakonodaji niso bile opredeljene kot kazniva dejanja, za nazaj
               opredeliti to kot kaznivo dejanje, v kolikor gre za stvari, ki so v nasprotju s
               konvencijami, in ki so v nasprotju s splošnimi civilizacijskimi normami. Te razprave
               mi sploh nismo odprli; kaj bi šele bilo, če bi to razpravo odprli? Očitno jo bo
               treba.</p>
               <p>Jasno je, da lahko tisti, ki so zavračali predloge, mirno rečejo in so to tudi rekli:
               <q>"Sodno preganjajte tiste, dajte ovadbo, dajte, ne vem, naj tožilci sprožijo postopke
               zoper tiste, za katere smatrate, da so kršili človekove pravice"</q>, ker vedo, da je
               večina teh stvari na podlagi te zakonodaje, kakršna je bila in kakršna je, že zdavnaj
               zastaralo. Zanima me, kdaj bo kdo od teh predlagal, da se ti zastaralni roki
               podaljšajo, tako kot so to naredili v Nemčiji, kot so to naredili na Češkem, tako kot
               so to naredili v večini postkomunističnih držav in tako kot to priporoča Resolucija parlamentarne skupščine
               Sveta Evrope. V tej resoluciji tudi jasno piše, da delovanje na ukaz ali pa delovanje
               na direktivo ne odvezuje posameznika kazenske odgovornosti. Pri nas niti en sam
               postopek ni bil izpeljan, kljub temu, da so bile nekatere prijave dane.</p>
               <p>Na tem mestu se je treba tudi vprašati, kakšna je razlika med Slovenijo, ki je bila
               nekoč del nekdanje Jugoslavije in Nemčijo, kjer zdaj sodijo tistim, ki so odgovorni
               za streljanje na meji. Na meji med vzhodno in zahodno Nemčijo, kjer so praktično do
               padca Berlinskega zidu padali ljudje, ker so na njih streljali samo zato in ubijali
               samo zato, ker so hoteli iz ene države v drugo. Taka zakonodaja in taki pravilniki so
               veljali tudi v Jugoslaviji in v Sloveniji do poznih osemdesetih let. V Nemčiji ne
               sodijo vojakom, ki so streljali. Sodijo tistim politikom, ki bi lahko to preprečili,
               pa niso.</p>
               <p>Analogno je možno to vprašanje sprožiti tudi v Sloveniji. In zaman bo sklicevanje na
               Evropo, na človekove pravice in na pravno državo. Zanima me, kateri vrhunski
               slovenski politik je do leta 1988 protestiral proti temu javno, da se na zeleni meji
               med Slovenijo in Italijo, med Slovenijo in Avstrijo strelja na ljudi in da se jih
               ubija. Mislim, da smo leta 1990 brali zadnjo vest, vojaki na zeleni meji ubili, ne
               vem koga, nekega Romuna, ki je hotel v Italijo. To so bili zločini, ki niso
               zastarali. Zakaj se jih ne preganja, ne vem. Ampak mi tega v tem poglavju in v tem
               sklopu, ki ga danes obravnavamo sploh nismo predlagali. Ker pa ste rekli, da ni
               primerjave, je treba navesti tudi nekaj primerjav.</p>
               <p>O samem predlogu sklepa, s katerim predlagamo nekatere dopolnitve predlaganega
               zakona, bom govoril pod naslednjo točko. Zdaj bi se ustavil samo na kratko pri
               alternativah. Kaj je alternativa, če se postopki za razgradnjo totalitarne dediščine
               komunističnih sistemov ne izpeljejo do konca. Da ne bom sam iskal besedo, bom prebral
               kaj o tem pravi Resolucija Sveta Evrope in ta pravi: <q>"Nevarnosti v primeru
               neuspešnega prehodnega procesa je veliko. V najboljšem primeru, bodo vladali
               oligarhija namesto demokracije, korupcija namesto vladavine prava in organiziran
               kriminal namesto človekovih pravic. V najboljšem primeru. V najslabšem primeru, bi
               bila posledica lahko žametna obnovitev totalitarnega režima, če ne celo
               strmoglavljanje porajajoče se demokracije."</q> Konec citata.</p>
               <p>In nadalje ta ista resolucija pravi k 4. točki.</p>
               <p><q>"Država, ki temelji na vladavini prava, se lahko tudi brani pred ponovno oživitvijo
               komunistične totalitarne grožnje, saj ima na voljo zadostna sredstva, ki niso v
               nasprotju s človekovimi pravicami in vladavino prava, ter temeljijo na uporabi tako
               kazenskega prava, kot upravnih ukrepov."</q> Tako pravi za resolucija za državo, ki
               temelji na vladavini prava. Mi bi se morali vprašati, kako pa ravnati v državi za
               katero celo nekdanji predsednik ustavnega sodišča pravi, da ni pravna država. Kakšne
               ukrepe imamo na voljo? O tem resolucija ne govori. Verjetno se v taki državi zgodi
               tisto, kar se napoveduje tej resoluciji in temu zakonu. Take predloge se zavrne.</p>
               <p>Zdaj po mojem mnenju je Slovenija nekje vmes med obema tema variantama, o kateri
               govori resolucija Sveta Evrope. Med tisto najboljšo in med tisto najslabšo. Sta pa
               obe slabi, v primeru, če se ti ukrepi ne izpeljejo. Resolucija pravi:</p>
               <p><q>"V primeru neuspešnega prehodnega procesa bo vladala oligarhija namesto
               demokracije."</q></p>
               <p>Elemente te olirgahije lahko v Sloveniji že srečamo praktično na vsakem koraku. Gre
               za nepotizem, gre za zaposlovanje v upravnih službah po zvezah, za zaposlovanje
               vidnih funkcionarjev nekdanje udbe v monopolnih državnih podjetjih, če so že šli iz
               Sove itd<gap n=".."/> Gre za pristranske medije, nacionalni radio prenaša tiskovne konference
               samo ene politične opcije.</p>
               <p>Delo ne objavi niti resolucije Sveta Evrope, objavi pa na desetine komentarjev, kjer
               se sklicuje na posamične citate. Ne objavi isti časnik tega, kaj se predlaga o nekem
               zakonu ali o resoluciji, objavi pa na desetine komentarjev, ki to resolucijo in zakon
               sesuvajo. Mediji ne objavljajo odgovore na stvari, ki so bistvene za pojasnjevanje v
               času volilne kampanje. Objavijo pa to seveda takoj, ko so volitve mimo. Objavi nek
               drugi dnevnik vrsto pisem bralcev, vrsto pisem bralcev proti lustraciji, proti
               resoluciji in proti zakonu, potem pa se ugotovi, da ulic, na katerih naj bi tisti
               bralci stanovali, sploh ni ali pa ni hišnih številk na teh ulicah. Skratka, gre za
               klasično manipulacijo iz arhivov udbe. Resolucija pravi naslednje: <q>"Neodvisne
               institucije demokratične družbe, kot na primer svoboden tisk in neodvisni
               raziskovalni centri in univerze, igrajo v tem oziroma ključno vlogo. Neodvisna občila
               se lahko obravnavajo celo kot četrtove oblasti, ki zagotavljajo ravnovesje moči v
               pravni državni."</q> Tako pravi resolucija Sveta Evrope.</p>
               <p>Kako je pa pri nas? Imamo društvo novinarjev in njegovega predsednika, ki po koncu
               predsedniških volitev hodi po tiskovnem središču in pravi: <q>"Zmagali smo!"</q> On nima kaj
               govoriti, kdo je zmagal glede na to, da predstavlja neko neodvisno institucijo.
               Resolucija pravi: <q>"da neodvisni raziskovalni centri in univerze igrajo pri
               vzpostavljanju neodvisnih institucij demokratične družbe ključno vlogo."</q> V Sloveniji
               največji družboslovni raziskovalni center na Fakulteti za družbene vede, ki je
               financiran z državnim denarjem, vodi oseba, ki je hkrati član Kučanovega volilnega
               štaba. Član štaba predsednika države za ponovno izvolitev. In njegov sin je pri tej
               isti osebi šef kabineta. Ali je to neodvisna institucija? Je to neodvisna
               institucija, ki raziskuje javno mnenje? Slovenija je, mislim da edina 
               postkomunistična država, v kateri ni nobene, nobene neodvisne mednarodne ali tuje
               agencije za merjenje javnega mnenja. Slovenija nima izpostave Galupovega instituta,
               niti kakšnih drugih, v svetu uveljavljenih in priznano neodvisnih tovrstnih
               institucij.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani!</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Po tem, da država nima teh odvisnih institucij, se pa res v veliki meri razlikujemo
               od nekaterih postkomunističnih držav. V tem je razlika, na žalost ni pozitivna. Imamo
               raziskave javnega mnenja, ki namerijo predsedniškemu kandidatu 1,6%, dobi 500% več,
               pa se nihče ne razburja. To je najbolj prefinjena oblika politične propagande.
               Najprej nekoga popljuvajo, nato narišejo anketo ali pa obratno - škarje in platno,
               sodnik in tožnik sta v eni veji oblasti, v tem primeru v rokah četrte veje, ki je
               seveda vključena v neko enotno oblast, tako kot včasih.</p>
               <p>Resolucija parlamentarne skupščine Sveta Evrope pravi: <q>"Kjer ta proces ne bo
               izpeljan, bo vladala korupcija namesto vladavine prava."</q> V Sloveniji se na sodiščih
               zadeve kopičijo, ljudje čakajo na pravnomočne sodbe 3, 4, 5 let. V takih razmerah, ko
               pravice niso iztožljive, še posebej ne za malega človeka, za tistega, ki je prizadet
               pri življenjsko pomembnih stvareh, ni možno reči, da imamo vladavino prava. Nobena
               velika divja privatizacija oziroma kraja družbene lastnine ni bila še kaznovana, pa
               se proces zaključuje. Ni to možno v državi, kjer ima vladavino prava, je pa možno v
               državi, kjer je namesto tega korupcija. Poznamo zgodbo, ko je bila sodba, v primeru
               enega od gorenjskih podjetij napisana dan prepozno, zato da pač ni več veljala,
               čeprav je bilo časa več kot dovolj. Sodnik pa je čez nekaj tednov postal odvetnik in
               je dobil licenco od odvetniške zbornice. Tisti sodnik je to naredil. Seveda, dobili
               smo primer, ki počasi curlja v javnost, gre za znano zadevo HIT, ko so bile po dolgih
               procesih, po izmikanjih, po izvzetju nekaterih, po boleznih in tako dalje, vendarle
               izrečene dokaj mile sodbe na prvi stopnji. Šlo je za milijardne oziroma za milijonske
               kraje oziroma oškodovanja družbenega premoženja. Dokazano na prvi stopnji, sodba še
               ni bila pravnomočna. Sledile so pritožbe in zdaj je Višje sodišče ugotovilo, da
               sodnik, ki je to sodbo izrekel, v času izreka sodbe ni imel mandata. Sodba o zadevi
               HIT je padla, ne zato, ker ne bi bilo kaj dokazanega, ampak zato, ker sodnik, ki je
               sodil na prvi stopnji, tisti dan ni imel mandata. Kot da je to možno, da nekdo, ki
               sodi, ve, ali ima mandat ali ne! Dajte no! To je bilo zmenjeno vnaprej. To ni
               vladavina prava, ampak je navadna korupcija, in je bil dogovor v ozadju, da se to
               zgodi.</p>
               <p>Imeli smo primere raznih finančnih ugodnosti za ministre, za nekatere poslance in
               tako dalje - nič se ni zgodilo. Na Češkem je pred dnevi odstopila vlada zato, ker se
               je dokazalo oziroma noben sodni organ tega ni dokazal, samo javnost je izvedela, da
               je vladajoča stranka dobila na račun v Švici, ne vem, 3 milijone čeških kron, 300.000
               nemških mark. Vlada je odstopila, predsednik vlade je bil prisiljen k odstopu. Pri
               nas so se dokazale na enak način kot na Češkem mnogo hujše stvari, odstopil ni niti
               državni sekretar v primeru policijskega čolna, čeprav je parlament zadnjič, kljub
               obstrukciji opozicije, potrdil sklepe oziroma predloge sklepov Odbora za nadzor
               proračuna.</p>
               <p>V nekdanji trdnjavi socializma, v Rusiji, je finančni minister moral odstopiti, ker
               je dobil 90.000 dolarjev honorarja za knjigo, čeprav pravi, da je bilo vse zakonito.
               Najbrž je bilo vse zakonito, saj nikjer ne piše, kakšen honorar lahko dobi. Ampak ni
               bilo verodostojno, glede na funkcijo, ki jo opravlja, in se je moral s te funkcije
               posloviti. V Rusiji, kjer pravimo, da vlada ruska mafija in ne vem kaj, očitno
               veljajo nekatera pravila, do katerih imamo mi še daleč. V državi, kjer je vladavina
               prava, bi se tudi pri nas dogajalo drugače.</p>
               <p>Ne bom obnavljal zgodb o policijskem čolnu, Elanu, TAM-u, o hišah, ki so jih
               nekateri dobili, kot predsednik CK-ja, kot predsednik Predsedstva SFRJ, skratka, kot
               privilegirane osebe, potem so jih pa odkupili na enak način kot ljudje stanovanja, s
               stanovanjsko pravico, za 20.000 mark! Kako se lahko tak človek potem zavzema za
               enakost pred zakonom?! Kako je lahko vrhovni zaščitnik ustavnosti in kako lahko
               govori o pravicah navadnega človeka?! Navadni Slovenec je 20 let šparal za to, da si
               je hišo zgradil! Kakšen signal je to za navadne državljane?</p>
               <p>Leta 1990, ob prehodu, je takratna vlada oziroma izvršni svet, ki ga je vodil gospod
               Peterle, ustanovila komisijo, ki je pregledala nekatere stvari v zvezi z zaprtim
               območjem na Kočevskem. Dobili smo zelo malo dokumentacije, ampak nekaj je pa bilo. To
               se je predalo potem takratnemu SDK-ju, kriminalistični službi. Vlada je dobila samo
               eno poročilo, potem je pač že šla. V tistem poročilu je pisalo, da vse te stvari,
               kako se je tam delalo na veliko za povečanje obrambne moči držav itd; bolj ali manj
               ne držijo. So se pa dobili spiski, iz katerih je razvidno, da so člani tiste vlade
               pred letom 1990 na zaprtem območju tam pri Gotenici postrelili na leto tudi po 10
               jelenov, pa medvedov, pa divjih prašičev, ki jih seveda niso plačali, da so zdaj tam
               opremljali z vsem mogočim, in da je bilo to skratka, nekaj takega, kot so bile Dače v
               bivši Sovjetski zvezi, kjer je nomenklatura pač uživala drugačno življenje, kot ga je
               pa propagirala za socializem. Jaz sem se na to spomnil leta 1989, ko me je ta ista
               oblast poslala na Dob za 14 dni v zaprti oddelek. In sem tam srečal dva človeka, ki
               sta dobila po 4, eden pa 6 let kazni zato, ker sta nekje na Gorenjskem, eden je
               ustrelil na divje kot <q>"raupšic"</q> jelena, drugi pa prašiča. Eden je dobil 4 leta, drugi
               je pa dobil 6 let zaporni kazni za to, za krivolov. Mi smo pa našli tam cele spiske
               ustreljene divjadi, vredne nad deset tisoče dolarjev, ki je ni noben plačal. Trofeje
               še vedno visijo po vilah teh gospodov. Nihče ne postavi tega vprašanja. In če se te
               stvari ne razčistijo, kako se lahko ti isti ljudje danes borijo proti korupciji.
               Naleteli smo seveda tam tudi na, vsaj deloma, vestno vodeno knjigovodstvo o tem, kako
               so nekateri prirejali veselice ob teh obiskih. Našli smo tam ime gospoda Drnovška, ki
               je to zaprto območje obiskal 29. novembra 1989, en dan pred zaustavitvijo mitinga;
               natančen popis buteljk in vsega tistega, kar je pač odšlo z njim na državne stroške.
               To se je vse dogajalo in je bilo v redu, to je demokratično, tukaj ni nobene
               korupcije. Naslednji dan po volitvah je pa vse to seveda drugače treba tretirati. Ne
               vem, če je temu tako.</p>
               <p>In kot tretjo nevarnost resolucija Sveta Evrope pravi: <q>"V državi, kjer se ne
               izvedejo ti postopki, bo vladal organiziran kriminal namesto človekovih pravic."</q>
               Organiziran kriminal namesto človekovih pravic. Del privatizacije, ne vsa, ampak del
               privatizacije se je dokazano v Sloveniji izvajal kot organiziran kriminal. In za to
               nihče ni bil kaznovan. Mi smo to že imeli, ne da nas to še čaka. V kazenski
               zakonodaji, ki se je spremenila 2 leti nazaj, če se ne motim, smo drastično skrajšali
               roke zastaranja ravno za ta kazniva dejanja. Ali pa na novo, ko smo določili nekatera
               tovrstna kazniva dejanja smo določili smešno nizke roke zastaranja in ti roki sedaj potekajo. Ko smo
               predlagali spomladi, poslanci Socialdemokratske stranke, da se ti roki podaljšajo, je bilo to zavrnjeno v tem istem
               državnem zboru.</p>
               <p>Potem gledamo televizijo in vidimo na poročilih, kako šef sektorja za organiziran
               kriminal ali eden od njegovih pomočnikov razlaga, velik uspeh slovenske policije
               oziroma kriminalistične službe, ki je presekala trgovino z mamili, ki je šla čez
               Slovenijo. Zelo verodostojno in pravimo hvala bogu, da se je to zgodilo. Potem pa ti
               ta ista oseba pravi, prijet je bil tudi domnevni šef te mreže, ravno ko je varil in
               predeloval bencinski tank od tovornjaka, v katerega se je to spravljalo. Oprostite
               no! Šef mreže organiziranega kriminala, ki šverca po nekaj deset kilogramov heroina,
               ni tisti, ki vari bencinske tanke. To je najbrž nekdo drug. Saj ne bom rekel, da je v
               Sloveniji, lahko je tudi kje drugod, ampak malo smešno je, tako predstavljati veliko
               akcijo proti organiziranemu kriminalu.</p>
               <p>Jaz nikoli ne bom verjel, da tisti, ki so do leta 1990 v sklopu takratne tajne
               policije, tudi na te dokaze smo naleteli na zaprtem območju, ki so organizirali pod
               okriljem države, pod zaščito tajnih pravilnikov in uradnih listov, tihotapsko mrežo
               za cigarete, za viski in verjetno tudi za mamila. Da bodo ljudje iz te službe, ki so
               se sedaj preselili tudi v kriminalistično službo in tudi v druge organe policije,
               zavzeto preganjali svoje donedavne kolege, ki to isto počnejo. Sedaj brez formalne
               zaščite države. Jaz temu ne verjamem.</p>
               <p>In če malo preberete tudi zgodovinsko literaturo, boste videli, da je velik del
               slovenske zunanje trgovine nastal iz gospodarskega odseka nekdanje udbe, kjer so se
               tudi ukvarjali s tihotapstvom. Namesto, da bi bili organi pregona še posebej pozorni
               na te stvari, se dogaja to, da se javnosti meče pesek v oči.</p>
               <p>Toliko iz moje strani kot stališča in odnos, opredelitev poslanske skupine
               Socialdemokratske stranke do 3. točke dnevnega reda. Majhno bolj podrobno
               obrazložitev zakona in tisto, kar predlagamo kot njegovo spremembo že po prvem
               branju, bomo podali kasneje. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Dajem besedo Darji Lavtižar-Bebler, govori v imenu poslanske skupine LDS.</p>
            </sp>
            <sp who="SDZ2:LavtižarBeblerDarja">

               <speaker>DARJA LAVTIŽAR-BEBLER:</speaker>

               <p>Hvala lepa gospod podpredsednik. Spoštovani zbor!</p>
               <p>Pojem lustracija izvira iz latinske besede <q>"lustracio"</q>, kar pomeni očiščevanje z
               žrtvovanjem. V Antiki je to pomenilo postopek, s katerim je skupnost očistila
               onesnaženja, to je kolektivne krivde ali nesreče in slabega ravnanja o določenem
               obdobju. Ta lustracija se je odvijala z obrednim žrtvovanjem živali ali z
               odstranitvijo, izgonom živali ali ljudi, ki naj bi to ne čistost vsebovali ali
               predstavljali.</p>
               <p>Onesnaženost zgodnje postsocialistične družbe izhaja iz ambivalentnega položaja
               državljanov v socialističnemu sistemu, ko je bil hkrati žrtev sistema, hkrati pa jo
               je ta prisilil v neprostovljno sodelovanje z njim. Kljub propadu sistema, ko je
               nekdanji totalitarni sistem prisilil ljudi v dejanja, ki so nasprotovala njihovi
               vesti, je v ljudeh ostala zavest o lastni moralni nečistosti. Da bi se je znebili, so
               nekateri parlamenti, v katerih sedijo predstavniki državljanov, torej žrtev in
               sostorilcev, sprejeli lustracijske zakone, ki so nečistost državljanov posredno
               prenesli na nekdanje komunistične oblastnike in jih žrtvovali oziroma odstranili
               tako, da so jim za določen čas prepovedali opravljati javne funkcije.</p>
               <p>Načelo očiščenja lustracije pa je nezdružljivo s krščansko etiko, ki govori o
               odpuščanju in je globoko nezdružljivo s temelji demokracije, ki temelji na
               enakopravnosti in enakih možnostih ljudi. Razen v primerih izrazito zatiralskih in
               okupacijskih sistemov in še posebej v primerih, kadar je šlo za nenasilni in
               evolutivni prehod iz enega sistema v drugi, tega prehoda ni mogoče demokratično
               izpeljati na ta način, da zamenjaš ljudi, in sicer, da jih zamenjaš drugače kot z
               demokratičnimi volitvami, z demokratično izvoljeno voljo ljudi.</p>
               <p>Načelo maščevanja za pripadnost bivšemu sistemu je bilo značilno za nasilne
               revolucije, revolucije, ki so bile izpeljane z veliko dozo nasilja kot so bile
               francoska, ruska, kitajska in še nekatere. Naš prehod v demokracijo je povsem druge
               narave. Še posebej zdaj po treh svobodnih volitvah. Tudi zato vračanje na metode, ki
               so bile morda razumljive ob silovitem, burnem prehodu na nov sistem, vračanje na te
               metode v sedanjih okoliščinah, ko nam Evropska unija v Agendi 2000, kakor tudi NATO v
               svojih dokumentih, izrecno priznavata naravo delujočega demokratičnega sistema, bi
               bilo škodljivo za razvoj demokracije. Popačilo bi volilne rezultate. Spodjedlo
               demokracijo in poseglo v temelje delovanja demokratičnega sistema.</p>
               <p>Agenda 2000 daje oceno, da je pri nas uveljavljen delujoči sistem politične
               demokracije. V naših razmerah prehod v demokracijo ne more temeljiti na fizični
               zamenjavi ljudi, temveč s spremembami v glavah ljudi. Postati moramo demokrati v
               svojih glavah in v svoji politični kulturi, v svojem ravnanju, vključno z obema
               predlagateljema. Žal so pri nas demokratične norme še vedno prešibko uveljavljene ali
               pa sploh ne delujejo znotraj političnih strank, ki imajo v svojih naslovih pridevnik
               demokratičen. To pa je problem naše demokracije. Nekatere stranke namreč res delujejo
               po principu grobega demokratičnega centralizma ali pa <q>"Führer"</q> principu. Razlika med
               prejšnjimi časi in sedanjostjo je nemara ta, da je bila prej ena partija, ki je
               delovala po tem principu, zdaj pa jih je več, ki med seboj tekmujejo.</p>
               <p>Lustracija tukaj ne more ničesar prispevati, nujna je zgolj pozitivna evolucija. Med
               drugim tudi za to ne, ker so se bivši sodelavci bivšega režima in represivnega
               aparata pa tudi posamezni ovaduhi lepo razpršili in razmestili v različnih strankah,
               in zato nobeni stranki ne gre monopol nad čistostjo vključno z obema
               predlagateljskima.</p>
               <p>V Sloveniji je po drugi svetovni vojni de facto bila izvajana lustracija. Nov
               politični režim, ki je prevzel oblast, je lustriral brez zakona in brez sodnih odločb
               veliko število ljudi. Tudi v poznejših obdobjih je nedvomno prihajalo do
               sistematičnih kršitev človekovih pravic in temeljnih svoboščin s strani oblasti.</p>
               <p>V tretjem odstavku preambule k Temeljni ustavni listini o samostojnosti in
               neodvisnosti Republike Slovenije, ki smo jo sprejeli 25. junija 1991, je tudi
               poudarjeno, da SFRJ ni delovala kot pravno urejena država, in da so se v njej hudo
               kršile človekove pravice, nacionalne pravice in pravice republik. To pomeni, da smo
               se tudi takrat zavedali tega dejstva in da smo tudi zato izstopili iz bivše federalne
               države. Toda takrat ni nihče prišel pred takratnega zakonodajalca s predlogom o
               lustraciji bivših nosilcev oblasti.</p>
               <p>Takrat sta se tudi današnja predlagatelja, ki sta zasedala zelo pomembni funkciji v
               Demosovi vladi, zavedala, da ne ideje o plebiscitu in tudi procesa osamosvojitve ne
               bi bilo mogoče izpeljati z vnašanjem razdora in iskanjem grešne jagnjeti. Pač pa
               očitno ocenjujeta, da je danes pravi trenutek za to. Ampak danes ni pravi trenutek,
               še manj so prave metode, ki ju ponujata predlagatelja. Vmes smo namreč sprejeli
               ustavo, ki izhaja iz omenjene Temeljne listine in temeljnih človekovih pravic in
               svoboščin, ki Republiko Slovenijo razglaša za pravno državo, kjer morajo biti zakoni
               v skladu s splošno veljavnimi načeli mednarodnega prava, in z veljavnimi mednarodnimi
               pogodbami, ki jih je ratificiral državni zbor.</p>
               <p>Nova ustava pomeni tudi materialno pravno diskontinuiteto s prejšnjo ureditvijo. Po
               njenem sprejetju smo imeli že dvakrat splošne demokratične volitve tako za
               zakonodajno oblast kot tudi za predsednika države. 16. člen ustave dopušča izjemno
               začasno razveljavitev ali omejitev človekovih pravic in temeljnih svoboščin le v
               vojnem in izrednem stanju. Predlagani zakon pa počne prav to: predlaga razveljavitev
               in omejevanje človekovih pravic. Predlaga odvzem pasivne volilne pravice, dejansko
               razveljavlja izid volitev, torej ne spoštuje volje ljudstva. Že 3. člen ustave pa
               določa, da ima v Sloveniji oblast ljudstvo in da to oblast državljanke in državljani
               izvršujemo neposredno in z volitvami.</p>
               <p>Metoda ni prava tudi zato, ker uvaja izredno sodišče, ki ga po naši ustavi ni
               dopustno ustanoviti. Uvaja izrednega tožilca, ki ga predlog zakona imenuje državni
               pooblaščenec za arhive totalitarnega režima, po vsebini pooblastil pa je veliko bliže
               izganjalcu človekovih pravic. Ta naj bi imel pravico zahtevati tudi vpogled v zasebne
               arhive. Če bi lastnik temu ugovarjal, pa bi pooblaščenec lahko zahteval pomoč
               policije. Pooblaščenec bi lahko zahteval preiskavo zasebnega objekta in sodišče bi
               bilo na njegovo utemeljeno zahtevo - celo, glej no! - dolžno izdati nalog za
               preiskavo. Če tega naloga ne bi bilo mogoče dobiti pravočasno, bi bilo možno
               preiskavo opraviti tudi brez njega. Kadar lastnik arhiva ne bi hotel izročiti
               nemudoma, bi se mu na osnovi naloga pooblaščenca arhiv lahko odvzel tudi prisilno.
               Mislim, da bi se s takšnim konceptom strinjal tudi ranjki Berija.</p>
               <p>Če oseba, ki meni, da ugotovitev državnega pooblaščenca ni pravilna, je možna
               pritožba na lustracijsko sodišče. Odločitev lustracijskega sodišča pa je dokončna.
               Mislim, da bi tudi ranjki Džugašvili bil zadovoljen.</p>
               <p>Prav tako je zanimivo, da ima Ustavno sodišče predlagateljsko funkcijo za sodnike
               lustracijskega sodišča, da sodnike izvoli državni zbor z večino vseh glasov
               poslancev, da je njihov mandat deset let, sodniki morajo izpolnjevati pogoje za
               trajno sodniško funkcijo, lustracijsko sodišče pa pri svoji organizaciji in delu
               smiselno upošteva postopke, ki so predpisani za Ustavno sodišče. Predlog za uvedbo
               postopka pred lustracijskim sodiščem lahko da vsak državljan. Lov je torej na široko
               odprt. Pravnomočna sodba lustracijskega sodišča se objavi v Uradnem listu.</p>
               <p>Zakonski predlog je zanimiv tudi zato, ker uvaja nova kazniva dejanja in
               <q>"beruffsverbot"</q>. Metoda pa ni prava tudi zato, ker ne spoštuje mednarodnih konvencij
               o človekovih pravicah, ki jih je Slovenija ratificirala ali prevzela. Tako ne
               mednarodnega pakta o državljanskih in političnih pravicah <stage>(glejte 14. člen)</stage> in
               evropske konvencije o človekovih pravicah prav tako ne. Tu je treba citirati določbo
               te konvencije o prepovedi retroaktivnosti kazenske zakonodaje.</p>
               <p>Ker je, eden izmed predlagateljev govoril hkrati o obeh tekstih, sem si pač jaz tudi
               dovolila takšno metodo, ker se mi zdi, da je tudi bolj racionalna.</p>
               <p>Torej, 7. člen evropske konvencije o človekovih pravicah, ki govori o prepovedi
               retroaktivne veljavnosti kazenske zakonodaje, pravi: <q>"Nihče ne sme biti obsojen za
               katerokoli dejanje, izvršeno s storitvijo ali opustitvijo, ki ni bilo določeno kot
               kaznivo dejanje po domačem ali po mednarodnem pravu v času, ko je bilo storjeno. Prav
               tako se ne sme izreči strožja kazen od tiste, ki jo je bilo mogoče izreči v času, ko
               je bilo kaznivo dejanje storjeno."</q></p>
               <p>Potem pa je tukaj še drugi odstavek, ki je nemara bolj zanimiv za predlagatelje, ta
               pa pravi: <q>"Ta člen ni ovira za sojenje ali kaznovanje oseb za kakšno storitev ali
               opustitev, ki je bila v času, ko je bila storjena, kazniva po splošnih pravnih
               načelih, ki jih priznavajo civilizirani narodi."</q></p>
               <p>K temu členu je treba prebrati tudi obrazložitev, ki pravi: <q>"Drugi odstavek 7. člena
               izključuje iz prepovedi retroaktivne veljavnosti zakonov vsa dejanja, ki so bila v
               času storitve kazniva po splošnih pravnih načelih, ki jih priznavajo civilizirani
               narodi."</q> To določilo se vrača k nürnberškim in tokijskim načelom, ki se nanašajo na
               vojne zločine. Toliko o tem.</p>
               <p>In nenazadnje, predlagatelja ne spoštujeta resolucije 1096 parlamentarne skupščine
               Sveta Evrope, na katero se sklicujeta. Povedati je treba, da je bil motiv za
               sprejetje omenjene resolucije prav ta, da bi omejili kršitve človekovih pravic, do
               katerih je prihajalo in še prihaja v posameznih državah prav v zvezi z izvajanjem
               lustracijske zakonodaje.</p>
               <p>V resoluciji 1096 in v smernicah, pa je med drugim določeno naslednje:</p>
               <p><q>"Tako mora demokratična država, ki temelji na vladavini prava pri odpravljanju
               dediščine nekdanjih komunističnih totalitarnih sistemov uporabiti proceduralna
               sredstva takšne, torej pravne države. Drugih sredstev ne sme uporabiti, saj potem ne
               bi bila nič boljša od totalitarnega režima, ki ga hoče odpraviti. Demokratična
               država, ki temelji na vladavini prava, ima na voljo dovolj sredstev za zagotovitev
               spoštovanja pravičnosti in kaznovanja krivih, vendar ne more in tudi ne sme
               zadovoljevati želje po maščevanju namesto po pravičnosti. Namesto tega mora
               spoštovati človekove pravice in temeljne svoboščine, kot so pravica do pravilnega
               postopka in pravica do zaslišanja ter jih mora uporabljati celo pri tistih ljudeh, ki
               jih sami niso uporabljali, ko so bili na oblasti. Država, ki temelji na vladavini
               prava, se tudi lahko brani pred ponovno oživitvijo komunistične totalitarne grožnje,
               saj ima na voljo zadostna sredstva, ki niso v nasprotju s človekovimi pravicami in
               vladavino prava ter temeljijo na uporabi tako kazenskega prava kot upravnih
               ukrepov"</q></p>
               <p>Ne bom brala naprej te resolucije 1096, čeprav je zelo zanimiva, tudi branje s te
               plati je seveda nadvse zanimivo, ampak bom prebrala v, na nek način, repliki na
               gospoda Janšo, ki je prebral samo prvi del ene točke te resolucije 1096. <gap n="..."/><stage>(Gospod
               podpredsednik jo opozori - Replike ni!)</stage> Saj ne repliciram. Kar naprej razpravljam.
               Gospod Hvalica ne bodite nervozni.</p>
               <p>"Skupščina nadalje svetuje naj se premoženje, vključno s premoženjem cerkev, ki je
               bilo nezakonito ali nepravično odvzeto <gap n="..."/><stage>(Gospod podpredsednik se oglasi - Prosim za
               mir v dvorani, da lahko nadaljujemo z delom. Prosim za mir v dvorani! Prosim brez
               medklicev enih in drugih! Nadaljujemo.)</stage><gap n="..."/></p>
               <p><q>"Torej skupščina nadalje svetuje, naj se premoženje, vključno s premoženjem cerkev,
               ki je bilo nezakonito ali nepravično odvzeto s strani države, nacionalizirano,
               zaseženo ali drugače razlaščeno med vladavino komunističnih totalitarnih sistemov,
               praviloma in integrum vrne prvotnim lastnikom."</q></p>
               <p>Tukaj je bila v prejšnji predstavitvi narejena pika. V resoluciji ja pa na tem mestu
               vejica in se stavek nadaljuje takole:</p>
               <p>"<gap n="..."/>če je to mogoče brez kršenja pravic sedanjih lastnikov, ki so si premoženje
               pridobili v dobri veri, ali brez kršenja pravic najemnikov, ki so prostore najeli v
               dobri veri in brez škodovanja napredku demokratičnih reform. V primerih, ko to ni
               mogoče, naj se dodeli le materialno nadomestil. O zahtevah in sporih v zvezi s
               posamičnimi primeri vračanja premoženja naj odločajo sodišča.</p>
               <p>Hotela sem samo pokazati, kako je v dosedanji razpravi k predlogoma obeh dokumentov,
               ki jih imamo danes na dnevnem redu, večkrat bila uporabljena metoda prirejanja in
               manipulacije. Zlasti, ko je šlo za citiranje posameznih določb resolucije in še
               posebej posameznih določb smernic, ki nosi naslov :<q>"7568"</q>, prav tako Sveta
               parlamentarne skupščine. Hotela bi povedati še to. V poročilu State departmenta, o
               spoštovanju človekovih pravic za leti 1995 in 1996 je zapisano naslednje. Mislim da
               je to pomembno povedati zaradi tega, ker se predlagatelja sklicujeta, da Slovenija ni
               prejela povabila v Nato zato, ker nismo sprejeli lustracijske zakonodaje in ker je tu
               še velika vrsta odprtih vprašanj na področju varstva in spoštovanja človekovih pravic
               in temeljnih svoboščin. Torej v poročilu State departmenta, ki je bilo seveda
               pomembno za odločitev Združenih držav Amerike za njihovo ravnanje v zvezi z našo
               prošnjo oziroma željo, da bi nas povabili v Nato, je zapisano: <q>"Na področju
               človekovih pravic, vključno z varovanjem nacionalnih, verskih in etničnih manjšin so
               bile s strani zahodnih opazovalcev z dobro ali zelo dobro oceno ocenjene samo štiri
               države"</q>. Pač pa poročilo o Madžarski in Češki beležita nekatere probleme zaradi
               diskriminacije, med drugim tudi politične diskriminacije, v oklepaju lustracije na
               Češkem.</p>
               <p>Poročila vsebujejo bolj ugodne ocene za situacijo v Sloveniji, več ostre kritike pa
               je uperjeno napram Slovaški, Romuniji in nekaterim drugim srednje in vzhodno
               Evropskim državam.</p>
               <p>Glede obravnavanja oseb, to sem rekla, da ne bom vas s tem zaposlovala, ampak če bo
               treba in zdi se, da bo treba, bom pač morala tudi še tukaj citirati direktno in
               neposredno posamezna določila, tako resolucije kot smernic.</p>
               <p>Bi si pa morda dovolila še nekaj. Ker je bilo pri uvodni predstavitvi uporabljeno
               zelo veliko razno raznih citatov, za nekatere smo slišali, da so pravzaprav, če sem
               prav razumela, če ne, se v naprej opravičujem, so bili tudi pridobljeni iz teh tajnih
               arhivov, jaz to tako štejem, da je tako bilo tudi res, kot je bilo tukaj omenjeno.
               Ampak jaz imam eno brošuro, ki je bila objavljena in ima naslov <q>"Podružbljanje
               varnosti in obrambe"</q>, objavljena je bila v maju leta 1984. Šlo je za problemsko
               konferenco Zveze socialistične mladine Slovenije o podružbljanju varnosti in obrambe.
               Uvodno besedo k tej brošuri je napisal takratni predsednik Komisije za družbeno
               samozaščito in splošni ljudski odpor in je recimo v uvodu rekel tole: <q>"Zgodovina nas
               uči, da so bile napredne ideje sprva vedno v manjšini, šele zagrizen boj za njihovo
               uveljavitev ter podpora množic, če so jih prevzele, so omogočile njihovo
               uresničevanje. Podružbljanje varnosti in obrambe je razredni boj, ki še zdaleč ni
               končan s socialno revolucijo, temveč se z njo v novih razmerjih sil in odnosov
               začenja v novi obliki"</q>, potem <q>"le še malo kje bi bilo možno naleteti na toliko
               nedialektičnega razmišljanja, oportunizma, podcenjevanja, etiketiranja, cinizma, kot
               nam ga je bilo serviranega v dobrem letu trajajoči razpravi o podružbljanju varnosti
               in obrambe"</q>.Skratka, ni se vse zgleda pokrilo z zamislijo o tem, kako bi bilo treba
               to socialistično revolucijo nadaljevati. In potem, <q>"razen nekaterih izvirnih, na
               primer Kardeljevih, so redka kvalitetna dela z vojaškega področja, ki bi bila
               prevedena v slovenščino. Nekatera temeljna svetovna marksistična in druga dela o
               teoriji vojaštva smo v Jugoslaviji prvič in zadnjič natisnili pred 30-imi leti v
               majhnem številu izvodov. Brez revolucionarne teorije pa ni napredka prakse."</q> In tako
               naprej bi se dalo še kaj prebrati iz te brošure. Najbrž je zaenkrat dovolj. Jaz sem
               hotela samo prikazati, kako se z istimi boljševističnimi metodami ne da odpravljati
               boljševizma, še posebej ne tistega v svojih glavah. Ker pa govorim v imenu poslanske
               skupine LDS, povem, da poslanska skupina LDS ne bo iz načelnih in konkretnih razlogov
               podprla ne resolucije in tudi ne zakona. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Pahor. Mnenje poslanske skupine Združene liste-socialnih
               demokratov.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Spoštovani gospod podpredsednik, če sem vas prav razumel, ste prej dejali, da boste
               dali proceduralni predlog, naj bi se pri tej točki oglasil v parlamentu gospod
               predsednik naše države. Mislim, da potem tega niste storili. Prosim, da to obljubo
               izpolnite in glasujemo o predlogu.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Gospod Peterle, jaz sem obljubil gospodu Janši, ko bo končana uvodna predstavitev
               poslanskih skupin, bom dal na glasovanje. Imam že pripravljeno.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Sem razumel, da takrat, ko bo on končal. Se opravičujem, ker sem narobe razumel.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Nadaljujemo. Gospod Pahor ima besedo.</p>
            </sp>
            <sp who="SDZ2:PahorBorut">

               <speaker>BORUT PAHOR:</speaker>

               <p>Hvala lepa, gospod podpredsednik. Spoštovane kolegice in kolegi! Poslovnik mi
               prepoveduje, da bi se odzval na dosedanje razprave. Kolegica Beblerjeva pa je
               povedala marsikaj od tega, kar sem sprva nameraval sam. Zato mi dovolite, da
               izkoristim ta čas za to, da povem nekaj svojih zelo iskrenih mnenj o temi, o kateri
               diskutiramo, in za katero menim, da je pomembna.</p>
               <p>Slovenci smo v zadnjih desetih letih dobili mnoge pomembne bitke. Vsaj dve sta
               ključni za demokratično družbo in za samostojno državo. Ene bitke pa zgleda nismo
               uspeli dobiti. In to bitko bijemo sami s seboj. To je bitka za konstituiranje
               slovenskega nacionalnega zgodovinskega spomina. Očitno med nami obstoji velika,
               pomembna, zelo surova razlika v pogledih na to, kakšen čas smo živeli 50 let in kaj
               je vzrokovalo temu času ter kako popravljati krivice, ki jih je morebiti prizadel.
               Zakaj se pravzaprav to dogaja? Zakaj Slovenci danes, 7 let po tem, ko smo dobili
               svojo državo, ki je poleg vsega demokratična in ima precejšnje izglede, da postane
               sestavni del evropske družine naprednih narodov, te razlike med sabo poglabljamo? Jaz
               mislim, da zato, ker v preteklih letih po spremembah nismo bili sposobni ali nismo
               zmogli ali pa morda nismo hoteli povleči nekaj razlik v vrednotenju časa, ki smo ga
               živeli. Tako se danes dozdeva, da je slovenska javnost nekako razdeljena na tiste, ki
               črpamo svojo svobodomiselnost in svojo vrednostno dediščino v partizanščini, v uporu
               proti okupatorju, kot izrazu nekega iskrenega domoljubja, in tistih na drugi strani,
               ki v tem uporu, v tej partizanščini, v tem iskrenem domoljubju niso uspeli videti
               drugega kot pravzaprav začetek socialne komunistične revolucije, ki je po vojni
               zahtevala mnoge žrtve in prizadejala dejansko mnoge krivice. Ta razlika se vleče vse
               do današnjega dne in je prej ko slej povod za to razpravo. Mislim, da je vendarle
               skrajni čas, kolikor smo to sposobni storiti, da te razlike poskušamo sestaviti
               skupaj in zakrpati to sivo liso v slovenskem nacionalnem zgodovinskem spominu, brez
               nje. Ne mi, ne naslednje generacije ne bodo sposobne čutiti in biti suverene,
               samostojne in samozavestne, ne pred sabo, ne pred drugimi, s katerimi bomo živeli
               Slovenci v evropski družini narodov. Jaz mislim, da bi bilo zato potrebno narediti en
               korak naprej od situacije, v kateri smo in reči, da je bil upor proti okupatorju,
               partizanski upor proti okupatorju izraz domoljubja in da je omogočil, da je Slovenija
               50 let kasneje postala samostojna država, da je bil ogelni steber današnje
               suverenosti, da je bilo takratno kvislinštvo, domobranstvo napačen odgovor na napačno
               vprašanje in da je treba to obsoditi in da je prav tako potrebno obsoditi čas po
               vojni, ko je ena stranka vzela zase vso oblast in s pravnimi akti poskrbela, da je
               onemogočila politično konkurenco. Ne glede na to, da je bilo v času med leti 1945 in
               1990 več razdobij, je moč reči, da je ves ta čas to konkurenco sistematično
               onemogočila, s tem pa tudi kršila načelo do politične svobode in mnoga druga
               demokratična načela pravne države. Če bomo, se mi zdi, Slovenci torej danes znali med
               temi vrednotami povleči nekatere sinteze, nam bo uspelo, da bomo ta zgodovinski
               spomin zakrpali in omogočili naslednjim rodovom, da bodo sposobni zreti v svojo
               prihodnost veliko bolj ambiciozno in samozavestno, kot jo je morda ta hip danes
               slovenska politična elita, ki se ji zdi, da jo bremena in sidra preteklosti nenehno
               vlečejo nazaj in da se mora do njih stalno opredeljevati.</p>
               <p>Jaz mislim, da je v tem smislu vredno narediti napor, vredno narediti napor, da
               prispevamo k temu, da se ta zgodovinski spomin zakrpa. Jaz sicer ne mislim, da je moč
               med različnimi zgodovinskimi resnicami povleči neke politične kompromise. V to ne
               verjamem najbolj. Vendar, če večina od nas danes misli, da bi slovenski državni zbor
               z neko izjavo o preteklosti, o polpretekli zgodovini lahko pomembno prispeval k temu,
               da bi se slovenska javnost pomirila in spravila in s tem omogočila kopičenje novih
               energij in ambicij za čas, ki je pred nami, potem želi Združena lista-socialnih
               demokratov v taki razpravi sodelovati. Ta tekst resolucije, ki je danes pred nami, ni
               dobra osnova za to razpravo. Mi predlagamo, da bi v tem smislu morda naredili v
               prihodnje korak naprej, če torej večina od vas presoja, da bi bilo to za vse nas
               koristno.</p>
               <p>Kaj je napeljevalo predlagatelje resolucije in zakona, da so predlagali dva
               dokumenta? Če prav razumem, njihova ocena, ki je po moje napačna, da je odsotnost
               zakona o lustraciji pravzaprav ključni razlog za težave, s katerimi se danes sooča
               slovenska družba. Mislim, da je ta diagnoza napačna. Problemi so drugje. Niso v
               odsotnosti zakona o lustraciji, problemi so drugje. Mislim, da je potrebno danes
               razumeti probleme slovenske družbe skozi veliko manjšo politično fantazijo, energijo
               in ambicijo, kot jo zmore sedanja vlada, da bi, kot rečeno, razumeli probleme, s
               katerimi se soočamo. Mislim, da bi morale biti prioritete, s katerimi bi se slovenska
               politika danes ukvarjala, drugje - v problemih, ki jih povzročajo zdajšnji procesi,
               ki povzročajo kršitve človekovih pravic, ki povzročajo manj pravne in socialne
               države, kot bi si želeli, manj konkurenčne družbe, kot bi jo terjala naša država, da
               bi se lažje usmerila v soočenje z evropskimi izzivi.</p>
               <p>Predlog resolucije o protipravnem delovanju komunističnega totalitarnega režima in
               predlog zakona o odpravi posledic komunističnega totalitarnega režima sta v nasprotju
               z ustavo Republike Slovenije, sta v nasprotju z zakoni Republike Slovenije, sta po
               našem trdnem prepričanju v nasprotju z mednarodnim paktom o državljanskih in
               političnih pravicah, z mednarodnim paktom o ekonomskih, socialnih in kulturnih
               pravicah, s poročilom parlamentarne skupščine Sveta Evrope 7568 in s smernicami, o
               katerih je že govorila kolegica Beblerjeva, in seveda z resolucijo 1096 ter
               nenazadnje z Evropsko konvencijo o človekovih pravicah. Mi mislimo, še enkrat
               poudarjam, da je koristno razpravljati o polpretekli politični zgodovini Slovenije,
               ki jo definiramo kot nedemokratično zato in tako, da se po demokratičnih spremembah
               in dosegih neodvisnosti krepi pravna država, dosledno spoštujejo človekove pravice in
               da se razvija strpnost in upošteva različnost. Vseskozi smo zagovarjali stališče, da
               je potrebno tudi o polpretekli oziroma novejši slovenski zgodovini razpravljati
               odkrito in z dejstvi, kakor tudi, da je potrebno popraviti krivice, ki so bile v tem
               času storjene. Državni zbor je, želeč popraviti krivice, obravnaval in sprejel zakon
               o denacionalizaciji, ki vsem vrača odvzeto premoženje v celoti in pod ugodnejšimi
               pogoji kot kjerkoli v Evropi. Lahko bi rekli celo - za ceno novih krivic in visokih
               stroškov države. Sprejeli smo zakon o popravi krivic v sodnem ali posebnem upravnem
               postopku, ki omogoča razglasitev za bivšega političnega zapornika ali po vojni pobiti
               osebi, kar pomeni javno priznanje storjene krivice in s tem vrnitev časti in dobrega
               imena. Poleg tega pa se takim osebam priznajo tudi določene materialne pravice v
               obliki pavšalne odškodnine ali pravica do odškodnine, ki se uveljavlja pred sodiščem;
               spremembe zakona o matičnih knjigah, s katerimi smo v enostavnejšem postopku
               zagotovili izdajo mrliških listov vsem po vojni pobitim ali pogrešanim osebam; s tem
               smo jim zagotovili tudi možnost civilizacijskega pogreba in spominskih obeležij; s
               spremembo zakona o kazenskem postopku, s spremembami in s sprejemom zakona o žrtvah
               vojnega nasilja, z zakonom o sodniški službi itd. Mislim, da je to pravi odgovor na
               izzive sedanjega časa in na probleme, s katerimi se danes sooča slovenska družba. Če
               je potrebno, če kdo od vas misli, da bomo z neko izjavo, ki bi jo napisali na podlagi
               skupnega ukvarjanja s tem vprašanjem, lahko zakrpali zgodovinski spomin, potem to
               storimo. Pri čemer mislim, da političnih kompromisov med zgodovinskimi resnicami ni
               moč enostavno najti, predvsem pa ne za dnevno politično rabo. Sem pa trdno prepričan,
               da seveda teh vprašanj ne moremo pometati pod tepih, da pa hkrati, seveda, z njimi ne
               moremo ravnati tako, da bi storjene krivice v preteklosti popravili tako, da bi
               storili nove.</p>
               <p>Mislim, da sta zakon o lustraciji in resolucija o polpretekli dobi, kot sta
               predlagana, slaba teksta, da ju je potrebno zavrniti. Združena lista ju ocenjuje kot
               nesprejemljiva in predlaga, da ju zavrnemo. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Pahor. Besedo ima Anton Delak, v imenu poslanske skupine DeSUS.</p>
            </sp>
            <sp who="SDZ2:DelakAnton">

               <speaker>ANTON DELAK:</speaker>

               <p>Hvala lepa za besedo, gospod podpredsednik. Spoštovani državni zbor! Ko smo v naši
               poslanski skupini DeSUS proučevali te materiale, moram povedati, da se nam je
               porajalo veliko število vprašanj. Jaz bom nekaj teh vprašanj navedel in seveda
               pričakujem, da bosta mogoče predlagatelja v poznejši obravnavi tudi kaj odgovorila.</p>
               <p>No, najprej bi se pa poglobil v vsebino in bi hotel povedati, da smo nekako zgroženi
               nad protiustavnostjo te vsebine. Jaz ne bom zdaj razlagal posameznih členov pa
               posameznih zakonov, ker so predgovorniki to že naredili. Ampak čudimo se, da neka
               politična stranka, ko verjetno le da nekaj na sebe, lahko nastopi v tem parlamentu s
               takšnim zakonom, ki je v bistvu od začetka do konca skoraj protiustaven. Bili smo
               malo zgroženi, ko smo ugotovili, da pravzaprav zakon predvideva iskanje čarovnic. Saj
               menda nismo več v srednjem veku, pa bi čarovnice zdaj iskali! Ampak, saj pravim, o
               vsebini ne mislim kaj veliko govoriti, ker je bilo o tem že precej povedanega,
               napisanega, predgovorniki so že tudi nekaj rekli, pač pa o tistih nekaj vzporednih
               zadevah.</p>
               <p>Vprašali smo se, zakaj zdaj, pred predsedniškimi volitvami, resolucija in pa zakon.
               Ja, kje smo pa bili do zdaj šest let?! Predlagatelja, vem, da sta bila velika
               funkcionarja v teh šestih letih, sta imela vse možnosti postaviti to vprašanje na
               dnevni red, pa tega nista postavila. Zaradi tega, seveda, pač nam ne ostane nič
               drugega, kot nek sklep naše poslanske skupine, da ugotovimo, da sta bila ta
               resolucija in ta zakon v funkciji predsedniških volitev. Bom zelo direkten. Kandidat,
               ki sta ga ti dve stranki predlagali, za večino</p>
               <p>Slovencev ni bil sprejemljiv in volitve so tudi pokazale, da ni bil in je bilo treba
               seveda kandidatu pomagati na določene druge načine, da bi seveda pač dobil tisto
               število glasov, ki jih nek resen kandidat mora dobiti.</p>
               <p>Druga stvar - ponovno delimo Slovence. Zdaj naj se ljudje opredeljujejo, ali so za
               lustracijo ali so proti lustraciji. Jaz mislim, da je ta zadeva že presežena, da bi
               enkrat s tem že morali nehati. Že preveč časa je minilo od teh časov, da bi se kar
               ponovno in ponovno in ponovno začeli obravnavati te stvari in kar naprej bomo naše
               Slovence seveda delili na dve strani. Mi mislimo, da to seveda ni primerno.</p>
               <p>Na koncu vseh koncev lahko povem še tudi to. Nam se dozdeva, da pač ti dve stranki
               kot opozicijski stranki imata za cilj, da ovirata delo državnega zbora. Poglejte, mi
               smo tu sedeli dneve in dneve in se pogovarjali o državnih praznikih - debata, ki nima
               ne repa ne glave. Bili smo tukaj ob interpelaciji vlade, spet smo sedeli, ne vem
               koliko časa. Bila je razprava o približevanju Evrope in kar naprej, seveda posebej iz
               ene izmed teh strank hodijo govorniki gor, dol za to govornico, zavirajo v bistvu
               delo državnega zbora, potem pa kritizirajo, da je ta državni zbor neproduktiven in da
               slabo dela. To je mnenje naše poslanske skupine, seveda pa imate lahko drugi drugačno
               mnenje.</p>
               <p>Še ena stvar, ki je zelo interesantna - reklamo si naj delamo v državnem zboru
               posamezne politične stranke. Seveda, to je prav, samo ne na takšen način. Izgleda, da
               moramo Slovenci kar biti v neki napetosti, ker nam nekatere politične stranke kar
               naprej ponujajo neke predloge, neke projekte, izgubljamo čas, na koncu vsega tega pa
               se pravzaprav vidi, da od vsega tega ni nič. To, kar zdaj govorim, pa so seveda take
               obrobne zadeve, ki pa se tičejo tega zakona, ker je v nekem določenem času bil
               postavljen.</p>
               <p>Na koncu je še ena stvar. Moram povedati, da vsaj kar se naše stranke tiče, nas
               zanima bodočnost, ne pa zgodovina. Kako se bomo umestili v novo Evropo, kaj bomo
               naredili za naše mlade, da bodo imeli dostojno življenje, kaj bomo naredili za naše
               upokojence, ker smo zdaj seveda v določeni reformi, ne pa o neki zgodovini, ki pa v
               bistvu pravzaprav sploh ni zgodovina.</p>
               <p>Gospodom iz Socialdemokratske stranke in Krščanskim demokratom, predlagam, naj se
               pridružijo ostalim poslancem v tem zboru v konstruktivnem gledanju za naprej. Hvala
               lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima doktor Franc Zagožen v imenu poslanske skupine Slovenske ljudske
               stranke.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Spoštovani podpredsednik, spoštovani zbor, jaz se bom omejil izključno na predlog
               resolucije in stvar ostro ločil od zakona, ki je na vrsti kot 4. točka dnevnega reda.</p>
               <p>Mislim, da sta to dva dokumenta, ki sta tudi različne narave, v enem primeru gre za
               resolucije, s katero državni zbor pove neko svoje stališče, in v drugem za zakonski
               akt, ki ima neke pravne posledice. To resolucijo jemljemo kot predlog opredelitve
               državnega zbora do nekega totalitarnega sistema, za katerega najbrž ni dvoma, da je
               bil totalitaren. V Slovenski ljudski stranki smo se vedno opredeljevali proti vsakemu
               totalitarnemu sistemu in vsakega tudi obsojali, kjerkoli je že bil, kakršenkoli je že
               bil in kdajkoli je že bil. Tudi sedaj obstajajo po svetu še totalitarni sistemi, ki
               sistematično kršijo človekove pravice in ki jih seveda ni mogoče odobravati, ampak
               jih je mogoče samo obsojati.</p>
               <p>Temeljna značilnost totalitarnih sistemov je kršenje človekovih pravic. Če govorimo
               o človekovih pravicah, in o tem je bilo že danes zelo veliko govora, potem najbrž se
               zavzemamo za spoštovanje človekovih pravic. To imamo zapisano tudi v ustavi, to je
               tudi v mednarodnih dokumentih, ki smo jih podpisali, sprejeli in ki jih želimo tudi
               spoštovati. V tem pogledu je ta resolucija o komunističnem totalitarnem režimu
               opredelitev do tega režima. Slovenska ljudska stranka si je v preteklih letih
               prizadevala, da bi se državni zbor do tega opredelil. Posebej smo si prizadevali, da
               bi v 1. členu, neki preambuli k zakonu o popravi krivic, sprejeli v najkrajši,
               najbolj blagi možni obliki, vendar jasno opredelitev in distanco do sistema, ki je
               kršil človekove pravice. Žal nismo uspeli. Svojega mnenja do teh problemov Slovenska
               ljudska stranka ni spreminjala. Menimo, da tudi leta 1997, če pa ne letos, tudi še
               kdaj kasneje, je vedno vredno obsoditi totalitarni sistem, ki je kršil človekove
               pravice, in to tudi povedati in menimo, da je državni zbor to tudi dolžan storiti.
               Obsojali smo tako fašizem kot nacizem kot komunizem smo vedno rekli in seveda vse
               zločine, ki so jih ti sistemi povzročili, obsojamo, kot sem rekel, tudi totalitarne
               sisteme, temelječe na različnih ideologijah ali sploh brez ideologij, ki v svetu še
               obstajajo.</p>
               <p>V tem pogledu je torej za nas ta resolucija sprejemljiva. Če je katera od formulacij
               sporna, ampak skrbno smo tehtali, ne gre za zakonski akt, nismo našli v resoluciji
               nekih opredelitev, ki bi bile v nasprotju s temi načeli. Nasprotno, to kar je, je
               obsodba dejanj, ki so bila dejanja proti človeštvu, proti narodu, proti človeku, ki
               so bila kršitev človekovih pravic. Seveda se zavedamo, da komunistični režim ni bil
               od revolucionarnega časa pa vse do njegovega konca enak, da se je bistveno tudi
               spreminjal. Popolnoma jasno je, da dejanj, ki jih je delal v revoluciji, recimo
               množičnih pobojev, nobeden totalitarni režim ne more trajno početi, ker bi mu
               enostavno zmanjkalo ljudi. Vendar bil je to sistem, bil je režim, ki je kršil
               človekove pravice. Lahko gremo po naši ustavi, po poglavju vam lahko naštejem kar
               nekaj človekovih pravic, ki jih je ta režim kršil prav do svojega konca, do volitev
               leta 1990. Vseskozi so bile na primer samo kršene naše politične pravice: pravica do
               združevanja, do političnega opredeljevanja, do političnega delovanja, razen seveda v
               eni, edini dovoljeni stranki, ki si je vzela monopol nad politiko in s tem seveda
               tudi popoln monopol nad urejanjem vseh družbenih vprašanj in veliko večino
               prebivalstva enostavno izključila iz tega, veliki večini prebivalstva je te pravice,
               pravice, ki jih priznavajo demokratične družbe, enostavno odrekala.</p>
               <p>Seveda se zavedamo, da tudi s sprejemom take resolucije ne bomo rešili nekega
               velikega problema. Tudi problema do opredelitve v celoti do naše po prolpreteklosti
               in do tega, kakšne zaključke naj potegnemo iz te preteklosti, lahko rečem, kar do
               minulega ali do stoletja, ki se izteka. Predvsem mislim na drugo svetovno vojno in
               čas po njej.</p>
               <p>Menimo, da se bo državni zbor moral dejansko potruditi in kot najvišji državni organ
               sprejeti nek dokument, neko deklaracijo o spravi, ker ne želimo sporov poglabljati,
               ker ne želimo nobenih sporov več glede tega, ker ne želimo nikakršne nove kršitve
               človekovih pravic, v nobenem primeru, ampak nasprotno, zagotoviti v prihodnje
               varovanje človekovih pravic in seveda v sedanjosti. Zato bo po našem mnenju državni
               zbor moral spregovoriti, tudi o narodni spravi in sprejeti ustrezen dokument, ki ne
               bo pomenil novih delitev, ampak bo dejansko pomenil obžalovanje, tudi odpuščanje in
               spravo. In na tej osnovi potem opredelitev za demokratično prihodnost in zavezo, da
               bomo v prihodnosti res spoštovali človekove pravice. Ne vidimo pa razloga, zakaj bi
               zavračali tak dokument, ki je za nas obsodba totalitarnega sistema, ki je kršil
               človekove pravice. Če smo demokrati, verjetno ne moremo takega dokumenta zavračati.
               Pravim pa, če kdo lahko jasno pokaže, kaj je v tem dokumentu, poudarjam, samo o
               resoluciji govorim, nič o zakonu, kaj je v tem dokumentu v nasprotju z ustavo in z
               mednarodnimi dokumenti, ki varujejo človekove pravice in demokracijo, potem pojdimo
               od stavka do stavka in takšne stvari izločimo. Sicer bomo pa resolucijo podprli.
               Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Zagožen. S tem smo izčrpali besede predstavnikov poslanskih
               skupin. Želi besedo še katera poslanska skupina? <stage>(Ne želi.)</stage></p>
               <p>Skupina poslancev, s prvopodpisanim Janezom Janšo, predlaga proceduralni sklep.
               Dobili ste ga na klop in ga preberem:</p>
               <p><q>"Državni zbor Republike Slovenije povabi predsednika republike, da tudi ustno
               obrazloži pisno posredovano mnenje o predlogu resolucije, o protipravnem delovanju
               komunističnega totalitarnega režima in o predlogu zakona o odpravi komunističnega
               totalitarnega režima."</q></p>
               <p>Pri tem želim opozoriti na razlago komisije za poslovnik, z dne 13.4.1994, k 293.,
               294. in 295. členu. Obrazložitev pravi: <q>"Poslovnik v 293. členu ne določa oblike, h
               kateri naj poda mnenje predsednik republike. Nesporno je, da se po 294. členu in 295.
               členu poslovnika predsednik republike sam odloča, ali bo mnenje podal le pisno ali pa
               ga želi tudi ustno predstaviti na seji državnega zbora."</q> Torej, ne moremo zavezati
               predsednika republike, lahko ga pa povabimo.</p>
               <p>Dajem proceduralni predlog poslanske skupine, s prvopodpisanim Janezom Janšo, na
               glasovanje. Ugotovimo prisotnost! <stage>(70 prisotnih.)</stage></p>
               <p>Kdo je za takšen proceduralni sklep? <stage>(24 poslancev.)</stage> Je kdo proti? <stage>(36
               poslancev.)</stage></p>
               <p>Ugotavljam, da proceduralni predlog ni sprejet.</p>
               <p>Glede na to, da so izpolnjeni pogoji za dokončanje 2. točke dnevnega reda, to je
               proračuna, zaključujem razpravo na tej točki dnevnega reda pri 3. točki in se vračamo
                  <title>na 2. točko dnevnega reda.</title>
               </p>
               <p>Imamo vložena dva amandmaja v tretji obravnaviin sicer - dobili ste ju na klop - k
               15. členu, da se črta drugi odstavek 15. člena in obrazložitev. In amandma k 20.
               členu, da se besedilo določbe 3.a in 29.a člena spremeni tako, da se glasi: <q>"Določbe
               85.c člena zakona."</q></p>
               <p>Odpiram razpravo o teh amandmajih. <stage>(Ne želi nihče.)</stage></p>
               <p>Na glasovanje dajem amandma k 15. členu. Ugotovimo prisotnost! <stage>(65 prisotnih.)</stage></p>
               <p>Kdo je za amandma? <stage>(40 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je amandma sprejet.</p>
               <p>V odločanje dajem amandma k 32. členu. Ugotovimo prisotnost! <stage>(65 prisotnih.)</stage></p>
               <p>Kdo je za amandma? <stage>(40 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je tudi ta amandma sprejet.</p>
               <p>Drugih amandmajev nismo dobili.</p>
               <p>Pred glasovanjem o zakonu v celoti sprašujem sekretariat za zakonodajo in pravne
               zadeve, ali je glede amandmajev porušena medsebojna skladnost določb tega zakona?
               <stage>(Ni.)</stage> Hvala lepa. Prehajamo na glasovanje o zakonu.</p>
               <p>Na glasovanje dajem predlog zakona v celoti. Ugotovimo prisotnost! <stage>(67
               prisotnih.)</stage></p>
               <p>Kdo je za zakon? <stage>(45 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je predlog zakona v celoti sprejet.</p>
               <p>Imamo še dodatne sklepe. Dal jih je gospod Feri Horvat, dobili ste jih na mizo ali
               naj jih preberem? Dobro preberemo.</p>
               <p>Prvi sklep je: <q>"Državni zbor Republike Slovenije poziva Vlado Republike Slovenije,
               da čim prej pripravi in predloži v obravnavo novi sistemski zakon o pripravi in
               izvrševanju proračuna, proračunska načela, v oklepaju"</q>. Drugi:<q>"Državni zbor Republike
               Slovenije poziva Vlado Republike Slovenije, da na podlagi ažuriranja analize opravi
               preverbo nacionalnih programov, in tako imenovanih razvojnih zakonov, ter sprejme
               oziroma predlaga uskladitev teh aktov po obsegu in dinamiki z realnimi možnostmi
               financiranja"</q>. Dajem v razpravo oba sklepa. Želi kdo razpravljati? <stage>(Ne želi.)</stage>
               Zaključujem razpravo. Prehajamo na odločanje. Ugotavljamo prisotnost! <stage>(64
               prisotnih.)</stage></p>
               <p>Kdo je za prvi sklep? <stage>(43 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je prvi sklep sprejet.</p>
               <p>Odločamo o drugem sklepu. Ugotavljamo prisotnost! <stage>(62 prisotnih.)</stage></p>
               <p>Kdo je za drugi sklep? <stage>(39 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je tudi drugi sklep sprejet.</p>
               <p>S tem zaključujemo 2. točko dnevnega reda.</p>
               <p>Prehajamo na <title>3. TOČKO,</title> razprave poslank in poslancev. Imamo 18 prijav.
               Kdor se ni prijavil pisno, bo omejen na 5 minut. Besedo dajem gospodu Samu Bevku.</p>
            </sp>
            <sp who="SDZ2:BevkSamo">

               <speaker>SAMO BEVK:</speaker>

               <p>Hvala za besedo gospod podpredsednik! Spoštovani zbor!</p>
               <p>Tu in tam je koristno, da pogledamo tudi globlje nazaj v zgodovino, predvsem, da se
               kaj naučimo, ne pa samo polpreteklo obdobje. Zgodovina je namreč učiteljica
               življenja, ponavlja pa se žal le v negativni obliki. Zato je prav, v zvezi z današnjo
               razpravo o resoluciji pa tudi o zakonu, poučno obdobje evropske in slovenske
               zgodovine od 15. do 17. stoletja, ki so ga v mnogo čem zaznamovali tako imenovani
               čarovniški procesi.</p>
               <p>Proti komu so bili uperjeni čarovniški procesi? Glede na spol v prvi vrsti proti
               ženskam, saj je bilo na višku teh procesov v 16. in 17. stoletju med osumljenimi več
               kot 80 % žensk, med njimi pa zlasti ženske - babice. Vendar o tem ne bi razglabljal,
               zakaj. Kdor se o teh stvareh hoče podrobneje poučiti, obstaja dovolj obsežna
               literatura. Nadalje so bili procesi usmerjeni proti marginalcem, beračem, potepuhom,
               tatovom, prostitutkam, čudakom, pijancem, spolnim iztirjencem, pa tudi proti zelo
               uglednim ljudem, sodnikom, trgovcem, znanstvenikom, duhovnikom in učiteljem. Bili pa
               so čarovniški procesi uporabljeni tudi kot zelo pomembno sredstvo za odstranjevanje
               političnih nasprotnikov. V tem smislu je tudi sintagma lov na čarovnice daleč
               presegla časovni okvir, v katerem so se čarovniški procesi dogajali. Zato me posebej
               lustracijsko sodišče spominja na institucijo cerkvene inkvizicije, ki je vodila prve
               čarovniške procese v Evropi, vse do obdobja po reformaciji, ko je za čarovništvo,
               tako v katoliških kot v protestantskih deželah postalo pristojno posvetno sodišče.
               Morda bi z analogijo glede ugotavljanja čarovništva s poizkusom uvedli tudi
               lustracijski poskus. Pred več sto leti je bil najbolj učinkovit preizkus z vodo.
               Zvezano obtoženko so vrgli v vodo. Če je izplavala, je bil to dokaz, da je čarovnica,
               in so jo zažgali na grmadi. Če pa je utonila, je bila njena nedolžnost dokazana. Če
               pogledamo v ne tako oddaljeno preteklost, iz literature vidimo, da je celo nacistični
               voditelj Himler leta 1935 ustanovil v Dresdnu poseben oddelek za proučevanje
               čarovništva pri varnostni službi glavnega urada za državno varnost, kjer so vse do
               pomladi 1944 zbirali gradivo, ki bi ga v primernem trenutku uporabili kot dokazni
               material. Nacisti so obtožili Žide, Slovane in Cigane. Stalinizem je našel sovražnike
               v gnilem kapitalizmu in imperialističnih agentih. Dachovski procesu so obračunali s
               kritično inteligenco. Še posebno ustrezna pa je primerjava z makartizmom. Rad bi
               citiral Kardozo, ki je v zborniku Modern American vich craize, 1987 zapisal,
               citiram:</p>
               <p><q>"Senator Macarti je z novico, da v State departmentu sedi 205 ljudi, ki so člani
               komunistične partije izzval pravi preplah in številna sumničenja. Senator seveda ni
               navedel imen, kar pa tudi ni bi njegov namen. S splošno trditvijo, tako imenovano
               "</q>veliko lažjo<q>", je uspel v državi ustvariti paniko, vzdušje, v katerem je lahko
               odstranil nekaj političnih nasprotnikov."</q> Konec navedka. Kaj lahko rečemo o
               predlagani deklaraciji pa tudi o zakonu? Tisti, ki zna francosko, bi lahko rekel
               <q>"dejavu"</q>, se pravi - <q>"že videno"</q>. Kot pa sem ugotovil že v uvodu, se zgodovina na
               žalost ponavlja v slabem. Za nadaljnji razvoj naše državne skupnosti bi vsekakor bilo
               primerneje v državnem zboru s konsenzom sprejeti deklaracijo o narodni spravi. Hvala.
           </p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo ima Aurelio Juri.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Slišal sem, da nas drugi program nacionalke prenaša. Upam, da nas bodo prenesli tudi
               gledalke in gledalci, tisti, ki pa nas ne bodo mogli prenašati, lahko seveda obrnejo
               kanal. Sam bi raje gledal, če bi bil na njihovem mestu, tekmo Slovenija - Slovaška, v
               košarki. No, kakorkoli že. Zmagali smo? No, lepo, kolega Zagožen pravi, da smo
               zmagali. To me veseli, zato bo tudi moja razprava malce bolj vesela, bo pa kratka.</p>
               <p>Verjamem, da se predlagatelji teh dveh dokumentov, začenši od resolucije pa do
               zakona, zadeve lotevate hudo resno in z velikimi pričakovanji. Tudi sam je ne
               podcenjujem. Prežeta je, nabita je s tolikšno, dovolite mi oceno, razdiralno in
               samouničevalno energijo in pospremljena, žal, tisti, ki so brali določen tisk, tudi s
               posameznimi razmišljanji o atentatih na račun nezaželenih politikov, da je ne gre
               podcenjevati. Vendar si ne morem kaj, da si ne bi dovolil kakšne šaljive ali morda
               malce tudi nesramne misli na njen račun, v upanju, da ne boste pretirano zamerili.</p>
               <p>Da bi pojasnil svoj odnos do te zgodbe, pa bi bil obenem kratek, sicer bi se lahko
               poigral skoraj z vsako vrstico obeh papirjev, si bom sposodil le besedilo preambule
               resolucije, ki se sama ponuja nekako kot izhodišče vsega. Pa dajmo prebrati to, kar
               piše: <q>"Državni zbor naj bi s to resolucijo uredil odnos do komunističnega
               totalitarnega režima in omogočil odpravo njegovih posledic, še posebej posledic
               sistematičnega kršenja človekovih pravic in temeljnih političnih svoboščin."</q></p>
               <p>Najprej misel o odpravi, recimo jim, splošnih posledic. Neizpodbitno je, da med temi
               posledicami <stage>(hujšimi ali blažjimi, prepustimo vrednotenje le-teh subjektivnim ocenam)</stage>
               sodi tudi, vsaj zame, zaskrbljujoče stanje duha, s katerim se pomembni del slovenske
               politike, ki ga kolegice in kolegi predlagatelji zastopate, podaja v to novo ofenzivo
               zoper domnevne ostanke bivšega režima in zoper njihove domnevne nosilce.</p>
               <p>No, pri tem se sprašujem, kako se naj odprave teh posledic lotim, ko sem načelom in
               pravilom demokracije zaprisegel in sem torej dolžan tudi takemu, pa morda še bolj
               pogubnemu stanju duha omogočiti prosto izražanje.</p>
               <p>Drugo. Še posebej specificirate posledice sistematičnega kršenja človekovih pravic
               in temeljnih političnih svoboščin in tu znova sebe in vas sprašujem. Kako naj
               pristanem na odpravo teh posledic, ko se mi za čistilno oziroma očiščevalno sredstvo
               ponujata akta, za katera mi preprosto razumevanje stvari, vsakršna dobronamerna in
               človekoljubna razlaga pravi ter stroka skoraj soglasno takemu zaznavanju pritrjuje
               ter argumentirano dokazuje, da z uvajanjem diferenciacije in diskriminacije vodita k
               sistematičnemu kršenju človekovih pravic in temeljnih političnih svoboščin in s tem
               producirata prav to, kar se, upravičeno ali ne, seveda govorim o intenziteti tonov, s
               katerim se to vrednoti, v paketu pripisuje prejšnjemu režimu in čigar posledice bi
               radi sedaj odpravljali.</p>
               <p>No, skratka, v tej zadevi, kolegice in kolegi predlagatelji resolucije, ne mislim
               kaj bistveno aktivneje sodelovati. Bi samo sklenil z naslednjo ugotovitvijo, pa ne
               gre za oceno, gre za ugotovitev, da tiste ocene, ki jih je podal prvi predlagatelj v
               svojem uvodu o polpreteklosti, seveda se skladajo z ocenami, ki jih o tej
               polpreteklosti izrekajo seveda tudi onstran, jaz prihajam iz Kopra, torej v Trstu,
               predstavniki nacionalnega zavezništva in torej vseh tistih, ki nasprotujejo tudi
               temu, da ima Koper še danes Titov trg, ki se tako imenuje, ker tako so se pač
               Koprčani odločili, sprememb ni in ki hočeš nočeš vidijo v tej polpreteklosti, ne samo črno, ampak tudi nekaj svetlobe. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo dajem gospodu Romanu Jakiču. Prosim?</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Oprostite, zdi se mi, da je res toliko prijav, da je prišlo do pomote. Gospod
               Aurelio Juri se je prijavil za menoj. Če kdo ne verjame, mislim, da je bila stvar
               snemana takrat, ko smo se prijavljali, in sem trdno prepričan, da je gospod Juri za
               mano prijavljen, in je dobil pred mano besedo. Zdaj pa ne ve, ali je prišlo do pomote
               ali se je to zgodilo namenoma. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Gospod Demšar, imamo oštevilčene prijavnice. Se opravičujem, samo da vidimo,
               trenutek. Vaše pa očitno ni tukaj. Bomo preverili, samo trenutek. Samo trenutek! Vse
               bo na svojem mestu, samo malo potrpljenja. Vsi boste prišli na vrsto. Gospod Jakič
               ima besedo.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Gospod podpredsednik, najprej bi zahteval, da preverite sklepčnost tega zbora.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Ugotavljamo prisotnost v dvorani! <stage>(35 prisotnih.)</stage> Še enkrat ugotavljamo prisotnost!
               <stage>(41 prisotnih.)</stage> Naslednje ugotavljanje je čez 10 minut, to se pravi ob 19.40 uri.</p>
               <stage type="time">(Seja je bila prekinjena ob 19.32 uri in se je nadaljevala ob 19.42 uri.)</stage>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljujemo delo državnega zbora. Najprej bomo
               ugotovili prisotnost. <stage>(52 poslank in poslancev.)</stage> Smo sklepčni in lahko nadaljujemo
               delo. Besedo ima gospod Roman Jakič.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Hvala za besedo. Me veseli, da je zdaj predlagatelj v dvorani, konec koncev so oni
               zakon predlagali, zato sem zahteval, da se preveri sklepčnost.</p>
               <p>Moje ime je Roman Jakič, rojen 1967. leta, mogoče je problem, ker sem rojen 1. maja,
               na praznik dela. Nikoli nisem bil član Zveze komunistov Slovenije. V študentski
               organizaciji sem se zavzemal za to, da smo zrušili UK ZSMS v 80. letih, v poznih 80.
               letih organiziral ob aretaciji Janeza Janše enotedenski bojkot in pa protest vseh
               študentk in študentov Filozofske fakultete. Toliko za uvod.</p>
               <p>Mogoče bom govoril o nečem, o čemer se danes ni govorilo ali pa se je le delno
               govorilo. Skliceval oziroma v večjem delu pa bom citiral enega od mladih
               intelektualcev v Republiki Sloveniji, ki je napisal tako dober tekst, da se moram v
               večjem delu sklicevati na njega, ker tako, kot je on mlad, sem mlad jaz in tako, kot
               misli on, mislim tudi jaz.</p>
               <p>Pred kratkim, ta vikend, sem bil s kolegom v Oxfordu, kjer je študiral Oscar Wilde
               in on si je predstavljal idealni par tako - namreč ženska s preteklostjo in moški s
               prihodnostjo. V tem smislu je slovenski par istospolen in enakočasen. Dvoje je eno v
               minulem. Na prvi pogled z Janšo ne bi bili mogli elegantneje opraviti. Ko sta s
               Peterletom predlagala lustracijski zakon, so v medijih hladnokrvno opomnili na
               dejstvo, da je bil Janša član Zveze komunistov že kot mulec in da se je še pritožil,
               ko so ga po petnajstih letih izključili, češ kako lahko kaj takega predlaga človek,
               ki je komunist ne samo bil, temveč to celo ni hotel nehati biti. In vendar se zdi, da
               gre poanta mimo problema razčiščevanja s preteklostjo. Za tiste, ki Janše in
               obračunavanja za nazaj na sploh ne marajo, je izpadlo seveda zabavno. Vendar je po
               svoje podobno, kot njegov in Peterletov predlog, prispevalo k ohranjanju sicer že
               dodobra zakoreninjene slovenske miselnosti, da človeka določa njegova preteklost.
               Gotovo se še spomnite, kako razburjeno in alarmantno so intelektualci v 80. letih
               mahali s pojmom zgodovinskega spomina. Takrat so imeli v mislih bolj kulturni in
               literarni spomin, a do političnega je bil le korak.</p>
               <p>No po 10, 15 letih ga pa imajo. Kakor takrat je preteklost še danes ne le izhodišče,
               temveč celo merilo za kakršnekoli odločitve v sedanjosti, kaj šele za tiste redke
               projekcije v prihodnosti. Razlika je le v tem, da so se takratni modreci opirali na
               idealizirana poglavja iz kulturne zgodovine današnji, oportunisti pa na demonizirana
               poglavja iz politične zgodovine.</p>
               <p>Politični revanšizem, preštevanje kosti, drevesa sprave, jugo nostalgija,
               kontinuiteta, lustracija vse to so jasni dokazi, da so Slovenci obsedeni s
               preteklostjo, vendar še zdaleč ne edini. Slovenci smo obsedeni s preteklostjo na
               nekem globljem, povsem človeškem nivoju, ki s politično zgodovino Slovencev menda ni
               brez veze, vendar nikakor ni od nje bistveno odvisen. Še več, pravzaprav je bila
               interpretacija zgodovine vedno odvisna od te zazretosti v preteklost. Ljudje vedno
               čutijo potrebo, da se delijo, posplošeno rečeno, na dobre in hudobne. Toda samo
               tisti, ki ničesar ne pozabljajo, torej obsedenci s preteklostjo, se bodo ravnali po
               tem, kdo je bil dober in hudoben ali hudoben nekoč.</p>
               <p>V današnji slovenski politiki velja, da je hudoben tisti, ki je nekoč bil komunist,
               dober pa tisti, ki je bil disident ali pravočasen spreobrnjenec. Ne velja pa tisto,
               kar določa danes, velja samo njegova stigma ali lovorika iz preteklosti. Na primer
               Janša - ne moti me, da je bil nekoč komunist, ne moti me, da se je spreobrnil, ne
               briga me, kaj je počel in mislil nekoč. Kaj vse še lahko človek naredi hujšega v
               življenju kakor to, da je komunist in da se spreobrne. Moti me samo to, da je po moji
               oceni nespameten politik, ki ne počne drugega, kakor da zija v preteklost, in to
               danes.</p>
               <p>Toda ljudje se tratijo s preteklostjo tudi na drugih področjih, recimo v kulturi in
               umetnosti. Koliko je med nami takih, ki žalujejo, žalujemo recimo, da danes v
               arhitekturi ne premoremo kakšnega Plečnika, da kinematografija nima takih režiserjev,
               kakršna sta bila včasih Hladnik in Štiglic, v zabavni glasbi na televiziji, da ni več
               takih popevk in nadaljevank, kakršne so bile v 60-ih letih. Dandanes dodajajo, da gre
               vse skupaj kakor k hudiču in samo navzdol. Dejstvo je, da ima preteklost v očeh
               Slovencev vedno neko avro, preteklost vidijo kot mit, ki mu tako kakor antični
               smrtniki ne morejo ubežati, ker jim je usojen. Če je ta mit kulturen, je avra
               pozitivna, če je političen, pa je negativna. Janša kot hudobnež, Kučan kot dobri mož
               ali obratno, vseeno. Kdorkoli misli, kakorkoli misli na podlagi tega, kar sta ta dva
               moža bila in ne kar sta sedaj. Brez razlike tako, kakor je nek plešasti pevec še
               danes frajer le zato, ker je imel v 70-letih dolge lase in kratek hit.</p>
               <p>Človekovo bistvo je med drugim tudi v tem, da se spominja svoje in skupne
               preteklosti, toda predstavljati si človeka in ljudi na sploh, ki nikoli ničesar ne bi
               pozabljali. Po mojem bi svetu zavladal kaos zamer, očitkov in frustracij v intimnih
               medčloveških odnosih in v odnosih v skupnosti. Mislim, da je v življenju in za
               življenje enako bistveno imeti tudi slab spomin in sposobnost pozabljanja - ne
               govorim o odpustljivosti, čeprav tudi to ni zanemarljivo - kakor dobrega.
               Predstavljajte si ljudi v ljubezni in prijateljstvu ali nemara tudi ljudi v službenih
               odnosih, ki bi drug drugemu očitali, koga so nekoč ljubili, s kom so bili prijatelji,
               s kom so imeli kaj opraviti, kakšne male ali velike neumnosti so v življenju počeli.
               To bi bil po mojem mnenju pekel. Vsak odrasel človek je bitje, ki mu življenje prej
               ali slej vzame nedolžnost, mu naprti izvirni ali neizvirni greh. Nihče ni brez
               preteklosti. Toda življenje nas sili, da jo pozabljamo, ker moramo živeti za
               prihodnost. In to je ta slovenska življenjska paraliza. To nenehno, hudobno ali
               dobronamerno in pošastno trmasto dokazovanje nespornega, da ni ne posameznika ne
               skupnosti, ki ne bi imela preteklosti, vsem skupaj jemlje moč in možnost, da bi imela
               tudi prihodnost. Ta narod oziroma ta dva predlagatelja se ozirata v gnev. Jaz ne
               želim biti del tega gneva. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo dajem gospodu Demšarju in se mu opravičujem oziroma prišlo je do malega
               nesporazuma, ampak upam, da smo zdaj popravili.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala lepa. Boljše, da priznam, da je bila moja napaka večja, kot pa od gospoda
               predsednika, ker tam sem res napisal tudi besedo zakon in iz tistega je potem prišlo
               do tega. Tako, da hvala lepa za to in se<gap n="..."/> Ampak smisel je, pa mislim tako, kot ga
               uporabljajo v pravu, da je pa bil, da se prijavljam k tej točki.</p>
               <p>Sedaj pa k stvari. Če se je moj predhodnik predstavil, potem mislim, da bi bilo tudi
               prav, da se jaz predstavim. Nimam kakšnega lista, zato ker sem bi rojen januarja
               1941. leta in so ob okupaciji Nemci pobrali vse te arhive in mojega krstnega lista
               ni. Tako, da je treba potem na drugi način ugotavljati, kdaj sem bil rojen. To samo
               toliko, v vednost. Da sem pa že konca vojne se spominjal, zlasti tistega časa, ko so
               pri nas v zadnji ofenzivi, tako imenovana ofenziva <q>"Friedingsaufgang"</q> požgali celotno
               domačijo in ostali smo brez strehe, 25. marca 1945. leta.</p>
               <p>To je bila predstavitev. Zdaj bi pa sam sebi postavil retorično vprašanje: Rad bi
               vedel, komu naj nekaj opravičim? Nikakor tega ne morem ugotoviti. Tisti ljudje, ki so
               imeli oblast, ki so stali zadaj, ki so regirali - kot se temu po starem reče - so
               nekako zakriti ves čas, in do teh ljudi jaz nikakor ne morem priti, da bi vedel, kdo
               so bili tisti, ki so imeli mehanizme, da smo živeli petdeset let tako, kot smo
               živeli. In tu mi je vzpodbuda tudi ta resolucija, ki so jo izdali. In mislim, da ima
               marsikaj vzpodbudnega, iz česar bi se lahko marsikaj naučili in tudi mi marsikaj
               sprejeli.</p>
               <p>Zlasti bi tu citiral četrto točko te resolucije, kjer pravi: <q>"Tako mora demokratična
               država, ki temelji na vladavini prava, pri odpravljanju dediščine nekdanjih
               komunističnih totalitarnih sistemov uporabiti proceduralna sredstva take države."</q>
               Mislim, da smo danes na tej točki, da želimo uporabiti proceduralna sredstva te naše
               države take, kot jo pač imamo.</p>
               <p>Na drugi strani pa pod točko 6 pravi nekaj, kar se bojim, da smo spregledali, meni
               pa je zelo pri srcu, ampak tudi tako piše, ko našteva razne razloge, pa pravi: <q>"Ta
               proces mora vključevati spremembo miselnosti"</q> in v oklepaju napiše "<stage>(spremembo v srcu
               in duhu)</stage>." Torej recimo, kot je enkrat eden vzkliknil, pa smo tam. Ali smo že prišli
               do spremembe v srcu in duhu? Torej, jaz verjamem, da smo marsikaj presegli. Če se
               vrnem na prvo stran te resolucije in da malo konkretiziram, da nimamo več v Škofji
               Loki direktorja muzeja, ki je bil prejšnji komandir policije - namreč v alinei pri 5.
               točki pravi, da je treba pač, da se konča militarizacija predvsem civilnih ustanov,
               kot so obstoj uprave vojaških zaporov ali oboroženih sil Ministrstva za notranje
               zadeve. Torej jaz mislim, da tak primer, da je kulturna ustanova, kjer sem bil tudi v
               službi, dobila 80. leta prejšnjega komandirja policije<gap n="..."/> Ampak spet bom se vrnil
               nazaj na moje izhodišče. Ta komandir policije je čisto pošten gospod in mu nimam
               popolnoma nič očitati, vendar biti direktor muzeja, tudi sam je potem kasneje
               ugotovil, da to ne gre, so ga pač tja drugi postavili. Zato bom vsakokrat, ko bom
               navedel kakšen konkreten primer, rekel, kdo je tam od zadaj bil, ki je temu tako
               namenil oziroma ki je tako odločal. In če bi kakršenkoli zakon sprejeli, bom jaz prvi
               proti, da bi ta primer, kot sem ga jaz povedal, ta človek karkoli moral, kakršnekoli
               pritiske ali ne vem kaj v zvezi s kakršnimkoli zakonom pristati zato, ker je bil
               možakar pošten. Ampak lepo bi pa vas prosil, da omogočite s sprejetjem tega zakona -
               ki verjamem, da ni najboljši, se ga da dodelati, ampak prava osnova pa je -
               omogočite, da bom tudi jaz, ki živim tudi sedanje življenje, čeprav sem veliko bil v
               prejšnjih časih - najljubše mi je bilo v srednjem veku, tam 15. in 16. stoletje
               zgodovine mesta Ljubljane, to je bilo enkratno obdobje, ki sem ga imel kot predmet
               preučevanja. Ampak živim pa tudi sedanji trenutek in zato prosim, da mi naredite
               uslugo in da bom pokukal tam zadaj izza zaves.</p>
               <p>Če povem spet konkreten primer. V službi smo zbirali arhivske stvari od raznih
               institucij, vendar posebej eden je bil določen, da lahko sprejema arhivsko gradivo
               tako imenovanih družbeno političnih organizacij in v tej isti hiši smo bili skupaj,
               ampak jaz do tistega arhiva nisem imel dostopa tako normalnega kot do drugega arhiva.
               Ne glede na to, da arhivarji poznamo posebno izjavo, ki jo vsakdo mora podpisati, da
               podatka, ki ga bo dobil, ne bo uporabil v škodo kateregakoli še živečega, da bi
               kogarkoli prizadel glede na samo arhivsko zakonodajo. Ampak jaz nisem imel možnosti
               dostopa do tega arhiva. In zopet mi, vam rečem, omogočite mi, da bom lahko normalno
               pogledal tam zadaj, kdo je imel niti, ko so, tako kot so ravnali z nami.</p>
               <p>Nadalje bi si postavil nekoliko retorično vprašanje, kjer v tej resoluciji 1096
               piše, bom citiral: <q>"Nedemokratični režim večje države pomeni tudi mednarodno
               nevarnost za njene še prejšnje sosede."</q> Torej, jaz verjamem, da Slovenija ni neka
               večja država in da tako hudega nedemokratičnega režima pri nas nimamo več. Vendar te
               posledice, jaz se bom spet skliceval na spremembo v srcu in duhu, te spremembe pa
               sigurno še nismo doživeli. In bi rekel, kje pa se vse dogodi, če ne prej v srcu in
               duhu. Vsaka ideja, vsaka filozofija, vsaka dobrota, eno ali drugo, pozitivno ali
               negativno se najprej tam rodi. In tu vas vprašam, ali smo že doživeli spremembo tega,
               kar nam priporoča ta resolucija. Spet bom konkreten. V mojih študijskih letih, ko sem
               bil na fakulteti, so tisti kolegi, ki so bili v partiji, imeli običaj takole reči, če
               so me srečali na hodniku, ali si kaj videl naše. Torej, to je pomenilo, skupaj smo
               bili v letniku, ampak jaz nisem bil njihov. Ali si ti videl naše? Torej, tudi na tak
               način smo se ločevali. In nekateri od teh kolegov so danes visoko, kot univerzitetni
               profesorji, medtem ko drugi, ki nismo bili naši, smo pač pristali tam. <stage>(Glasovi v
               dvorani.)</stage> Mogoče tudi to.<stage>(Smeh.)</stage></p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Prosim, mir v dvorani.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Gospod Jakič, vaša pripomba, mislim, da je kar na mestu. Pomeni, da ne glede na vsa
               dogajanja, ki smo jih preživeli, smo prišli do poslanca. Pomeni našo upornost ob vseh
               nezgodah, ki smo jih doživljali. Ob takih sistemih, ko sem končal fakulteto in sem
               prišel v Škofjo Loko, so me prvo poklicali na zagovor in vprašali, kako je kaj z mojo
               idejnostjo, kako jaz kaj gledam na družbeno ureditev itd. Tam so se začele stvari
               tipati. In ne glede na to, da je bilo to pred 30-imi leti, gospod Jakič, sem prišel
               do poslanca. In jaz upam, da bom tudi še kam prišel, če ne bom šel kam drugam. Ampak
               sem pa glede na to, da je gospod Delak rekel, da on želi gledati naprej, tudi jaz bi
               rad gledal naprej in bi si tudi jaz tista leta tam čez 60, pa kmalu bom tam, tudi
               želel spodobnega življenja. Ampak da se vrnem spet nazaj. Tudi tisti vodja oddelka za
               občo upravo je bil spodoben gospod in sva se potem kasneje, v kasnejših letih zelo
               dobro razumela. Žal je že pokojni, ker je imel težave s srcem. In tudi proti njemu ne
               bi ničesar imel, ampak kdo je njega uporabil, da me je šel spraševat, kako je z mojo
               idejnostjo. S tem bom tudi zaključil, ker je ura že pozna.</p>
               <p>Končal bom s prošnjo, razumite mojo radovednost, da bi rad pokukal za zavese, kaj se
               je dogajalo v tem času, ko sem preživljal, bom rekel, tudi lepa leta, pa tudi težka,
               vendar prišel sem za poslanca. Gospod Jakič, hvala lepa za vašo pomoč. Nasvidenje.
           </p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Kolegice in kolegi, danes bomo zaključili. Jutri nadaljujemo ob 10.00
               uri. Zaključujem. <stage type="time">(SEJA JE BILA PREKINJENA 3. DECEMBRA 1997 OB 20.03 URI.)</stage>
               </p>
            </sp>
         </div>
      </body>
   </text>
</TEI>