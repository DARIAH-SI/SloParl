<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-13-1999-04-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|BE383ADCF56FE11AC125676300211BB3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=BE383ADCF56FE11AC125676300211BB3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-13-1999-04-23.DZ" n="13">
               <name>Redna</name>
               <date when="1999-04-23"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-13-1999-04-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 13. seje</stage>
            <stage type="date">(23. april 1999)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 10.09 uri. </stage>


            <sp xml:id="SDZ2-Redna-13-1999-04-23.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 13. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Jože Možgan, Rafael Kužnik, Franc Potočnik, Ivan Kebrič, Josip
               Bajc, Janko Veber, od 12.00 ure dalje Miran Potrč, Andrej Fabjan, Miroslav Luci, dr.
               Franc Zagožen, Peter Lešnik, Jožef Košir, Maria Pozsonec, Polonca Dobrajc za pričetek
               seje, od 12.00 ure dalje gospod Franc Pukšič in za začetek seje gospod Jurij
               Malovrh.</p>
               <p>Prosim, da ugotovimo prisotnost v dvorani. Prisotnih je 57 poslank in poslancev; zbor
               je sklepčen in lahko odloča.</p>
               <p>Na sejo sem povabil predstavnike vlade Republike Slovenije, ki jih vse lepo
               pozdravljam!</p>
               <p>Današnje nadaljevanje 13. seje bomo pričeli z obravnavo 3. točke dnevnega reda, to je
               državnega programa za prevzem pravnega reda Evropske unije do konca leta 2002. Zbor
               bo nato prešel na obravnavo včeraj prekinjene 30. točke dnevnega reda, to je predloga
               zakona o minimalni plači, o načinu usklajevanja plač in o regresu za letni dopust v
               obdobju 1999-2000. Točke 23, to je predlog zakona o odpisu odloženih davkov in
               prispevkov, in točke 9, to je predlog zakona o rudarstvu, pa zbor danes ne bo
               obravnaval, ker pristojni komisiji še nista v celoti zaključili obravnave obeh točk
               dnevnega reda.</p>
               <p>Po obravnavi včeraj prekinjene 30. točke dnevnega reda bomo prešli na obravnavo 29.
               točke, to je predloga zakona o spremembi in dopolnitvi zakona o ustanovitvi občin ter
               o določitvi njihovih območij; nato na obravnavo 31. točke, to je predloga zakona o
               dopolnitvi zakona o lekarniški dejavnosti, ter nato po vrstnem redu dalje.</p>
               <p>Še pred zaključkom današnjega zasedanja pa bo državni zbor obravnaval tudi sklepe, ki
               mu jih bo mandatno-imunitetna komisija predložila v zvezi z opravljanjem funkcije
               poslancev.</p>
               <p>Preden preidemo na 3. točko dnevnega reda, mi, spoštovane kolegice in kolegi,
               dovolite, da danes, ker je mednarodni dan knjige, spregovorim nekaj kratkih misli o
               tem.</p>
            </sp>
            <sp xml:id="SDZ2-Redna-13-1999-04-23.sp2">

               <speaker>JANEZ PODOBNIK:</speaker>

               <p>Spoštovane kolegice in kolegi! Mesec april, ki se počasi izteka, je v znamenju
               knjige. 2. aprila, ki je rojstni dan Hansa Christiana Andersena, ves svet praznuje
               tudi kot dan otroške knjige. 23. april pa je mednarodni dan knjige.</p>
               <p>Na Slovenskem imamo kar cel teden posvečen knjigi, in prav je tako, saj knjiga
               majhnemu narodu pomeni še večjo dragocenost. Poleg društva slovenskih pisateljev se z
               branjem pri nas ukvarjajo tudi splošnoizobraževalne knjižnice, šolske knjižnice,
               mreža matičnih knjižnic in tako dalje, še posebej tudi bralna značka Slovenije, ki ji
               predseduje naš poslanski kolega, gospod Tone Partljič, bralno društvo Slovenije,
               mladinski center za književnost v pionirski knjižnici v Ljubljani. Ti so tudi
               pripravili posebno zloženko, kjer ob mednarodnem letu starejših opozarjajo na to, da
               je mogoče prosti čas starejših, izkušnje, ljubezen do vnukov, izrabiti tudi v korist
               slovenske knjige in za bogatejše tretje življenjsko obdobje. To zgibanko boste
               kasneje tudi vsi prejeli. Preberite jo, posredujte jo naprej, poklonite si danes drug
               drugemu tudi knjigo. Dovolite, da izkoristim to priložnost sedaj in bi sam podaril
               knjigo poslanskega kolega, gospoda Partljiča, v svojem in njegovem imenu naši dragi
               kolegici, podpredsednici gospe Edi Okretič-Salmič. <gap n="..."/> <stage>(Aplavz.)</stage> <gap n="..."/> Nobenih dodatnih
               opazk prosim, gospod Jelinčič.</p>
               <p>Prehajamo na <title>3. TOČKO DNEVNEGA REDA - OBRAVNAVA DRŽAVNEGA PROGRAMA ZA PREVZEM
                  PRAVNEGA REDA EVROPSKE UNIJE DO KONCA LETA 2002, EPA 743 /II.</title>
               </p>
               <p>Državni program je v obravnavo zboru predložila vlada Republike Slovenije. Kot
               predstavnik vlade bo nastopil minister za evropske zadeve, gospod Igor Bavčar.
               Prosim.</p>
            </sp>
            <sp xml:id="SDZ2-Redna-13-1999-04-23.sp3">

               <speaker>IGOR BAVČAR:</speaker>

               <p>Spoštovani gospod predsednik! Spoštovane poslanke in poslanci!</p>
               <p>Državni program za prevzem pravnega reda Evropske unije je osrednji dokument, tako
               rekoč strateški dokument o obdobju priprav Slovenije na članstvo v Evropski uniji.
               Temelji na predpostavki, da bo naša država do konca leta 2002 pripravljena na
               polnopravno članstvo v Evropski uniji. Pripravljen je z namenom, da poda natančno,
               metodološko enotno in časovno pregledno opredelitev obveznosti Slovenije v celotnem
               predpristopnem obdobju.</p>
               <p>Dokument izhaja iz opredelitev in nalog, ki jih je Slovenija prevzela po Beli knjigi,
               skupaj s programom njenega uresničevanja, državnim programom, ki smo ga v bistveno
               krajši in okrnjeni obliki sprejeli leta 1998, in strategiji Republike Slovenije za
               vključevanje v Evropsko unijo. V ekonomskem delu pa upošteva tudi vsebino skupne
               ocene prednostnih nalog srednjeročne ekonomske politike Republike Slovenije.</p>
               <p>Državni program predstavlja nadgradnjo omenjenih dokumentov in vključuje nove naloge,
               ki so rezultat obojestranskih pregledov zakonodaje, pogajanj na posameznih področjih,
               kjer smo se srečali s spremenjenimi pravnimi podlagami v Evropski uniji,
               spremenjenimi zahtevami Evropske unije ter natančnejšimi in izpopolnjenimi pogledi na
               proces približevanja Evropski uniji znotraj Slovenije.</p>
               <p>Dokument upošteva torej obveznosti, sprejete po uveljavitvi evropskega sporazuma, in
               obveznosti, ki izhajajo iz pogajalskih izhodišč, upošteva pa tudi prioritete
               pristopnega partnerstva. V dokumentu, ki ga imate pred seboj, so predstavljeni
               temeljni zakoni, ki jih bo morala Slovenija do konca leta 2002 sprejeti in najpozneje
               do polnopravnega članstva tudi uveljaviti, skupaj s predvidenimi podzakonskimi akti
               in politikami, ki jih spremembe zakonodaje in prevzete obveznosti pogojujejo. Zajema
               tudi področje reform, ukrepe makro in mikroekonomske politike, razvoj pravosodnega
               sistema, reformo javne uprave in razvoj lokalne samouprave, skupaj z oceno kadrovskih
               potreb in potrebnih sredstev za financiranje zastavljenih reform.</p>
               <p>Državni program je osnovni dokument pri vključevanju Slovenije v Evropsko unijo tudi
               zato, ker bo evropska komisija v letošnjem letu na njegovi podlagi, na podlagi
               njegovega uresničevanja, uresničevanja nalog, ki so predvidene v tem programu,
               napisala novo letošnje poročilo o napredku in na ta način ocenila pripravljenost
               Slovenije za prevzemanje obveznosti iz članstva. Komisija bo, kot veste, v drugi
               polovici leta 1999 ocenila napredek Slovenije prav na podlagi uresničevanja nalog iz
               državnega programa ter na tej podlagi pripravila tudi dopolnitve oziroma spremembe
               partnerstva za pristop in svetu Evropske unije predlagala nadaljnje postopke glede
               vključevanja Slovenije v Evropsko unijo.</p>
               <p>Naj rečem nekaj o glavnih vsebinskih poudarkih. V zakonodajnem delu program vsebuje
               sprejem 200 zakonov, 871 podzakonskih aktov, štirih nacionalnih programov, ene
               resolucije, ene strategije in ene pobude za sklenitev večstranskega sporazuma, kar
               mora Republika Slovenija storiti do polnopravnega članstva v Evropski uniji. Po
               posameznih letih je predvideno, in na ta način to seveda pomeni tudi osnovo za
               načrtovanje dela v zakonodajni veji oblasti, da bomo v letu 1999 spremenili oziroma
               sprejeli 93 zakonov, tri nacionalne programe, eno resolucijo, eno strategijo in eno
               pobudo za sklenitev večstranskega sporazuma, v letu 2000 sprejeli 43 zakonov in en
               nacionalni program in v letu 2001 spremenili oziroma sprejeli 16 zakonov, v letu 2002
               pa spremenili oziroma sprejeli 48 zakonov.</p>
               <p>Kar zadeva področje institucij in kadrov, naj rečem, da Slovenija v glavnem že ima
               upravne organe oziroma ustanove za sistemsko spremljanje pravnega reda, za
               uveljavitev in sprejem obveznosti, ki jih bo naložilo članstvo, vendar je potrebno v
               predpristopnem obdobju definitivno kadrovsko okrepiti posamezne sektorje, ki se bodo
               s tem področjem prav posebej ukvarjali. Po predvidevanjih ministrstev, kar je
               vsebovano v državnem programu, bo treba do leta 2002 na posamezna področja
               razporediti okoli 450 ljudi. Okrepitve bodo potrebne predvsem na področjih reforme
               podjetniškega sektorja, malih in srednjih podjetij, proračunske in davčne reforme,
               izobraževanja, zaposlovanja, varstva okolja, regionalnega razvoja, delovanje enotnega
               trga, statistike in notranjih zadev.</p>
               <p>Tudi na področju ustanov, ki skrbijo za izvajanje pravnega reda, bodo potrebne
               okrepitve. Nove institucije bo potrebno ustanoviti na področju kmetijstva, ribištva
               in varstva okolja. O njih se v okviru priprav na črpanje prek strukturnih skladov
               oziroma sredstev iz naslova Sapard in Ispa že pripravljamo v letošnjem letu. Po
               ocenah bo potrebno v te institucije do konca leta 2002 razporediti okoli 1500
               delavcev, predvsem v letih 2000 in 2001. Največje okrepitve, več kot 500 ljudi, so
               predvidene zaradi davčne reforme na področju carinske in davčne uprave, poleg tega še
               na področjih transporta, zaposlovanja, varovanja zdravja, kmetijstva, varstva okolja
               in delovanja enotnega trga.</p>
               <p>Vlada ima jasen namen, da teh problemov ne rešuje zgolj z novimi zaposlitvami pač pa
               s prerazporejanjem znotraj državne uprave, z dodatnim izobraževanjem na tem področju
               in na ta način skuša skrbeti za to, da proračunske obremenitve ne bodo prevelike.</p>
               <p>Republika Slovenija je, ko že govorimo o proračunskih obremenitvah, za prilagajanje
               Evropski uniji letos namenila približno 73 milijard tolarjev proračunskih sredstev,
               kar je dobrih 7% proračunskih izdatkov. V ta znesek niso vključena sredstva,
               namenjena za plače upravnih delavcev, ki delujejo na področjih, povezanih z
               vključevanjem v Evropsko unijo, temveč gre za financiranje projektov in investicij.
               Največji delež navedenih sredstev je namenjen izgradnji slovenskega avtocestnega
               križa, ki je, kot veste, del nastajajočega evropskega prometnega omrežja. Delež
               proračunskih sredstev, namenjenih približevanju Evropski uniji, se bo do leta 2002,
               po ocenah vlade, povečal na 10 do 12% državnega proračuna in dosegel okoli 130
               milijard tolarjev, po ocenah, v letu 2000, kar bo zahtevalo prestrukturiranje
               proračunskih odhodkov. Največji delež povečanja sredstev je predviden za reformo
               podjetniškega sektorja, v prometu, varstvu okolja, kmetijstvu, regionalnem in
               prostorskem razvoju ter znanosti in tehnologiji. Na ta račun je mogoče reči, da bo
               vse skupaj pomenilo približno med 2,5 in 4% bruto družbenega proizvoda, ki ga bomo v
               tem času namenjali prav programom in dejavnostim na področju približevanja Evropski
               uniji.</p>
               <p>Ustrezna kadrovska zasedba bo v največji meri zagotovljena s prerazporejanjem, kot
               sem že omenil.</p>
               <p>V sedanje ocene potrebnih proračunskih sredstev niso vključeni tisti izdatki, katerih
               višine v času nastajanja državnega programa ni bilo mogoče predvideti oziroma so se
               pojavili kasneje. Vključeni bodo v revizijo državnega programa, kajti dokument, ki je
               pred nami, je živ dokument, ki ga bomo sproti dopolnjevali. Gre za izdatke na
               področju varstva okolja in znanosti ter za zvišanje ali znižanje izdatkov, povezanih
               z opuščanjem meja z Italijo, Avstrijo in Madžarsko na eni strani ter vzpostavitvijo
               vseh potrebnih inštitucij in režima na prihodnji zunanji meji Evropske unije na drugi
               strani. Projekti na tem področju že nastajajo.</p>
               <p>Predvidena sredstva tuje pomoči v procesu vključevanja v Evropsko unijo v obdobju do
               leta 2000 se praviloma nanašajo na črpanje sredstev iz programa Phare in novih
               inštrumentov bodočih strukturnih in kohezijskih skladov. Ocena prikazanih potreb v
               tem dokumentu je okvirna, ker nekatera vrednotenja še niso zaključena. Potrebe v letu
               2000 in kasneje pa bodo pogojene z dejanskim napredkom v procesu pridružitve, zato bo
               potrebno tekoče prilagajanje višine potrebnih tujih sredstev pomoči. Načrtovali pa
               smo, to lahko rečem, zelo optimistično, ker želimo tudi zelo optimistično in
               zavedajoč se obvez, ki iz tega izhajajo, tudi potrebne sektorje, potrebna ministrstva
               čimprej napotiti v načrtovanje na tem področju. Največ sredstev tuje pomoči bo
               potrebovalo, po ocenah, ministrstvo za ekonomske odnose in razvoj, za prilagoditev
               področij delovanja enotnega trga, liberalizacije cen, konkurence ter regionalnega
               razvoja, socialne politike, ki sodijo med ključne politike skupnosti. Dinamika
               aktivnosti na teh področjih bo odvisna od dejansko prejetega deleža tuje pomoči
               oziroma od alociranih sredstev državnega proračuna.</p>
               <p>Spoštovane poslanke in poslanci, gospod predsednik! Spremljanje izvajanja državnega
               programa bo potekalo v okviru slovenskih inštitucij in v okviru inštitucij Evropske
               unije ter prek skupnih organov obeh strani, ustanovljenih na podlagi sporazumov. V
               Sloveniji bo izvajanje spremljala vlada prek rednih mesečnih poročil službe vlade
               Republike Slovenije za evropske zadeve. Naj vas obvestim, da smo prvo redno poročilo
               sprejeli na vladi včeraj in da ga prav danes pošiljamo tudi v državni zbor.</p>
               <p>Spremljanje izvajanja državnega programa bo potekalo tudi v sodelovanju z Evropsko
               unijo prek rednih zasedanj pridružitvenih pododborov, pridružitvenega odbora in
               sveta. Izvajanju državnega programa bo v večini posvečeno tudi letno poročilo
               evropske komisije o napredku Slovenije, saj državni program v največji meri pomeni
               program ukrepov za izpolnjevanje tretjega kopenhagenskega merila, ki govori o
               sposobnosti prevzemanja obveznosti iz članstva. V ta namen bo morala Slovenija enkrat
               letno komisiji posredovati poročilo o izvajanju državnega programa, kar bo storila
               prvič letos junija in kar bo tudi dokument, za katerega sem vladi Republike Slovenije
               predlagal, da ga vlada posreduje v obravnavo in informacijo tudi državnemu zboru.</p>
               <p>Kot rečeno, pred vami je osrednji dokument na poti našega vključevanja v Evropsko
               unijo. To pomeni, da bodo morale vse nadaljnje aktivnosti naše države potekati
               skladno z njegovimi usmeritvami, da bomo na njegovi podlagi merili našo sposobnost
               sprejemati obveznosti iz članstva in da bomo seveda na tej podlagi deležni tudi ocen
               iz Evropske unije.</p>
               <p>Zato je pomembno, spoštovane poslanke in poslanci, da o tem dokumentu razpravljate in
               z moje strani lahko zagotovim, da bo vlada upoštevala vaša stališča ter pri vseh
               nadaljnjih usklajevanjih in dopolnjevanju tega dokumenta skušala te usmeritve čimbolj
               verodostojno vgraditi v njegovo vsebino. Hvala lepa.</p>
            </sp>
            <sp xml:id="SDZ2-Redna-13-1999-04-23.sp4">

               <speaker>PREDSEDNIK JANEZ PODOBNIK:</speaker>

               <p>Hvala, gospodu ministru za predstavitev.</p>
               <p>Državni program je obravnavala komisija za evropske zadeve kot matično delovno telo.
               Prosim poročevalca, predsednika komisije, gospoda Peterleta, da predstavi mnenje
               komisije o državnem programu.</p>
            </sp>
            <sp xml:id="SDZ2-Redna-13-1999-04-23.sp5">

               <speaker>ALOJZ PETERLE:</speaker>

               <p>Hvala lepa, gospod predsednik. Spoštovane poslanke in poslanci! Gospod minister,
               predstavniki vlade.</p>
               <p>Nedvomno je državni program za prevzem pravnega reda Evropske zveze do leta 2002
               ključni dokument ali pa naj bi bil ključni dokument. Gre za akt vlade, kot je znano,
               h kateremu državni zbor lahko sprejema stališča in sklepe, ni pa to njegov akt. V tej
               zvezi je na komisiji za evropske zadeve tudi potekala beseda. Kajti akt je sicer
               formalno vladni akt. Skoraj vsaka njegova alinea pa zadeva odločanje v državnem
               zboru. Zato je bilo tudi ob tej priložnosti omenjeno, da bi bilo dobro v prihodnje,
               čeprav bo takih priložnost čedalje manj, doseči drugačno zaporedje dogajanja. Se
               pravi, da bi državni zbor imel vsaj prek delovnih teles priložnost vplivati na tak
               dokument, preden ga dobi Evropska zveza, kar se je zgodilo tudi v tem primeru.</p>
               <p>Moram reči, da ne odločamo danes popolnoma post festum, zato, ker je, kot je že
               gospod minister povedal, dokument živ oziroma se bo spreminjal. Ključen podatek v tej
               zvezi je ta, da je evropska komisija sprejela metodološka izhodišča za enotno
               pripravo državnih programov, ki naj po svoji strukturi odgovarjajo strukturi poročila
               o napredku. V tem smislu je bilo tudi napovedano s strani gospoda ministra, da bo
               vlada državni program prilagodila do meseca maja 1999. Se pravi, čez 7 dni
               pričakujemo novo verzijo državnega programa.</p>
               <p>Vendar kljub temu, da bo tako kmalu prišla nova verzija, je prav, da mi danes damo
               svoje poglede in sprejmemo svoje sklepe, da bo v tem tednu, ki je še na razpolago,
               vlada lahko to vendar tudi upoštevala.</p>
               <p>Zakaj sem prej postavil razliko med je in naj bi? Ko smo gledali ta dokument na
               komisiji za evropske zadeve in ga gledali tudi v povezavi s tem, kar so pripravili po
               branju strokovni sodelavci te komisije, smo se dodatno zavedali, kako pomembno je, ne
               gledati tega dokumenta po kilaži ali po številu strani, teža je impozantna. Teža je
               kvantitativen pojem. Zadevo je treba gledati po vertikali in po horizontali. Tukaj se
               začenja naša skrb, ki so jo nekateri člani komisije za evropske zadeve izražali.
               Kajti ta dokument je lahko še težji, še obsežnejši, vendar, če ne bo njegova notranja
               struktura odražala v vertikalni in horizontalnih povezavah vsega tega, kar je treba v
               Sloveniji do polnopravnega članstva narediti in z narejenim prepričati o stabilnem
               funkcioniranju celega sistema in njegovih podsistemov naših partnerjev, potem seveda
               nobena kilaža nič ne pomeni.</p>
               <p>V tem smislu menim na podlagi razprave, ki je bila na komisiji za evropske zadeve, da
               seveda dokument, ki ima nekatere linije jasno postavljene, tudi v pravem zaporedju,
               na drugih področjih ostaja nedorečen in ravno po tej liniji, se pravi po horizontalni
               in po vertikalni povezavi. Mi smo sprejeli na komisiji štiri sklepe, dva od teh bi
               posebej komentiral, prvi je seveda formalne narave, da se seznanimo, drugi pa
               priporoča vladi, da v dopolnitvah oziroma spremembah državnega programa eksplicitno
               upošteva evropski sporazum, iz katerega izhajajo mnoge časovno opredeljene obveznosti
               - sporazum namreč ni direktno omenjen v samem dokumentu - prav tako pa tudi skupno
               oceno prednostnih nalog srednjeročne ekonomske politike Slovenije, ki je eden izmed
               dokumentov, ki sledi iz partnerstva za pristop in ki sta ga podpisali obe strani. V
               tej strategiji so seveda zelo pomembne zadeve in program bi moral to odražati na zelo
               jasen način. V tretjem sklepu pa poziva komisija oziroma predlaga, da to stori
               državni zbor s svojim sklepom, da naj državni zbor sprejme svoj program dela za leto
               1999, v katerem naj določi prioritete obravnav in naj v program kot prioriteto vnese
               tudi obravnavo sprememb zakonov o računskem sodišču oziroma obravnavo novega zakona.
               Četrti sklep pa se nanaša posebej na obravnavo spremembe zakonov o industrijski
               lastnini, varstvu osebnih podatkov ter standardizaciji in ugotavljanju skladnosti
               oziroma obravnava novih zakonov. To so sklepi.</p>
               <p>Iz razprave bi poudaril nekaj zadev, ki so bile posebej eksplicirane. Poslanec Feri
               Horvat je pozval predstavnike vlade, naj čimprej pripravijo posamezne segmente
               gospodarske politike in jih tudi predstavijo v ustreznih delovnih telesih, in
               opozoril z vso upravičenostjo po okrepljenem nadzoru nad porabo proračunskih
               sredstev. Poslanec Izidor Rejc je opozoril na zaostanke pri poglavitnih reformah. O
               tem bom potem govoril tudi v imenu poslanske skupine. Poslanec Bogomir Špiletič pa je
               opozoril na dejstvo, da vlada ne izkazuje prave pripravljenosti za sodelovanje z
               državnim zborom in ugotavljam, da ko pride do zaostankov, se vlada rada izgovori na
               državni zbor. Medtem ko seveda večkrat pride do slabo pripravljenih zakonov in potem
               do amandmiranja s strani vlade same, kar močno podaljšuje postopek. To bi bilo v
               kratkem poročilo iz dogajanja na komisiji za evropske zadeve, ki je popisano v
               poročilu in jaz menim, da je današnji dan zelo pomemben za nadaljnje odločanje v
               zvezi z državnim programom in da imamo danes tisto priliko, čeprav ni to naš
               dokument, da vlado pozovemo oziroma sprejmemo sklepe in priporočila, ki bodo pomenila
               lahko vsebinsko ali pa tudi časovno izboljšavo dokumenta, takšnega, kakršen je sedaj
               pred nami. Hvala lepa.</p>
            </sp>
            <sp xml:id="SDZ2-Redna-13-1999-04-23.sp6">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Peterle, ki je predstavil mnenje komisije. Želi besedo predstavnik
               sekretariata? <stage>(Ne želi.)</stage> Smo pri razpravah poslanskih skupin. Prvi ponovno razpravlja
               gospod Peterle, v imenu poslanske skupine Slovenskih krščanskih demokratov.</p>
            </sp>
            <sp xml:id="SDZ2-Redna-13-1999-04-23.sp7">

               <speaker>ALOJZ PETERLE:</speaker>

               <p>Hvala lepa za besedo. Še enkrat. Rad bi opozoril v imenu poslanske skupine Slovenskih
               krščanskih demokratov, da izhaja iz našega branja tega obsežnega in nedvomno v
               pripravi zahtevnega gradiva, da manjka, manjka tista notranja povezava po navpični in
               vodoravni strani, ki bi prepričala naše poslance, da je vlada dobro usklajena, ko
               ponuja ta dokument nam v razpravo in ga ponuja seveda tudi Bruslju.</p>
               <p>Spominjamo se natančno besed komisarja Van den Broeka, ko je dejal, zelo dobri ste v
               planski, v programski, v idejni fazi zadev, skratka zadeve lepo napišete, čakamo vas
               pri izvajanju. Seveda izvajanje tako zahtevnega dokumenta, ki zaobsega praktično vse,
               kar se mora zgoditi po državni liniji pred našim vstopom v Evropsko zvezo, zahteva
               zelo usklajeno delo. In če so v tem papirju naslovi in časovna dinamika, ki je
               rezultat zlaganja dokumentov, kot se to rado zgodi v časovni stiski ali v pogojih
               slabe koordinacije ali neuravnoteženega izpolnjevanja nalog, ki so jih dobila
               ministrstva, potem je seveda dokument bolj zlepek, kakor pa urejen material, iz
               katerega bi bilo poslancem lahko jasno, kako, kdaj, v kakšnih povezavah se bodo
               zadeve dogajale. Precej je zadev, o katerih bi lahko posebej govorili, pa naj
               opozorim samo na vidik gospodarske politike. Po našem mnenju dokument, tako kot je
               bilo tudi na komisiji rečeno, ne odraža strategije na gospodarskem področju oziroma
               ostaja tukaj nejasen, se pravi, da na bistvenem področju ostaja nejasen in seveda
               vlada ne more prepričati ne poslancev, ne partnerske Evropske zveze, če našteva notri
               veliko naslovov, tudi kakšen podzakonski akt, če pa ključne reforme niso časovno
               razdelane in seveda če niso časovno razdelane, če so roki kar do leta 2002 - vemo pa,
               da imajo številni ukrepi, številne povezave po vertikali - in horizontali in če
               seveda teh povezav ni razbrati iz tega materiala, potem seveda tudi ne moremo ničesar
               kontrolirati kot parlament v nadzorni vlogi, ampak lahko čakamo do leta 2002, da se
               bo vse to zgodilo. Menimo, da se na podlagi takega dokumenta to ne more zgoditi, ker
               zadeve niso precizirane in usklajene tako, da bi se lahko zgodile.</p>
               <p>Zato poziva naša poslanska skupina vlado, da močno upošteva enotna metodološka
               izhodišča, ki jih predlaga evropska komisija, in naredi novo verzijo državnega
               programa absolutno navezano na ključne poudarke poročila evropske komisije o našem
               napredku oziroma o našem nenapredku in predloži dokument, ki bo verodostojen in bo
               pil vodo doma in na tujem. Če do tega ne bo prišlo, potem bomo še naprej naštevali,
               koliko sto zakonov in podzakonskih aktov je vključenih, koliko ljudi bo zaposlenih,
               koliko premestitev itn. Ne delajmo videza s kvantiteto, ne delajmo vtisa z močnimi
               številkami, ker številke ne povedo same še nič. Številke samo povedo, koliko bi bilo
               potrebno narediti. Dokument mora odražati tudi jasno sliko oziroma vpogled v to, kako
               in kdaj se bo to naredilo.</p>
               <p>Če se ponovno dotaknem vprašanja, enega od ključnih, lahko bi rekli, da je to velika
               tema našega bližanja Evropski zvezi, če se dotaknem ponovno vprašanja priprave
               tehničnih predpisov, moram reči, da se tukaj ne da zakriti golega hrbta vlade s takim
               dokumentom, ko pa izhaja iz samih izjav in nastopov predstavnikov vlade pred
               delovnimi telesi državnega zbora, tudi komisijo za evropske zadeve, da tako rekoč to
               področje še zdaj ni dokončno koordinirano, saj zajema več kot deset ministrstev in
               doslej je še vedno tekla debata, kdo in do kdaj bo kaj naredil. Pri nas so tekle še
               kompetenčne debate. Kako naj Bruselj prepričamo, da bo to narejeno do leta 2002, če
               pa vladni predstavniki trdijo, da je potrebno najmanj štiri leta za to? In mimogrede,
               debata o datumih. Zelo prav je, da si mi postavljamo datume, ni pa najbolj pametno,
               da insistiramo pri Bruslju, naj določi datum.</p>
               <p>Za Slovenijo trdim, da samo na podlagi priprave tehničnih predpisov, na kar
               opozarjajo predstavniki vlade, ni to izmislek opozicije, samo tukaj nas čaka najmanj
               štiri leta dela. Od 1999. leta ga štejemo, recimo, od septembra naprej, ker bomo
               pravkar pred dopusti, in štiri je najmanj leto 2003. Ampak do takrat bo šele
               pripravljeno. Kdaj bo pa sprejeto in uveljavljeno? Jaz ne bi rad razmišljal o
               naslednjih letih, ko naj bi zadeve šle, ampak mi govorimo zdaj šele o pripravi, ne pa
               da bo sistem leta 2000 funkcioniral. To je eno od realnih dejstev, mimo katerih ne
               moremo. In nedvomno, če drugega ne bi bilo, določa naš tempo na poti v Evropsko
               zvezo.</p>
               <p>Kot veste, gre pri tehničnih predpisih za banalne zadeve, bi marsikdo rekel, ampak od
               teh banalnih zadev, kaj je na embalaži, kaj je ne vem kje, v raznih dokumentih, od
               teh drobnih zadev je odvisna naša konkurenčnost, ker če tega ne bo, bomo slabo
               prodajali oziroma pod težjimi pogoji. To je zadeva, ki se je vlada ne zaveda dovolj
               ali pa se je je zavedla prepozno, čeprav so ljudje opozarjali na te zadeve
               pravočasno. Naša poslanska skupina bo govorila drugače, kadar bo videla v takem
               dokumentu, ne glede na njegov obseg po straneh ali po kilogramih, tisto povezavo, ki
               je zdaj ne vidi.</p>
               <p>Dovolite, da omenim še eno zadevo. Marsikaj je povezanega, kar se naših bodočih
               financ tiče, z Banko Slovenije. Ne seveda samo z njo, ker ona ni edina, ki to
               področje regulira. Iz dokumenta, kakršen je sedaj, ne izhaja, kakšne vse posledice
               bodo sledile na finančnem trgu oziroma na kapitalskem področju glede na to, kar se
               mora zgoditi po tej liniji. Če to ne bo jasno po sekvencah relativno kmalu, bo s tem
               vlada spravljala v zagato naše gospodarstvo, ki želi imeti jasno sliko oziroma jasen
               vpogled v to, kdaj in kaj se bo zgodilo, ker gospodarstvo želi na zadeve reagirati ne
               pa jih doživeti <q>"ad hoc"</q>, nepripravljeno. Naj mimogrede opozorim, da teče četrti
               mesec, odkar smo sklenili na komisiji za evropske zadeve, da naj ministrstvo za
               finance pripravi predstavitev izvedbe uvedbe davka na dodano vrednost. Poglejte, dva
               meseca je do 1. julija in 7 dni in ne moremo priti do predstavitve v parlamentu, kako
               bo vse to šlo. Naša razlaga poslanske skupine SKD ne more biti drugačna, kot da, ali
               vlada nima teh stvari dobro pripravljenih oziroma še pripravljenih ali pa velja
               absolutna ignoranca do nekega delovnega telesa, ki ima ključno vlogo pri evropskih
               zadevah v državnem zboru. Torej to nas nedvomno skrbi in bomo videli, kako bo zgledal
               1. julij, pa to ne sprašujemo samo poslanci, to sprašuje predvsem gospodarstvo.
               Vidite, kako se nekatere stvari jadrno godijo, ne samo zato, da bi se kdo kakšnega
               davka izognil, ampak zato, ker ni povsem jasno, kaj vse 1. julija, kaj se vse takrat
               zgodi oziroma kakšne so posledice. Zato bo naša poslanska skupina vztrajala, da se
               vendar čimprej, tudi v državnem zboru, predstavi plan oziroma program izvedbe zakona
               na dodano vrednost. Seveda je ključna beseda pri državnem programu reforma, na to so
               tudi člani komisije za evropske zadeve opozarjali, posebej na gospodarski vidik.</p>
               <p>Jaz bi rad opozoril še na vidik, ki se mu reče upravni. Upravna reforma je v
               strahotnem zaostanku, pa tukaj sploh ne bom prišel do vprašanja regionalizacije, ki
               se jo da, kar se tiče potreb našega vstopanja v Evropsko zvezo, rešiti relativno
               elegantno in v kratkem času. To ni osrednji problem. Osrednji problem je, da ni
               pripravljen in sprejet seveda celovit koncept spremembe državne uprave, zato
               poslušamo najavo, kaj bi bilo treba, ne pa, kaj bomo. Mi bi morali že zdavnaj
               obravnavati zakone, ki bi našo državno upravo postavili drugače. Vi veste, koliko
               časa trajajo administrativne reforme po svetu, ponavadi se govori o petih do desetih
               letih in seveda tudi ta dimenzija ne govori za leto 2002. Veliko zadev je v
               dokumentu, ki so časovno zelo odmaknjene, zlasti, kar se reform tiče. Tukaj bo treba
               verjetno sprejeti še nekatere dodatne sklepe, nekatere poslanske skupine mislim, da
               bodo to predlagale, da bi nekatere dejavnosti oročili drugače. Če ne, bo vse skupaj
               prepozno oziroma bo nekonsistentno. Torej naša poslanska skupina želi oziroma poziva
               vlado, da te dni, ki ostajajo do priprave nove verzije, res posveti drugačno skrb
               urejenemu gradivu, bi temu rekli, ne samo zloženemu, in če tega ne bo, če ne bo
               uspelo bolj prepričati poslancev po vertikali in horizontali, potem bo to papir brez
               veljave. Torej mi želimo prispevati prek vseh vzvodov v parlamentu, ki jih imamo za
               to, da bi, ne samo preko komisije za evropske zadeve, da bi se te stvari postavile
               drugače in da bi predvsem sledile prioritetam, ki nedvomno izhajajo iz že sprejetih
               dokumentov, predvsem pa iz poročila evropske komisije.</p>
               <p>K temu bi ob koncu dodal še komentar k nekemu dejstvu, ki absolutno je povezano z
               vsebino današnje razprave. Euro barometer, ki ga spremljamo že vrsto let, nas je
               postavil kot državo na najnižjo stopnjo popularnosti med prebivalstvom držav članic
               Evropske zveze. Bili smo zelo visoko, tako rekoč na vrhu, sedaj tonemo od raziskave
               do raziskave, pristali smo pod Romunijo, ki je predzadnja, na zadnjem mestu. O tem je
               tekla tudi razprava na komisiji za evropske zadeve, ko smo se pogovarjali o
               informacijski kampanji, ki je predvsem komunikacijska, zelo malo pa že informacijska.
               V tem vidimo veliko razliko v naši poslanski skupini. Ugotavljali smo, da ni kriv
               vladni urad za informiranje za to stanje, da smo na tem žalostnem mestu, na zadnjem
               mestu, ampak, da je za to kriva vlada.</p>
               <p>Dam za primer Slovaško, ki je bila pod nami, močno pod nami. Odkar so se odločili za
               spremembo, odkar so se odločili za reforme, so v očeh evropske javnosti močno
               pridobili. Pa ne potuje po Evropi noben slovaški propagandni avtobus, nobenih oglasov
               niso naročili, odločili so se za spremembe in jih izvajajo. Ocena naše poslanske
               skupine je, da smo mi potonili prav do dna zato, ker nas Evropa ne dojema in
               prepoznava več kot države, ki bi se šla resno reformno politiko. Bili smo poznani v
               prvih letih demokratizacije ravno po tem, da so se pri nas stvari dogajale hitreje in
               učinkoviteje kot drugod. Sedaj bi lahko vprašali. Kaj, kdo kopira od nas? Takrat so
               recimo kopirali v eni od baltskih držav način uvedbe našega denarja in še kaj
               drugega.</p>
               <p>Torej, Slovenija je na našo veliko žalost pristala na tem zadnjem mestu in tega se ne
               da naročiti z oglaševanjem, spremembe se ne da naročiti z oglašanjem, ampak z
               drugačno politiko. Z odločitvijo za resnične reforme. Prepričan sem, ko se bodo te
               reforme začele izvajati, potem bomo tudi v očeh evropske javnosti pridobili zopet
               mesto, ki smo ga že imeli.</p>
               <p>Ko potujem po državah članicah Evropske zveze, me sprašujejo: Kaj se v Sloveniji
               dogaja oziroma zakaj se reforme ne dogajajo? Današnji dan je tisti, ko moramo biti z
               našo zavestjo predvsem pri tem vprašanju, zakaj ne gre. Zakaj imamo dokumente, ki jim
               vertikala in horizontala ne funkcionirata. Hvala lepa.</p>
            </sp>
            <sp xml:id="SDZ2-Redna-13-1999-04-23.sp8">

               <speaker>PREDSEDNIK JANEZ PODOBNIK:</speaker>

               <p>Hvala lepa. V imenu poslanske skupine Združene liste socialnih demokratov, gospod
               Feri Horvat.</p>
            </sp>
            <sp xml:id="SDZ2-Redna-13-1999-04-23.sp9">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi! Spoštovani
               minister in tvoje sodelavke in sodelavci in vsi ostali prisotni! Najprej mi dovolite
               eno kratko pripombo glede na to našo sorazmerno majhno pozornost pri obravnavi te
               teme. Zdi se mi, da je še vedno zelo aktualen tisti Parkinsonov zakon, ki pravi, da
               je pozornost nekega avditorija zelo pogosto obratno sorazmerna pomembnosti teme.
               Soglašam s tistim, kar je rekel minister v začetku, da je to osrednji dokument za
               priprave na Evropsko unijo.</p>
               <p>Jaz se bom v imenu naše poslanske skupine osredotočil predvsem na tri vprašanja, in
               sicer vprašanje izvedljivosti tega zelo obsežnega programa, drugič, vprašanje
               prioritet, ne samo z vidika zahtev, ki jih postavlja pred nas Evropska unija, kar
               zelo vztrajno dela, kot vidimo, ampak prioritet z vidika naših nacionalnih interesov
               in pa še posebej z vidika vprašanj priprav za koriščenje sredstev Evropske unije. Ker
               je program seveda zelo obsežen, kot vidimo, se bom osredotočil samo na nekaj
               vprašanj, ne da bi s tem podcenjeval druge segmente tega programa.</p>
               <p>Najprej menimo, da je nujno potrebno, da poleg programa vlade državni zbor sprejme
               svoj program na osnovi tega programa, tisti del, ki se nanaša na državni zbor, to je
               predvsem zakonodajni del. Zaskrbljujoče je dejstvo, da je tako malo delovnih teles
               doslej obravnavalo ta program.</p>
               <p>Drugo, kar se prioritet tiče, mislimo, da bo potrebno revidirati oziroma ponovno
               preveriti prioritete v tem programu in postaviti višje zlasti tiste, ki so pomembne z
               vidika nacionalnih interesov, ki so posebej izpostavljene v dokumentu <q>"partnerstvo za
               pristop"</q>, posebej kritično izpostavljene v poročilu komisije in pa tudi v stališčih
               evropskega parlamenta, ko je nedavno obravnaval vprašanje pristopa Slovenije. V tej
               zvezi bi predlagal, da poskuša vlada zožiti prioritete, kajti ko bo komisija zelo
               kmalu ocenjevala, kaj smo naredili, bo šla po tem programu, enostavno odkljukala in
               ugotavljala, kaj smo naredili oziroma česa nismo naredili. Na to opozarjajo sami
               predstavniki komisije oziroma predstavniki Evropske unije, ko jih srečujemo.</p>
               <p>Med temi prioritetami bi predlagal, da se višje uvrsti zakon o javnih naročilih
               oziroma kot smo informirani, bosta to dva zakona, zakon o javnih naročilih in zakon o
               reviziji postopkov naročanja. Kot sem informiran, je ta zakon pripravljen oziroma oba
               zakona, vendar so roki, ki so tukaj v tem programu določeni, pozni. Upoštevati je pa
               treba dejstvo, da je ta zakon potreben zaradi nas, saj javna naročila letno obsegajo
               vrednost okoli 200 milijard tolarjev, se pravi okoli 20% proračuna. Torej so v
               interesu države. Je pa seveda prilagoditev oziroma ustrezna prilagoditev tega zakona
               oziroma teh dveh zakonov tudi eden od pogojev za pridobivanje finančnih sredstev od
               Evropske unije.</p>
               <p>Naslednje vprašanje, ki bi ga želel izpostaviti, je reforma javne uprave in lokalne
               samouprave, pri tem mislim predvsem na regionalno organiziranost. Pogoj za izvajanje
               <q>"acquisa"</q> oziroma sploh za prilagajanje in sprejemanje in praktično implementiranje
               pravnega reda Evropske unije, se pravi vsebine tega programa, pogoj za to je
               organiziranost, tako uprave na državni ravni kot na ostalih ravneh. To vemo sami in
               ni slučajno, da na to vse glasneje opozarjajo tudi predstavniki evropske komisije in
               Evropske unije.</p>
               <p>Zato mislim, da bi bilo treba roke za te naloge, za te zakone skrajšati, da je od
               tega tudi v veliki meri odvisno, kako bomo uporabili sredstva Unije, ki se bodo
               znatno povečala od prihodnjega leta naprej, glede na nove programe, novi Phare, Ispa,
               Sapard in druge programe. Priznati je treba, da organiziranost za to področje ni
               zadovoljiva. Kot sem informiran, so predlogi zakonov za reformo javne uprave in, vemo
               tudi, za pokrajine pripravljeni. Tako, da bi bilo treba začeti obravnavo, za kar je
               seveda potrebna volja vlade, usklajenost in pripravljenost koalicije, strank in nas
               poslancev tukaj v državnem zboru.</p>
               <p>Menim, da bi s to nalogo morali razen teh razlogov, ki sem jih navedel, pohiteti in
               čim več stvari urediti v letošnjem letu, kajti prihodnje leto, kot vemo, bo volilno
               leto in bo najbrž neugoden trenutek za sprejem takih zakonov, če sploh bodo
               sprejeti.</p>
               <p>Tretja zadeva so podzakonski akti, pravilniki in drugi dokumenti, ki so v tem
               programu. Resda, da se s temi ne bo neposredno ukvarjal državni zbor, ampak je to v
               pristojnosti vlade. Vendar bi rad opozoril na nekatera vprašanja predvsem z vidika ne
               samo prilagajanja Evropski uniji, ampak z vidika interesov države. Mislim, da bi
               morali dati višjo prioriteto in bolj pohiteti, kot je predvideno v tem programu,
               zlasti s pravilniki o zdravstveni neoporečnosti živil in pijač, o označevanju živil
               in drugih proizvodov, s tehničnimi standardi, okoljevarstvenimi standardi in
               podobnim. To je potrebno zaradi zaščite potrošnikov, pa tudi zaradi zaščite
               proizvajalcev, kajti ob tem, ko po eni strani odpiramo trg, zmanjšujemo ali ukinjamo
               carine, so toliko bolj aktualne tako imenovane necarinske diskretne oblike zaščite,
               ki jih mi še vedno premalo izvajamo, medtem ko jih članice Evropske unije, tudi v
               odnosu do nas, zelo striktno in učinkovito izvajajo.</p>
               <p>In končno bi spregovoril samo še o enem vprašanju, ki je o njem tudi govoril kolega
               Peterle, to je javno mnenje o Sloveniji v tujini. Tudi, moram reči, mene osebno je
               presenetilo to, da smo se našli na repu te lestvice. Res da ne kaže verjetno zadeve
               dramatizirati, vendar bilo bi še slabše, če bi zadevo podcenjevali. Dejstvo je
               namreč, da javno mnenje vpliva na odločitve in ravnanje politikov, morda ne toliko na
               vlade, bolj na parlamente. Dejstvo je, da so te ocene za Slovenijo dosti slabše, kot
               jih dajejo sicer uradne ustanove, od Evropske komisije, posameznih vlad in pa
               predvsem mednarodne finančne ustanove, ki kljub številnim kritičnim pripombam na
               posamezne dele gospodarske politike in drugih politik uvrščajo Slovenijo še vedno
               zelo visoko, kot potencialno na vrh kandidatk, ki bi lahko najprej bile sprejete v
               Evropsko unijo, seveda pod pogojem, da opravimo tisto, kar je treba opraviti. Tako da
               mislim, da je to velik razlog za temeljito analizo vzrokov, za razmislek in pa
               predvsem za akcijo, zlasti vlade. Dejstvo je namreč, da je važno, kako nas tujina,
               zlasti članice EU dojemajo in vidijo, ne pa toliko, kaj sami mislimo ali pa govorimo
               o sebi. Očitno je tudi, da ni dovolj, kaj rečejo mednarodne finančne ustanove in
               koliko nas uvrščajo recimo na lestvicah tveganja, da je zelo pomembno tudi javno
               mnenje. Zato mislim, da bi v programu, ki je pred nami, morali dati večji poudarek
               aktivnostim za temeljitejše informiranje, zlasti javnosti v državah Evropske unije in
               nasploh v tujini in pa bolj skrbeti za podobo države v tujini. Mislim, da je eden od
               razlogov za to, da je tako stanje v tem, da se je premalo naredilo v teh letih
               samostojnosti na vseh področjih informiranja in promocije Slovenije v tujini. Tudi
               mislim, da ni to samo krivda pristojnega urada v okviru vlade, ampak da je to stvar
               celotne vlade, pa tudi državnega zbora in navsezadnje tudi političnih strank in
               ravnanja, kako o tej državi govorimo v tujini in pa na kakšen način obravnavamo
               probleme, da ločimo, kaj je potrebno reševati doma, kaj pa v tujini. Zato bom tudi
               poleg sklepov, ki so bili predloženi kot dodatni sklepi k tem sklepom, ki jih
               predlaga komisija, ki jo vodi kolega Peterle, še predlagal en dodatni sklep, in
               sicer, da državni zbor predlaga vladi Republike Slovenije, da poveča aktivnosti za
               boljše poznavanje in za ugodnejšo podobo Slovenije v tujini. Hvala lepa.</p>
            </sp>
            <sp xml:id="SDZ2-Redna-13-1999-04-23.sp10">

               <speaker>PREDSEDNIK JANEZ PODOBNIk:</speaker>

               <p>Hvala gospodu Feriju Horvatu. Ali želi še katera od poslanskih skupin besedo?
               Socialdemokratsko stranko bo predstavil gospod Špiletič.</p>
            </sp>
            <sp xml:id="SDZ2-Redna-13-1999-04-23.sp11">

               <speaker>BOGOMIR ŠPILETIČ:</speaker>

               <p>Hvala za besedo. Stališče do zakona bom predstavil, gospod predsednik, ne
               Socialdemokratske stranke, ker bi mi sicer gotovo odvzeli besedo.</p>
            </sp>
            <sp xml:id="SDZ2-Redna-13-1999-04-23.sp12">

               <speaker>PREDSEDNIK JANEZ PODOBNIK:</speaker>

               <p>Mnenje poslanske skupine do te točke dnevnega reda in do programa.</p>
            </sp>
            <sp xml:id="SDZ2-Redna-13-1999-04-23.sp13">

               <speaker>BOGOMIR ŠPILETIČ:</speaker>

               <p>Socialdemokratska stranka izhaja iz tega, kar je vlada zapisala v tem obsežnem
               gradivu, ki nam ga je poslancem predložila, in sicer že takoj na začetku vlada
               ugotavlja naslednje. Glavne reforme so tako pomembne, da dejansko predstavljajo
               ogrodje celotnega državnega programa. Izpeljava reform je temelj uspeha. Vsakršno
               zavlačevanje bo odložilo tudi datum, ko bo Slovenija pripravljena na vključitev v
               Evropsko unijo in bo lahko v celoti deležna tudi prednosti vključitve.</p>
               <p>Tej vladni ugotovitvi prav gotovo ni kaj dodati kot takšni. Vendar pa prebiranje tega
               obsežnega gradiva pokaže, da vlada eno zapiše, ravna pa takrat, ko gre za konkretne
               predloge reform, čisto v nasprotju s to ugotovitvijo. Lahko bi rekli tudi drugače.
               Pričakovali bi, da bo vlada izdelala res zelo podroben načrt in medsebojno usklajen
               potek reform, ki so kot takšne nujne, kot vlada sama ugotavlja. Vendar lahko
               ugotovimo, da tako iz teh natančnih načrtov kot tudi iz sumarnega načrta, ki ga imamo
               na strani 18, na določene stvari oziroma na preveč stvari vlada še vedno nima
               natančnega odgovora. Vse preveč je namreč teh polj, ki so v petletnem obdobju
               označena s črnim, pa najsi gre tu za odpiranje zavarovalniškega trga tujemu kapitalu,
               razširitev in poglobitev kapitalskega trga, razvoj izboljšanja zakonodajnega
               regulacijskega okvira in da ne bom našteval, skratka takrat, ko ni jasnega časovnega
               načrta, kaj se bo zgodilo natančno, takrat se v vseh letih zadeva označi s črno
               barvo. To pomeni, da stvar seveda poteka, ali poteka hitro ali počasi ali zadovoljivo
               ali medsebojno usklajeno, pa si seveda vsi lahko samo mislimo, predstavljamo. Nekaj
               seveda poteka, ampak ali je to dovolj, ali je to skladno z načrtom, ali je to skladno
               z drugimi reformami, na to pa seveda, žal, ne dobimo odgovora. Drugo, kar je potrebno
               poudariti, je dejstvo, da vlada pri tem, ko je predložila tako obsežen program
               državnemu zboru, ni izhajala iz pripomb, ki so zelo številne in vedno bolj resne,
               gospodarstva. Gospodarstveniki poudarjajo, da tako na slepo, kot so sedaj pahnjeni v
               neko okolje brez kakršnegakoli znanega osnovnega okvira delovanja, niso delovali še
               nikoli. Skratka, vsak se naj znajde tako, kot se pač ve in zna. Poudarjajo, da to
               resnično že presega okvire, ki bi zagotavljali možnost normalnega gospodarskega
               načrtovanja in seveda možnost normalnega izvrševanja gospodarskih načrtov.</p>
               <p>Tretje, kar velja poudariti, je, da socialdemokratska stranka izredno pogreša pri
               tako obsežnem programu, kot je ta, tesnejše sodelovanje med državnim zborom in vlado
               Republike Slovenije. Mislim, da je neresno, da bomo sprejeli program, ki ga je
               pripravila vlada, ne vemo pa, ali je ta program mogoče v državnem zboru sploh
               realizirati. Skratka, zopet bomo sprejeli program, ki bo pomenil za Evropo neke
               obljube, ko bo pa Evropa zopet čez pol leta pogledala, kaj smo realizirali, kaj smo
               sprejeli in kaj od tega programa je uresničeno, bo ugotovila, da toliko in toliko
               zakonov še ni sprejetih, zopet bo slabo poročilo, in takrat se bomo zopet začeli
               spraševati, kdo je kriv - ali je bolj kriva vlada ali je bolj kriv parlament.
               Skratka, na tem področju bi morala biti parlament in vlada usklajena, prvič zato, ker
               ta parlament lahko v času, ki je na razpolago, sprejme le določeno, omejeno število
               kvalitetnih zakonov. Kajti v nasprotnem gospodarstvu bolj škodimo kot koristimo.
               Način dela, kot smo ga potihem sprejeli sedaj v državnem zboru, da se uradni list, v
               katerem je objavljen zakon, še ni ohladil, že začnemo z razpravo o spremembah tega
               istega zakona, resnično pomeni za gospodarstvo tako hitro spremenljivo okolje, da je
               res verjeti in pritrditi glasu gospodarstva, ki pravi, da v tako hitro spreminjajočem
               se okolju ne morejo več normalno opravljati svojega poslanstva.</p>
               <p>Zato socialdemokratska stranka meni, da bi bilo iz tako obsežnega programa, kot je
               pred nami, potrebno izločiti prioritete, reči, to je prva prioriteta, ki mora biti
               nujna. Tudi te prve prioritete, najvišje prioritete bi morale biti že usklajene z
               ostalimi reformami, da bi bil ta prehod čim bolj usklajen. To pogrešamo. Seveda
               pogrešamo tudi usklajeno delovanje vlade, kajti poskusi, da bi te prioritete določili
               na kolegiju državnega zbora, so bili doslej vedno neuspešni. Ko smo zaprosili vlado,
               naj pove število točk, ki pomenijo prioriteto številka ena, smo kot odgovor prejeli
               še več predpisov kot tistih, ki so bili sprva predlagani.</p>
               <p>Naslednje. Če bi tudi predsednik državnega zbora realiziral tisto, kar so ga nekateri
               člani njegovega kolegija naprošali že od konca lanskega leta, in izdelal načrt dela
               državnega zbora, bi tudi to lahko že pomenilo en korak v smeri usklajevanja vladnega
               programa in programa dela državnega zbora. Žal, vsaj jaz nisem seznanjen s tem, da bi
               te pobude do danes rodile sad oziroma da bi prišlo do bolj tesnega sodelovanja teh
               dveh institucij na projektu, ki je gotovo nacionalnega pomena.</p>
               <p>Moram reči, da tudi pridružitveni parlamentarni odbor, ki je zasedal v Ljubljani,
               ugotavlja, da je Slovenija predložila obsežen program, ki pa je ambiciozen. Nič ni
               najbrž narobe, da je ambiciozen in da naredimo vse, kar lahko v nekem časovnem
               obdobju. Problem pa je, če je preambiciozen in če je to tudi v enem delu spisek,
               seznam želja, ne pa realne ocene oziroma ocene realne možnosti pri sprejemanju
               pomembnih predpisov. Zato socialdemokratska stranka pričakuje, da bo vlada na podlagi
               pripomb in razprav v državnem zboru dopolnila ta program, predvsem upoštevajoč
               mnenja, stališča različnih poslanskih skupin in poslancev, in kot takega bo naša
               poslanska skupina potem z veseljem podprla.</p>
               <p>Moram pa omeniti še to, da smo v naši poslanski skupini zelo začudeni, da vsak
               državni proračun obravnavajo vsa delovna telesa državnega zbora in da matično delovno
               telo naredi zbirno poročilo, kjer zbere pripombe vseh delovnih teles in na ta način
               zagotovi celovito obravnavo akta, ki sega na vsa področja, ki jih delovna telesa
               državnega zbora pokrivajo. To se žal pri tem dokumentu, ki je morda še bolj pomemben
               kot letni proračun, ki ga ta državni zbor sprejema, ni zgodilo.</p>
               <p>Zavedam se, da poslovniška določila k temu predsednika državnega zbora ne zavezujejo,
               da bi vsem delovnim telesom obvezno dodelil obravnavo tega akta. Vendar pa bi resen
               pristop k tako pomembnemu dokumentu to od njega gotovo zahteval in resnično
               obžalujemo, da se to ni zgodilo že do sedaj. Hvala lepa.</p>
            </sp>
            <sp xml:id="SDZ2-Redna-13-1999-04-23.sp14">

               <speaker>PREDSEDNIK JANEZ PODOBNIK:</speaker>

               <p>Hvala lepa. Dolžan sem kratko pojasnilo. Državni program za prevzem pravnega reda
               Evropske unije do konca leta 2000 je bil dodeljen komisiji za evropske zadeve v
               skladu z odlokom in sekretariatu za zakonodajo in pravne zadeve. Poslan je bil vsem
               delovnim telesom državnega zbora.</p>
               <p>Kar se tiče programa dela državnega zbora, nam je uspelo pripraviti program
               zakonodaje, ki se dotika Evropske unije, in na treh rednih sejah se ga tako rekoč v
               celoti držimo. Vse zakone, ki so bili pripravljeni, smo tudi uvrstili na dnevni red
               naših sej. Program dela državnega zbora, celovit program pa zaenkrat ni možno
               pripraviti, ker še nimamo programa vlade. To je ključni razlog, sicer bi ga kot
               predsednik z veseljem pripravil.</p>
               <p>Ali želi še katera od poslanskih skupin besedo? <stage>(Ne želi.)</stage> Prehajamo na razpravo
               poslank in poslancev. Šest vas je pisno prijavljenih, za ostale razpravljavce bomo
               uporabili poslovniško določbo 5-minutne omejitve. Prvi bo razpravljal - gospod Feri
               Horvat se odpoveduje - dr. Ciril Ribičič.</p>
            </sp>
            <sp xml:id="SDZ2-Redna-13-1999-04-23.sp15">

               <speaker>DR. CIRIL RIBIČIČ:</speaker>

               <p>Spoštovani! Razpravljal bom o dveh vprašanjih, ki sta tesno povezana tudi z
               vključevanjem Slovenije v Evropsko zvezo: o vprašanju regionalizma in položaju vlade
               oziroma reforme državne uprave.</p>
               <p>Kar zadeva regionalizem, nas o tem, da mu posvečamo premajhno pozornost in da smo
               tukaj v resnem zaostanku opozarjajo, to lahko ugotovimo tako, če pogledamo nazaj - s
               pogledom nazaj mislim od leta 1999 proti letu 1991, ko je bila sprejeta sedanja
               ustava - kot če pogledamo naprej, kaj se bo dogajalo potem, ko bo Slovenija postala
               polnopravna članica Evropske zveze.</p>
               <p>Kar se tiče tega pogleda nazaj po sprejemu ustave, je prišlo do tega, da se je
               oblikovalo večje število manjših občin - da ne bo zopet reakcije, ne bom govoril o
               drobitvi. Moram pa reči, da je nastalo veliko število majhnih občin in hkrati je
               prišlo do centralizacije pristojnosti, do prenosa velikega dela - vsaj tričetrt
               nekdanjih pristojnosti, ki so jih imele občine - na državo. S tem, ko je bilo več kot
               90% vseh pristojnosti, ki so jih določali zakoni, preneseno na državne organe. Ne
               glede na to, kako ocenjujemo ta proces, ker vemo, da imamo v tem državnem zboru o tem
               različne poglede. Dejstvo je, da se je s tem povečal prepad oziroma razkorak na eni
               strani med novo občino in njenimi pristojnostmi, na drugi strani med državo in
               njenimi razširjenimi pristojnostmi.</p>
               <p>Drugi argument, ki govori za to, da bi morali regionalizem jemati resneje, zadeva to,
               da so se poglobile razlike v razvoju med posameznimi deli Slovenije. Te razlike so
               vedno večje, na nekaterih področjih so že prav katastrofalne. Strokovnjaki, ki se s
               tem ukvarjajo, opozarjajo, da so razmerja že tudi 1:3, 1:5 glede posameznih elementov
               razvitosti, standarda in po nekaterih drugih kriterijih. Tega poglabljanja razlik ne
               moremo reševati samo z vzpostavljanjem pokrajin, tudi z enakomernejšim regionalnim
               razvojem, ki mu pa ta državni zbor, ne glede na prizadevanje kolega Ferija Horvata,
               ne daje tiste pozornosti, ki si jo zasluži.</p>
               <p>Če pogledamo naprej, je morda stvar še bolj zaskrbljujoča. Namreč, ko ne bo več meja
               med Slovenijo in drugimi članicami Evropske zveze, mislim na meje v klasičnem smislu,
               ko bo svoboden pretok v vsakem pogledu, tako ljudi kot blaga, kot idej in seveda
               raznih vrst vplivov, takrat bo še veliko bolj pomembno, kot je ta trenutek, da bo
               Slovenija na to pripravljena in ustrezno organizirana. Tukaj ne more reagirati v
               sodelovanju z drugimi sosednjimi regijami in njihovimi središči v državah, ki so v
               vsakem pogledu močnejše od nas, tako da so večje gospodarsko, vojaško in drugače
               močnejše. Na to pač nismo ustrezno pripravljeni in se ne moremo povezovati z njimi
               niti samo kot država s svojim državnim centrom Ljubljano kot glavnim mestom, še manj
               majhne občine, povsem nepovezane. Tukaj brez pokrajin to sodelovanje ne bo moglo biti
               uspešno in niti v nobenem pogledu enakopravno. Iz takšne slabe organiziranosti in
               pripravljenosti se potem vzbuja strah pred odpiranjem in pred sodelovanjem z Evropo.
               Mislim, da ti dve stvari gresta druga z drugo v roki.</p>
               <p>Skratka, če ugotavljamo, da smo slabo pripravljeni na enakopravno sodelovanje v
               Evropski zvezi, se krepijo pomisleki in nasprotovanja za hitrejše vključevanje
               Slovenije v Evropsko zvezo, namesto da bi s hitrejšimi pripravami krepili tudi svojo,
               ne samo pripravljenost ampak tudi samozavest o tem, da smo sposobni enakopravno
               sodelovati z regijami v drugih državah. To, kar se danes dogaja, da enkrat, ko bi
               morala nastopiti pokrajina, nastopa celotna država, drugič pa nastopa posamezna
               občina, eno in drugo je zasilna, prehodna rešitev. Pa ne gre za organiziranje
               olimpiade ali pa za gospodarska razmerja.</p>
               <p>S tega vidika sem pričakoval, da bo ta državni program naredil korak naprej v
               primerjavi s prejšnjo strategijo tudi pri opredelitvi do ustavnih sprememb. To, o
               čemer sem govoril, niso argumenti samo za spreminjanje ustave, to so argumenti za to,
               da pospešimo regionalizacijo Slovenije, ne glede na vprašanja in različne poglede na
               to, kako to doseči in po kakšni poti. Zdi se mi, da je tukaj ta državni program, ki
               je opredeljen, ki sam sebe razglaša kot temeljni dokument vključevanja Slovenije v
               Evropsko zvezo, premalo ambiciozen, predvsem pa ni naredil koraka naprej glede tistih
               vprašanj, ki jih je že odprla strategija, kot stvari, ki jih moramo preučiti v zvezi
               z ustavnimi spremembami. Tukaj ostaja ta program na isti ravni ali pa gre celo kakšen
               manjši korak nazaj. Zdaj bi vendarle že morali bolj jasno povedati, kaj in kako si
               predstavljamo spremembe ustave glede tistih vprašanj, ki zadevajo prenos dela
               suverenosti slovenske države ob vključevanju v Evropsko zvezo, pa problem pokrajin,
               ki sem jih že omenil, pa tudi problemi, ki so bili v strategiji že omenjeni glede
               položaja vlade, predčasnih volitev in glede nekaterih drugih vprašanj, o katerih se
               razpravlja zdaj na sestankih predsednikov parlamentarnih političnih strank.</p>
               <p>Moram reči, da tudi tisti stavek tega državnega programa, ki govori o formalno že
               vloženih predlogih, pa omenja spremembo ustavo v zvezi z odpoklicem, ki je že zdavnaj
               mimo - ki je pač postopek glede nje že zdavnaj zaključen v tem državnem zboru - ne
               omenja pa novih vloženih predlogov. Kot veste, je zdaj že nekaj časa - pravzaprav
               neposredno po tem, ko je bil sestavljen ta program - vložen predlog za spremembo
               ustave s strani 33 poslank in poslancev tega državnega zbora. Skratka, tukaj bi
               pričakoval nekaj več odločnosti in nek korak naprej, kajti strategija je tukaj bila
               pogumna, šla je bolj pogumno v ta razmišljanja, kot pa je takrat veljalo za takratne
               razmere in takratno vzdušje.</p>
               <p>Drugo vprašanje pa kratka pripomba, ki se nanaša na reformo državne uprave, na tisti
               del, ki se nanaša na vlado. Jaz čestitam za pogum dr. Trpinu in tistim, ki podpirajo
               njegova prizadevanja v tem, da bi se zelo racionaliziralo delo vlade. Zanimivo je
               govoriti o 11 resorjih, so stvari, za katere mislim, da bodo v Združeni listi
               socialnih demokratov ti predlogi dobili precej podpore. Samo opozoril bi na to, da se
               pa vlada drugače obnaša. Ne verjamem, da bo vlada predlagala spremembe zakona o vladi
               in bo predlagala 11 resorjev. Tudi ne verjamem, da bo vlada sploh predlagala
               zmanjšanje resorjev. Naj vam povem argument, ki vam bo dal misliti glede tega
               vprašanja, da imam morda vendarle prav. S kolegom Borutom Pahorjem sva 4. marca leta
               1998, ne letos, 4. marca leta 1998, vložila predlog za spremembo zakona o vladi.
               Motivirala sva ta svoj predlog s tem, da bi omejili širjenje vlade in preprečili
               fevdalizacijo, politizacijo državne uprave in zožili krog tistih funkcij, ki
               predstavljajo volilni plen. V tem predlogu nismo predlagali zožanja števila resorjev,
               pač pa bistveno zožanje števila državnih sekretarjev in skušala sva s tem predlogom
               preprečiti nadaljnje povečevanje števila ministrstev brez resorja, in kot sem rekel,
               bistveno zmanjšati, na četrtino recimo, število državnih sekretarjev. Kaj se je
               zgodilo od 4. marca lani do danes glede tega zakona? Nič se ni zgodilo, ni še prišel
               na dnevni red državnega zbora; nismo še imeli prve obravnave. Predstavniki vlade pa
               imajo tiskovne konference, na katerih govorijo, kako bo bodoča vlada štela 11
               resorjev in povzemajo iz tega našega predloga idejo, da bi vsako ministrstvo imelo
               največ dva državna sekretarja. Ja, moram postaviti vladi vprašanje. Če ni sposobna
               storiti majhnega koraka, ali bo storila velik skok? Mislim, da ga ne bo storila in da
               so to utopične ali najmanj zelo optimistične ideje in napovedi enega dela te vlade,
               ki se strokovno ukvarja z reformo državne uprave.</p>
               <p>To sta dve področji, na kateri sem hotel opozoriti in ki se mi zdita obe zelo
               pomembni z vidika pripravljenosti in pospeševanja pripravljenosti Slovenije za vstop
               v polnopravno članstvo v Evropski zvezi. Hvala lepa.</p>
            </sp>
            <sp xml:id="SDZ2-Redna-13-1999-04-23.sp16">

               <speaker>PREDSEDNIK JANEZ PODOBNIK:</speaker>

               <p>Hvala, gospodu dr. Ribičiču. Razpravlja gospod Izidor Rejc, za njim gospod
               Mozetič.</p>
            </sp>
            <sp xml:id="SDZ2-Redna-13-1999-04-23.sp17">

               <speaker>IZIDOR REJC:</speaker>

               <p>Gospod predsednik! Gospe in gospodje! Minister s svojimi sodelavci.</p>
               <p>Ta državni program za prevzem pravnega reda Evropske skupnosti do leta 2002 je gotovo
               - kot je bilo povedano -obsežno delo. Kot smo že na komisiji za evropske zadeve morda
               tudi kritično obravnavali ali dajali pripombe, menim, da je tu gotovo potreben zelo
               natančen rokovnik. Se pravi, zagotoviti nek ritem in da bodo zakoni, ki prihajajo v
               parlament, dobro pripravljeni.</p>
               <p>Ta državni program, menim, da mora biti tudi program, ki se bo gotovo refleksiral po
               proračunih in v vseh trendih, ki bodo bili in ki naj spremljajo ta državni program,
               ker si ne moremo predstavljati, da bi bil državni program prevzemanje tega pravnega
               reda mimohoden, mimo vsega ostalega. Mi vemo, da je vključevanje v Evropsko zvezo
               vključevanje na celi in celoviti ravni državnega delovanja, ne samo pravnega reda.
               Menim, da mora in tudi delno ta program vsebuje. To se pravi, da je v tem
               zagotovljena strategija in tudi racionalizacija.</p>
               <p>Mi vemo, da kakorkoli gledamo na Evropo, moramo gledati tudi z vidika, da smo država,
               dobro organizirana, vendar ne predraga. Tudi princip racionalizacije in
               prerazporejanja ljudi, ki so sedaj na voljo sedaj tu, zdaj tam, ko posamezne agencije
               ali drugi državni organi izgubljajo dosedanjo funkcijo in jih je treba opredeliti in
               jim dati novo delo, v glavnem pa z vidika racionalizacije. Tudi ko poslušamo pripravo
               na davek, na nov davčni red, ki bo, ugotavljamo, da je vlada nekako zadovoljna s tem,
               da se lepo piše: dajte cesarju kar je cesarjevega. Ko smo zahtevali bolj natančno
               opredelitev in tudi sem že slišal predgovornike, ki so rekli, da je tudi treba
               predstaviti, kako bo ta davek, ki stopi julija v veljavo, kako bo zgledal oziroma
               kakšen bo ta administrativni pristop. Iz podatkov, ki so na voljo, se vidi, da bo kar
               obsežen, se pravi, da smo šli na dokaj obsežno administrativno pregledovanje, kaj je
               in kaj bo in s tem tudi, da bo zagotovljena evidenca plačevanja davčnih
               obveznosti.</p>
               <p>Ko je bilo govor o tem, kako nas Evropa pozna oziroma ko smo malo zbledeli ob
               ugotovitvi, da smo nekje na repu tega, da nas Evropa zelo malo in najmanj pozna od
               vseh držav, ki se trudijo, da bi prišle v Evropsko zvezo, bi človek pričakoval, da se
               takoj ali čimprej pripravi tudi nek načrt, program, kako nas bodo spoznali. Ker če
               tega ne bo, potem mi lahko rečemo: nekateri - da smo bili prizadeti; nekateri - da je
               to normalno. Včeraj ste lahko slišali v Dnevniku tudi, recimo, gospoda direktorja, ki
               je v Novem mestu, kako on na to gleda in podobno, gospod Corsat. Ampak gre za to, da
               je to mešanje ali pa mešanje podobnih imen verjetno tudi tisti vzrok ali pa tudi
               premalo poznavanje geografije. Saj, konec koncev, mi ne moremo zahtevati, da se bodo
               učili zemljevida sveta ali pa zemljevida Evrope v takem razmerju, kot se ga mi učimo;
               verjetno imajo oni malo večje razmerje pa za svojo državo malo manjše razmerje, in na
               osnovi tega potem spoznajo svojo deželo, druge pa malo manj. Vendar, kot pravim, bilo
               bi prav in nek prestop bi moral biti: kaj bi naredili in kako bi naredili, da bi bilo
               to védenje o nas boljše. Vemo, da je bilo včeraj govor, recimo, nekateri imajo
               športnike, ne vem, take vrste športnikov, drugi imajo druge vrste športnikov, tretje
               spet nekaj drugega. Nekaj bo treba narediti. Menim, da bi si tudi v okviru tega
               prihajanja oziroma tega pripravljanja za Evropsko zvezo morali dopovedovati sproti in
               z določenimi idejami, ki najbrž ne bi bile slabe ali pa, ki bi morale biti take, da
               bi nekako pogledali tudi proti Sloveniji.</p>
               <p>Državni zbor, kot vemo in kot je tudi že predsednik povedal, ki bo moral to svoje
               delo opraviti, bo gotovo izhajal iz nekega načrta, ki bo na vladi. Tudi to, kar je
               gospod minister Igor Bavčar povedal, da bomo v letošnjem letu sprejeli prek 90
               zakonov, je gotovo res, da se vidi in čuti, da že gremo proti, kot se temu reče,
               normalnim uram in se gremo nadure, ampak to mene ne moti. Mene moti bolj to, da se ne
               bi vmes dogajale določene dolge zgodbe nekih stvari, ki bi lahko malo počakale ali
               pa, ki bi lahko bile tudi bolj pripravljene in s tem tudi hitreje <q>"pasirale"</q>, hitreje
               opravile svojo pot sprejemanja v državnem zboru.</p>
               <p>Skratka, zelo pomembno in nujno je, in mislim, da je tudi prav, da bodo tudi ti
               zakoni, ki bodo imeli tipično evropsko naravnanost, imeli tudi podobno oznako; da bi
               jih tudi malo resneje vzeli v delo ali pa bili bolj kritični, da bi jih ne
               ponavljali. Ker gre za to, ko zdaj prihajajo zakoni, morajo biti taki, da ne bodo
               imeli potem svojih dopolnitev. Dam primer - moram pa reči, da sem tudi takrat, ko je
               šlo za razpis za ta javna dela in tako naprej, da smo tudi takrat rekli, priznam, da
               dajmo še počakati, pa bomo to kasneje urejali, ko se bo to leto približevalo, pa bomo
               takrat vrgli dva člena noter, ki bosta pomenila, da so ti javni razpisi tudi prek
               meja in ki pozivata tudi druge. No, očitno nas bodo našli še marsikdaj in marsikje,
               da bomo morali pohiteti. Menim, da bo državni program vključevanja pravnega reda in
               sploh vključevanja naše države v Evropsko skupnost tudi moral biti še deležen
               marsikaterih popravkov; ker menim, da bodo tudi, ko bodo prihajala poročila v
               Bruselj, ali pa ko nas bodo spraševali, ali pa tisti, ki ste direktno na tem delu, ko
               boste odgovarjali, najbrž našli še določene pomanjkljivosti, ki jih bo treba
               urediti.</p>
               <p>Ta državni program je zdaj, po mojem mnenju, tak kot se ga je dalo tega dne ali pa v
               teh časih sestaviti, kasneje pa se utegne še kaj zgoditi. Menim, da ga je treba tudi
               tako gledati. Mene to ne bo presenetilo, ker sem pripravljen na to, da se tudi
               spremembe izvršijo, pa da se mogoče ritmika ali pa kakšna zadeva pohiti, pa druga
               malo oddalji. Skratka, da ne bo to <q>"cement"</q>, ampak da bo to še zmeraj <q>"mešana malta"</q>,
               ki bo potem, ko se posuši, tisto, kar sem prej rekel.</p>
               <p>Moj poudarek ali pa moje gledanje na to našo državo je vedno bilo tako, da mora biti
               seveda učinkovita in ne predraga. No, v tem smislu menim, da bodo šli vsi napori, ko
               se bo šlo za pripravo proračunskih sredstev in za sam proračun. Naj pa opozorim, da
               gotovo je eden od temeljnih pristopov za proračunsko razmerje in védenje, kakšen je
               naš proračun, mora biti gotovo pokrivanje odhodkov s prihodki in da je to ena od
               osnovnih strategij, strateških prijemov, ki se jim ne bomo mogli izogniti. Od tod
               tudi bomo podprli in bom podprl vedno, ko bo šlo za taka prizadevanja, da se bo vse
               to uskladilo, ne glede na to, da bo ta ali oni pač imel manj denarja v žepu ali na
               poti proti svojemu žepu. Ne mislim tukaj na osebo, ampak mislim tu na posamezne
               porabnike.</p>
               <p>Ali je ta program zagotovilo, da vzdržujemo neko, bi rekel, intenziteto, ki smo si jo
               zadali? Recimo, da bo tudi gospod minister povedal, da je gotovo to, pa da tudi v
               bistvu ponuja ali pa daje možnost, da le ohranjamo svoj jaz. Ta <q>"svoj jaz"</q> - bom temu
               rekel - smo tudi predvčerajšnjim obravnavali oziroma da smo ga zdaj obravnavali, ko
               smo obravnavali carinski zakon - dopolnitev zakona, ki govori v določenih delih, tudi
               o tem, kaj bo s prostocarinskimi prodajalnami. Skratka, v tem primeru menim, da je
               tudi ta parlamentarni odbor opravil svoje delo in nekako dopovedal, da je to del naše
               drže in da se bomo držali reda, da pa ne bomo pač širili, vendar pa, da ne bomo tudi
               takoj zapirali, ker to ni potrebno, ker tudi ne vemo, kakšen bo ta urnik
               sprejemanja.</p>
               <p>Menim pa, da je eno od bistvenih, bom temu rekel, lastnosti ali pa bistvenih sestavin
               tega državnega programa tudi v trendih, ki so nujni. Menim, da je treba gledati na te
               trende in tudi na proračunsko dimenzijo, na razmerja med bruto domačim proizvodom in
               porabo in skratka med vsemi trendi in tudi vemo, ker je tudi v razpravi zakon o
               proračunih, ki naj to zadevo - bom temu rekel - uredi, naj da pravi red, naj da pravo
               abecedo zaporedja in seveda tudi odgovornost in tudi obvladovanje - mislim pota
               obvladovanja; da pa, kot pravim, ti osnovni trendi, ki so pa gotovo temelj našega,
               gospodarskega delovanja, ne bodo smeli biti zapostavljeni. Menim, da je prav, da bi
               morali malo bolj pohiteti. Mi ne smemo biti zadovoljni, da sicer tlačimo, da davimo
               to inflacijo, da nekako smo se že tako rekoč malo s hujšim orožjem lotili TOM-a, se
               pravi obrestne mere, vendar kot pravim: vse, kar bomo naredili, bomo naredili samo v
               prid gospodarstva. Mi na vsakem širšem razlaganju ali pa v večjih debatah o tem, kaj
               je potrebno našemu gospodarstvu - od pravkar sprejete oziroma potrjene ministrice, ki
               je tudi govorila o nekih stvareh, kaj je potrebno v gospodarstvu -, ne bomo mogli
               mimo tega, da je potrebno to gospodarstvo konkurenčno usposobiti. In ta konkurenčna
               sposobnost je gotovo tisto in se ne bodo mogli izgovarjati in nas oziroma vlado
               oziroma samo državo kriviti, če bodo pogoji enakopravni, če bodo pogoji evropski,
               potem je ta konkurenčna sposobnost tu. Potem tu ni več levo, desno, možnosti, da
               rečeš: ja, če bi pa bil denar, pa tako naprej, po nižji ceni, če bi bila domača
               inflacija manjša, ker je ne uvažamo iz tujine, in podobno. In tu, vidite, se ta naš
               krog odpira in zapira in ni moč mimo tega.</p>
               <p>Se pravi, karkoli bomo naredili in bolje, da naredimo leto, dve leti prej, da
               zagotovimo neke trdne temeljne možnosti v gospodarstvu, to bo največ, kar bo lahko.
               Vse ostalo bomo že pisali, bomo že premikali, delali pokrajine, občine, levo, desno;
               mislim, da to ne bo hudo, ne bo hudo, ker bo pač del procesa, ki zori, za katerega
               mislim, da je samo stvar pol leta, enega leta itn. Vendar ta dinamika ali ta zgodba o
               trendih v gospodarstvu, ki so temelji - bi rekel -prihajanja na Evropsko zvezo in
               kjer se ve, da so inflacije tako rekoč komaj zaznavni pojmi, ker so določene stvari
               trdne, jasne in nič premakljive. Ker če bi bilo to v redu, kar je pri nas, potem bi
               šli vsi po isti poti in bi bilo to moto ekonomije. Tako da pravim, da je bistvo, mora
               biti bistvo tega državnega programa in našega védenja ali pa našega vedenja tudi v
               tem, da nekaj naredimo, ker vse ostalo bo posledično bilo v redu. Ker če imaš
               normalne pogoje za življenje, potem tu ni problema, da imaš dva časopisa in ne vem
               kaj; da uporabljaš drugačno gorivo, ali pa ne vem kaj; da greš na izlet in podobno -
               levo desno; da ješ tako ali drugačno sadje - bolj drago, manj drago in podobno. Ampak
               ta abeceda mora biti in ta abeceda je tista bistvena, ki bo dala zagon ali dala tudi
               primerno legitimacijo. Tu nas ne bodo več postavljali; ja, pa prihod kapitala pa te
               stvari pa one stvari. Tu bomo rekli: oprostite, zadeva je jasna, zdaj se pa ne
               zgovarjajte, vi kar pridite, če imate denar, če pa ne, pa pojdite drugam.</p>
               <p>Skratka, ti elementi, ti trendi, ki so nujno potrebni: od inflacijske stopnje do
               obrestne mere in zraven je črtanje TOM-a <stage>(temeljne obrestne mere)</stage>, potem procent
               zaposlovanja oziroma brezposelnih, ki je vedno visok, ki je vedno v veliki številki,
               potem problem dodane vrednosti, potem konkurenčna sposobnost, vse to se s prejšnjim,
               kar sem povedal, nekako prekriva in se v bistvu izcedi v konkurenčno sposobnost in
               seveda v tisto, da je naša ekonomija refleksivna, sposobna in tudi v očeh Evrope
               dopovedljiva. Menim, da bo tudi na taki osnovi marsikateri vprašani v Evropi povedal:
               ja, to so pa že ljudje v redu in ne spada tja dol na zadnji del tega stolpca
               prihajajočih, ampak jih pomaknimo višje.</p>
               <p>Končal bom s tem, da menim, da je ta državni program predvsem tudi program za našo
               ekonomijo in je ves ta program v bistvu usmerjen v to, da dosežemo pravni red, za
               katerega vemo, da se mu ne bomo izognili, ker je pravni red evropskih držav, ki so
               razvite, in da bomo dosegli tudi neko uspešnost. Se pravi: na osnovi pravnega reda se
               vendar ve in vedno, ko se govori, vedno pravimo: ja, če bi imeli pa to urejeno, bi
               bilo pa v redu. Menim, da je dolžnost državnega zbora in tu gotovo naša dolžnost, da
               temu programu programu sledimo, da smo refleksivni, da ga razumemo, da ga tudi
               dopolnjujemo - verjetno, da ga bodo tudi v vladi dopolnjevali; vendar, da je to
               program, ki pomeni hitrejše korake k pravnemu redu Evrope in seveda hitrejše korake k
               naši uspešni ekonomiji in uspešni naši državi. Hvala.</p>
            </sp>
            <sp xml:id="SDZ2-Redna-13-1999-04-23.sp18">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Rejcu za njegovo razpravo. Dovolite mi, da pritegnem vašo
               pozornost z njegovo mislijo, da je to gradivo, ki ne gre <q>"za cement"</q>, ampak <q>"za
               mešano malto"</q>. Se mi zdi, da je dobra prispodoba. Besedo ima gospod Mozetič, za njim
               gospod Ivo Hvalica.</p>
            </sp>
            <sp xml:id="SDZ2-Redna-13-1999-04-23.sp19">

               <speaker>MIROSLAV MOZETIČ:</speaker>

               <p>Hvala lepa za besedo, gospod predsednik. Drage kolegice, spoštovani kolegi! Verjetno
               se niti ne splača kaj veliko govoriti o tem materialu, ampak za nekatere stvari je
               kljub temu koristno, da se jih pove. Tudi se ne bom prav podrobno spuščal, bom samo
               nekatere stvari, ki so mi bližje in ki kažejo na razmerja, ki vladajo na relaciji
               parlament - vlada; predvsem na te stvari bom poskušal pokazati.</p>
               <p>Poglejte, tu gre za akt vlade. Neka izhodišča, ki so mi prihajala na misel, ko sem
               poslušal do zdaj in ko sem gledal in kot zdaj s te strani gledam dvorano. Saj je
               skoraj smešno, da se mi pogovarjamo o tej zadevi, ki bi morala biti nek sam program,
               ampak to, kar je v tem programu in cilj, h kateremu naj bi prišli postopno. To so
               stopničke ali pa kocke, po katerih pač gremo od stopnje do stopnje in pridemo do
               nekaterega cilja. Ampak v tem trenutku so gotovo bolj zanimive afere ali pa <q>"afere"</q>
               tako ali drugače naglašene, ki se pojavljajo v javnosti, ki so bile včeraj osrednja
               tema v medijih, ki so danes verjetno osrednja tema vseh tiskovnih konferenc - takih
               in drugačnih. Ampak: ne glede na to, mislim, da prazna dvorana kaže, da je res to -
               predvsem na tistem delu, ki je vladajoči - kaže, da je res to akt vlade. In ker je to
               akt vlade, potem vladajoči gotovo ne potrebujejo biti tukaj. Ampak druga stvar, ki je
               bolj problematična; tukaj vidim in ga lepo pozdravljam - samo ministra za evropske
               zadeve, kakor da bi bila to stvar ministra za evropske zadeve, ne naše slovenske
               vlade v prvi vrsti. Bilo bi prav, da bi tukaj bila vlada, da bi bili vsi ministri, da
               bi morda tudi povedali, kaj je za kakšnim stavkom, ki v tem programu piše in bom
               potem pozneje pri nekaj stvareh vprašal, ker bi rad vedel, kaj se skriva za določeno
               stvarjo. Samo napisati nekaj ali napisati naslov enega zakona, ne da bi vedel, kaj se
               skriva za tistim zakonom, kaj se bo in v katero smer se bo ta stvar spreminjala,
               potem nočem biti niti seznanjen s tem, ker mi bomo itak samo seznanjeni kot državni
               zbor, kot zakonodajno telo, kot zakonodajalec, ki bo potem vrsto teh zadev spravil v
               zakone, ki bodo obvezovali in zavezovali vse državljane in še posebno vlado, čeprav
               običajno vlada ravno tistih stvari, ki jih državni zbor na njen predlog sprejme, ne
               spoštuje.</p>
               <p>Ampak tukaj se vidi, vidi se in kaže se odnos in bi se morali enkrat resno zamisliti,
               kakšna je vloga državnega zbora, kot zakonodajalca v tem procesu, v sistemu delitve
               oblasti, ki ga sicer imamo uvedenega z našo slovensko ustavo. Vendar, kakšna je vloga
               dejansko v tem procesu približevanja in vstopanja v Evropsko unijo: ali je samo v
               tem, da se seznanja z nekaterimi zadevami in da potem, ko se vladajoči zedinijo o
               nekaterih stvareh, potrdi tisto, o čemer so se zedinili.</p>
               <p>Meni je bil - priznam - najbolj všeč in predvsem sem pregledal določene stvari iz
               uvoda k tej zadevi. Ampak se sprašujem, komu je to napisano. Komu je to napisano? Ali
               je to napisano samo zato, da bo lepo napisano, da bi tisti, ki bodo prebrali, vedeli,
               da poznamo vrsto stvari, da imamo precej učenih in modrih ljudi? Ali je napisano tudi
               temu, da bi se to spoštovalo? Da bi se to spoštovalo predvsem pri predlagatelju
               zakona - večino zakonov, zlasti v tem delu, ki se tiče pristopanja k Evropski zvezi,
               in tudi parlamentu kot zakonodajalcu, ki mora ta načela in te principe
               spoštovati.</p>
               <p>Tukaj je nekaj zadev, s katerimi se več ali manj z vsemi strinjam. Vendar mislim, da
               ravno s tega vidika in tudi nekoliko med seboj prihajajo včasih v nasprotje.</p>
               <p>Tam govori na strani 22, da bi bilo pametno vrsto zadev in vrsto institutov enostavno
               prenesti in se ne zagovarjati na specifičnosti. Kar je zadeva, ki je sprejemljiva,
               vendar pogojno. Ta pogoj je že na naslednji strani, ko pravi, da se je treba zavedati
               dejstev, da golo mehanično prevzemanje nekih zakonodajnih rešitev ne daje tistih
               rezultatov, ki bi jih dajalo. Če damo to dvoje skupaj, je ravno tisto, kar bi morali
               povedati; da je prav, da prevzemamo vrsto rešitev in ni treba, da iščemo tisto, kar
               je že iznajdeno; vendar je pri vsaki rešitvi treba upoštevati ravno tisto, kar v
               prejšnjem odstavku piše, da bi ne bilo treba preveč tega upoštevati.</p>
               <p>Predvsem pa določene zgodovinske, socialne in politične razmere. Poglejte, izkušnje
               teh zadnjih 8 let kažejo, ko uvajamo vrsto institutov, ki so povsem normalni in ki
               smo jih izvedli iz parlamentarnih demokracij oziroma demokracij s tradicijo, kjer
               vrsta teh institutov normalno funkcionira; v naši Sloveniji ne funkcionirajo, ne
               funkcionirajo. Recimo, vrsta institutov - če se spet spravim samo na parlament
               -parlamentarne kontrole. To je več zadev: od vprašanj interpelacij, parlamentarne
               preiskave. Praktično niti eden ne funkcionira - vključno s kontruktivno nezaupnico -
               ne funkcionira tako, kot funkcionira v tistih deželah oziroma državah, od koder smo
               jih povzeli. Zakaj? Verjetno, ker so pač tukaj drugačni zgodovinski, socialni in
               politični pogoji in izkušnje in spomini itn. Ampak, kar pomeni posledično, da je
               treba tudi na tem delu spreminjanju teh pogojev veliko storiti, če bomo želeli ta
               evropski red vsaj približno vnesti v našo državo. In potem, recimo, stavek, ki je
               meni čudovit, vendar spet ne vem, komu je napisan: <q>"Oblikovanje posameznih zakonov,
               njihov sprejem v državni zbor in objava v Uradnem listu še ne pomenijo, da je delo
               opravljeno."</q> To je aksion, to je zakon, to je naravni zakon, tega zakona se ne da
               spreminjati, niti z ustavo ne. S tem se šele začenja najpomembnejši del in potem
               stavek: <q>"Če ni dovolj domišljena in jasna zasnova zakona, če niso upoštevane vse
               bistvene posledice, ki jih zakonodajalec želi doseči."</q> Ampak tukaj - to je temeljno -
               ampak tukaj je tudi naslovljeno na zakonodajalca v najožjem pomenu in pravem pomenu
               besede parlament, ker zakonodajalec je samo parlament; ampak v prvi vrsti velja, če
               ni dovolj domišljena in jasna zasnova zakona za predlagatelja, za vlado, ki to
               zasnovo zamišlja, pripravlja, ki to dela, ki ima tudi vrsto ljudi - pravijo celo
               veliko število strokovnjakov, v tisoče - ki naj bi te zadeve pripravili, tako da bi
               bile natančne. S tem se strinjam, ampak, to mora prebrati tudi in predvsem vlada.
               Tudi parlament, tudi mi se moramo tega zavedati, vendar v prvi vrsti vlada.</p>
               <p>Potem mislim, da so ta izhodišča v nekaterih delih - grem kar naprej - mislim, da
               tudi politično, z vidika politične rešitve niso dogovorjena in usklajena. Sami pri
               ustavnopravni ravni ugotavljajo pač pisci tega teksta, da gre za občutljiva politična
               vprašanja. In tam, ko govorijo o spremembi ustave; to, da je treba določene stvari s
               spremembo ustave spremeniti, to gotovo ni več niti tako sporno. Vendar, vrsta
               sprememb, ki se jih tukaj navaja - so lahko z vidika strokovne obdelave, strokovnih
               vprašanj, delno tudi političnih, potrebne; vendar ne z vidika približevanja Evropski
               zvezi, to pa ne. Zato bi bilo treba ločiti - in to so še pri nekaterih drugih zadevah
               postavili. Recimo, odnos med vlado in državnim zborom. Sploh ni potrebe, da se ga
               popravlja in spreminja zaradi vstopa v Evropsko zvezo. Mi imamo pač specifično
               zadevo, povzeli smo nemško ureditev in jo prilagodili ali pa po svoje še naprej, malo
               pokvarili, vendar ni potrebno zaradi Evropske zveze. Vsaka država, če vzamemo v
               grobem, so vsaj trije različni sistemi ureditve odnosa parlament-vlada oziroma teh
               dveh vej oblasti v sistemu delitve oblasti. Je drugače v Angliji, je drugače v
               Nemčiji, da ne govorim o Franciji. Kar pomeni, da ni neke enotne ureditve in to ni,
               recimo, to vprašanje.</p>
               <p>Tudi vloga lokalne samouprave - tako kot je tukaj, verjetno; kot je verjetno, ker ne
               vem, kaj je za tem, ker je samo alinea - in pa ureditev referenduma imamo tudi skoraj
               v vsaki evropski državi drugače urejeno. Je pa res - z vidika vstopanja v Evropsko
               zvezo - potrebno v ustavi urediti vse tisto, kar se dotika prenosa dela suverenosti v
               Bruselj. To pa je nujno. Tega zdaj v ustavi nimamo in brez tega tudi ne bomo mogli
               kot polnopravna članica vstopiti v Evropsko zvezo, ker bomo morali s podpisom -
               takrat tistega sporazuma - bomo avtomatsko določene pristojnosti, ki so sicer po
               tradiciji v suverenosti države, prenesti na Bruselj. In to gotovo manjka in to je
               gotovo nujno, ampak vse drugo je pa lahko, da je potrebno; ampak ne zaradi vstopa v
               Evropsko zvezo.</p>
               <p>In potem na zakonski ravni, ko pravi, da je treba upoštevati vrsto načel in zahtev,
               ki naj bi jih slovenska, sodobna slovenska zakonodaja izpolnjevala in potem, ko
               našteva vse tisto naprej; to so elementi pravne države. Brez tega nekateri celo
               pravijo, da če nimaš izpolnjenih teh pogojev, niti ne moreš govoriti, da si pravna
               država. Ampak spet vprašanje: na koga se to nanaša, na celo javnost? Temeljno načelo
               in vezano še naprej na načelo jasnosti, poenostavitve, načelo določnosti. To je
               temeljno načelo, ki ga mora upoštevati vsak, ki pripravlja zakon, ki sprejema zakon,
               in tak zakon mora biti, ker sicer ne vem, kako naj ga ljudje izpolnjujejo. Vendar eno
               od temeljnih načel javnosti: kako je ta javnost najbolj obveščena in pravočasno in
               sprotno; kaj se dogaja in kaj jo čaka z novo zakonodajo; tako da tečejo zakonodajni
               postopki normalno - normalno, ne po nekih ekspresnih zadevah - tako da se tisto, kar
               je določeno v prvem branju kot cilj, kot temelj, kot načela, ki se želijo v zakonu
               urediti, se v drugem branju z amandmaji - ponavadi vlade - ne spreminjajo; kar
               pomeni, da smo nekaj določili v prvem branju in potem tisto v drugem branju vrgli na
               glavo. To so principi, ki jih je treba upoštevati in spadajo v ta načela, ampak v
               prvi vrsti spet mislim, da bi jih morala predvsem vlada prebrati in potem tudi
               državni zbor, seveda.</p>
               <p>Na strani 27 - postopki. Sam sem si zraven napisal <q>"postopki"</q>. Spet je vrsta zadev,
               ki je ravno na tej relaciji parlament-vlada. V eni alinei govori o obligacijskih
               razmerjih, posebej še obligacije - mislim, da to gre na isto stvar - omenjam pa ta
               zakon predvsem zato, ker vem, da je že dolgo časa v postopku pripravljanja in
               sprejemanja, ampak v prvem branju je v državnem zboru praktično brez kakršnihkoli
               velikih pripomb in sklepov šel skozi prvo branje. Kje je zdaj, ne vem in verjetno
               tudi pozneje ne bo kakšnih posebnih razprav, ker gre za zakon, ki je precej
               strokoven, podobno kot zakon o pravdnem postopku, pa je relativno dolgo časa postopek
               tekel; vendar ne - kakor jaz vem - ne v državnem zboru in ne da bi bile tukaj
               razprave parlamentarcev zelo dolge, ker gre za zakone, ki so pomembni, zelo važni,
               vendar precej ali pa zelo zelo strokovni in do neke meje tudi tehnični. Enako velja
               za postopek v državnem zboru, ki tukaj verjetno namiguje, da je poslovnik predolg.
               Poslovnik je v marsičem treba popraviti, s tem se strinjam.</p>
               <p>Ampak, poglejte, in se je pokazalo tudi v zadnjem obdobju; kadarkoli pride zakon -
               bom najprej rekel - usklajen v vladni koaliciji, tako da ni več sporno, kaj je tisti
               cilj, ki ga želi doseči koalicija in vlada tak zakon prinese v parlament in sama ne
               prihaja več z amandmaji v drugem branju, se je brez težav v kratkem času z relativno
               majhnimi razpravami in kratkimi razpravami tak zakon v državnem zboru sprejel. To so
               te stvari, ki jih je treba rešiti in to je tisto, kar naj bi se okrepilo: sodelovanje
               vlade-parlament. Ne v tem, da je parlament uslužen, da vse, kar vlada prinese, damo
               takoj na dnevni red, ampak predvsem to, da parlament skrbi - in tisti, ki so v
               parlamentu, so v prvi vrsti za to zadolženi, da prihajajo v ta državni zbor stvari
               pripravljene in potem gotovo ne bo zadeva problematičen.</p>
               <p>Čeprav sem precej dolg, ampak vseeno bom še nekaj stvari povedal. Iz tistega
               poglavja, ki ima naslov <q>"Pravosodje in notranje zadeve"</q>, predvsem kar zadeva
               pravosodje.</p>
               <p>Tam je napisanih vrsta lepih načel, ampak predvsem tukaj bi rad poudaril tisto, kar
               sem že povedal. Naštete imamo vrste zakonov brez kakršnekoli vsebine, kaj naj bi v
               teh zakonih bilo, kaj naj bi se spreminjalo, kaj naj bi se dogajalo. Mi se bomo s tem
               seznanili in bomo vsi srečni, da vemo, da se bo v kratkem do junija meseca oziroma
               julija sprejel zakon o lastninskih in drugih stvarnih pravicah in nepremičninah, ki
               je res že dolgo časa v proceduri, pa ne vem, zakaj. Tisti del, ki je bil najbolj
               sporen, je bil izločen - lastninska pravica tujcev. Vse ostalo, kakor se spomnim iz
               pogovora, ni bilo niti sporno. Ni bilo niti sporno.</p>
               <p>Potem, recimo, zakon o sodiščih in zakon o sodniški službi naj bi v letu 2000 do
               poletja leta 2000 sprejeli. Ne vem, ali bomo šli ponovno v reformo pravosodnega
               sistema? Tukaj nič ne piše, da so samo kakšne spremembe ali karkoli. Ampak, sprejeli
               bomo zakonu o sodišču in sodniški službi. To bi bilo koristno, želel bi, da bi bil
               minister bil tukaj in bi povedal, kakšne reforme si ponovno v tem pravosodju
               zamišlja. Zakon o tožilstvu - v državnem zboru ga je zadnjič sam minister umaknil.
               Tukaj zgleda, da bi morali cel zakon sprejeti, že sprejeti, ker piše 1999/1. To
               pomeni, verjetno v prvem četrtletju leta 1999. Še in še je takih zadev, ki se
               pojavljajo in ki bi poslanec verjetno in parlament najbrž moral vedeti, da bi kaj
               bilo.</p>
               <p>Posebej sem si označil eno zadevo, ki je vezana na zakon o pravdnem postopku, ki smo
               ga sprejeli, in so me že nekateri bivši kolegi odvetniki malo pokarali zakaj sem
               govoril proti tistim določbam, ki uvajajo obvezno zastopstvo odvetnikov. Takrat sem
               povedal, zakaj sem to govoril in tudi kolegom sem povedal. Ampak, takrat je bilo
               jasno rečeno, da bomo zelo hitro sprejeli zakon, ki bo urejal brezplačno pravno
               pomoč. Da se bo s tem ta problem izločil. Tukaj gledam zakon o brezplačni pravni
               pomoči: 2002 - IV, to pomeni do konca leta 2002. Je notri tudi zakon o notariatu, ki
               naj bi - spredaj piše - v ta zakon prenesli ponovno vrsto pristojnosti, zlasti s
               področja nepravdnega postopka, na notarje, zato da bi ljudje hitreje prišli do svojih
               stvari, do ureditev svojih zadev. Vendar praksa, od kar notaritat funkcionira, je
               ravno obratna; da ljudje prihajajo dražje in počasnejše do vseh teh zadev. To
               verjetno niti ni tako potrebno z vidika vstopa v Evropsko zvezo, ampak je v tem
               programu. Je pa potrebno urediti zaradi nas.</p>
               <p>In mislim, da bi itak vse zadeve, ki jih tukaj notri delamo - in tudi to, kar je
               povezano z vstopanjem v Evropsko zvezo - da bi jih morali predvsem zaradi nas samih
               slovenskih državljanov države Slovenije urejati. In pri državni upravi, kjer je
               ogromno napisanega, kaj bi bilo treba vse narediti - ne vem sicer, zakaj se to že ne
               dela - je našteta vrsta zakonov, ki po mojem globokem prepričanju nima nobene
               povezave z vstopanjem v Evropsko zvezo in z usklajevanjem evropskega reda. Zakon o
               volitvah v državni zbor, zakon o evidenci volilne pravice, zakon o volitvah lokalnih
               skupnosti, zakon o političnih strankah, zakon o volilni kampanji, zakon o določitvi
               volilnih enot, zakon o lokalnih volitvah, vse to je celo nujno. Mi bi morali celo
               sprejeti zelo hitro zakon o volitvah glede na odločbo ustavnega sodišča. Tukaj so
               roki dalje pomaknjeni, ampak ne zaradi vključevanja v Evropsko zvezo. In tudi, če
               pogledate, tam imajo različne volilne sisteme in vrsto zadev.</p>
               <p>In kar zadeva zakon o vladi, je zelo zanimivo tisto, kar se v časopisih pojavlja. To
               je tudi zanimivo, da naša vlada sporoča javnosti, kaj pripravlja na področju
               spremembe vlade. Celo, da bo v zakonu o vladi uredila vrsto zadev, za katere mislim,
               da spadajo v ustavo. Ampak o tem parlament nič ne ve, tudi iz teh papirjev ne more
               nič izvedeti. To je ključna zadeva. Če misli vlada in če želi vlada in tisti, ki so v
               tej vladi, da je možno vse te zadeve pripraviti na tak način, da vlada napiše te
               papirje in jih prek tiskovnih konferenc in medijev razglaša javnosti in da bo potem
               na ta način dosegla pritisk javnosti na parlament, naj za božjo voljo te zadeve
               sprejmejo čez noč, ne da bi se spuščali v vsebino - je zadeva popolnoma zgrešena.</p>
               <p>Še enkrat. Priznam, da sem ta čas porabil v bistvu v prazno predvsem zato, ker je to,
               kar imamo pred sabo, akt vlade in kot akt vlade in kot takega sem v določenih zadevah
               povedal svoje mnenje v nekaterih točkah, ki se njega tiče. Bi se pa morala tudi vlada
               zavedati, da večina ali pa ogromno stvari, ki je tukaj notri napisanih, mora iti
               skozi ta državni zbor. In če še vedno, kljub temu da se napovedujejo določene
               spremembe na relaciji parlament - vlada, kar zadeva delitev oblasti in pristojnosti
               med enim in drugim, kar bo morala - če bo -, bo morala ustava to urediti, bi morala
               vlada vedeti, da je zakonodajno telo in tisto, ki določa to smer, vendarle parlament.
               Pa čeprav je v praksi jasno tako, in to ni samo v Sloveniji, pri nas je morda to
               nezdravo in ne preveč dobro izpeljano, je razumljivo, da je vlada tista, ki določa,
               predlaga in vladna večina te zadeve tudi sprejema. Ampak tukaj ne gre samo za to.</p>
               <p>Pri Evropski zvezi gre še za eno drugo stvar, za katero se je od vsega začetka
               prisegalo, da je to skupen projekt, da je to projekt, ki se tiče vseh: tako vseh
               političnih strank kot vseh državljanov - ker na koncu koncev bodo in bomo državljani
               tisti, ki bomo to nosili, dobro ali slabo, ali oboje skupaj - in zato bi morali biti
               tudi taki programi pripravljeni v takem smislu. Mislim celo, da je plenarna seja
               državnega zbora neprimerna za take zadeve, ampak treba je najti rešitev, kako bi take
               stvari, ki so sicer v prvi vrsti stvar vlade in ki so kot vladni akti bili v
               različnih odborih državnega zbora in na različne načine verificirani, vendar tudi
               tukaj in vsaj na tak način, da se poslanci državnega zbora, ki morajo potem odločati
               in ki so potem vsega krivi in zato tudi nič vredni, vedo, kaj se dogaja in kaj se
               pripravlja. Jaz samo upam, da je vse, kar je tukaj vlada napisala, napisala v dobri
               veri in resno in tudi misli tako pripravljati stvari in da bo tudi vse te stvari, ki
               jih bo morala predlagati državnemu zboru, predlagala na tak način, tako dobro
               pripravljeno, da bo odgovarjalo vsem principom in načelom, ki jih je v uvodu programa
               napisala, da jih je treba spoštovati pri sprejemanju zakonodaje na sploh slovenske in
               tudi pri sprejemanju zakonodaje, ki je potrebna za usklajevanje našega reda z redom
               Evropske zveze. Hvala lepa.</p>
            </sp>
            <sp xml:id="SDZ2-Redna-13-1999-04-23.sp20">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod Ivo Hvalica, za njim Jože Zagožen.</p>
            </sp>
            <sp xml:id="SDZ2-Redna-13-1999-04-23.sp21">

               <speaker>IVO HVALICA:</speaker>

               <p>Hvala lepa, gospod predsednik. Pravzaprav je nenavadno ob taki pomembni točki
               dnevnega reda, pa čeprav je to zgolj akt vlade, s katerim se mi seznanjamo, da človek
               govori pred prazno dvorano, v kateri je prisotna manj kot tretjina vladajoče
               koalicije. Fluktuira nekje med 18 in 20 poslanci. Očitno vladajoče koalicije to ne
               briga. Nenazadnje, mislim, da je lahko vsak zaznal, da v imenu poslanskih skupin
               vladajoča koalicija sploh ni tu nastopila. In to je neevropsko. Kaj pomaga sprejemati
               pravni red Evrope, če pa v podzavesti to ni prisotno? To ni prisotno in to se vidi
               lahko vsak trenutek.</p>
               <p>Mene moti že ta naslov. Ta naslov se lahko interpretira na dva načina: ali je to
               program, samo parcialni program do leta 2002 in boste naprej imeli neki boljši
               program, ali pa je to vse, ker mislite, da bomo leta 2002 te zadeve absolvirali? Jaz
               ne razumem. To se da interpretirati tako in tako. Verjetno manjka tudi kakšna
               vejica.</p>
               <p>Pojdimo na samo zadevo. Nedvoumno je - in to ste povedali - da je to akt vlade. Tu se
               že kaže na neevropsko razmerje med vlado in državnim zborom. To neevropsko razmerje
               poudarja konstantno tudi predsednik vlade. Predsednik vlade, ki se ne potrudi
               odgovarjati niti enkrat na dva meseca poslancem, kar je totalno neevropska
               kategorija. Predsednik vlade, ki je izjavil, da si on ne predstavlja, da bi sedel v
               poslanski klopi. Če bi predsednik vlade neke članice Evropske unije tako rekel; na
               naslednjih volitvah ga zbrišejo, da ne vidi več politike. Ampak mi imamo takega
               predsednika vlade, ki je totalno neevropsko naravnan.</p>
               <p>Glejte - Kohl sedi v poslanski klopi, sem to že povedal. Berluscconi sedi v poslanski
               klopi. Prodi, novi komisar Evropske unije, sedi v poslanski klopi. Nič se mu ne zdi
               to zamalo. Našemu velikemu predsedniku vlade bi pa padla krona, liberalna krona z
               glave, če bi se on usedel v poslansko klop. Zaradi tega tudi ne prenese tega
               parlamenta. Ne vem, kje se je teh manir naučil, vsekakor je pa trden dokaz, da ni
               evropsko naravnan in kot tak v podzavesti tudi v Evropo noče. Jaz sem v to trdno
               prepričan.</p>
               <p>Sedim v komisiji za evropske zadeve, ki jo zelo prizadevno, zelo vztrajno in zelo
               kontinuirano redno vodi kolega Lojze Peterle. To je edina komisija, ki zaseda vsako
               sredo zjutraj. Meni to ne <q>"paše"</q>, ker zaseda zgodaj zjutraj, ampak to ne pomeni, da
               nisem - rekel bi - 90% prisoten na komisiji, ki jo vodi Lojze Peterle. Zaradi tega
               tudi neke ugotovitve s te komisije.</p>
               <p>Sedim v petih komisijah in vam garantiram, da je ta komisija - komisija z zvenečim
               naslovom: za evropske zadeve superaktualnim naslovom - ta komisija je medijsko
               najmanj pokrita. Nikogar ne briga: Jerovšek ima sedaj to komisijo, tam se vse dere,
               tam se fotografira, tam se vsaka besedica, vsaka vejica hoče posneti, med tem ko tu,
               ko gre vendar za komisijo za evropske zadeve slovenskega parlamenta, je tako rekoč
               medijsko nepokrito oziroma da sem bolj točen, običajno je tu predstavnica STA, ki
               potem napiše dve, tri vrstice in novinar iz sosednje hrvaške države. Torej gre za
               čuden paradoks ob vsem tem generiranju tega, ob vsem tem ustenju pa dejansko to, bi
               rekel, niti normalno, niti normalno ne funkcionira. Ker, ne vem, lahko bi bilo to
               vsaj toliko medijsko pokrito, kot je odbor za infrastrukturo, ali pa vsaj toliko, kot
               je komisija za Slovence v zamejstvu in po svetu. Ne. Očitno je nekaj močno narobe,
               močno narobe na strani vlade, ne parlamenta, ker je vlada pravzaprav parlament tudi s
               tem aktom izločila. Mi naj bi vas tu samo poslušali, mogoče vam celo pritrjevali,
               nekateri pa niti ne, zakaj pa ne bi šli na kosilo med tem časom, ker je to boljše;
               itak oni vedo vse, so evropsko naravnani, se evropsko spakujejo, evropsko
               intervenirajo, vse seveda pogojno rečeno, med navednicami, tu pa opozicija pa poskuša
               le dati temu, rekel bi, neko verodostojnost, neko ceno, zato je tudi, vsaj opozicija
               pod A, v celoti prisotna. To je tako rekoč v celoti. Več nas je, kot je ostalih. Sem
               seštel dvakrat, ko sem bil v klopi.</p>
               <p>Torej, kaj sledi izza tega, kar mi tu rečemo, ali je posneto ali ni. Vi veste, da
               dogodek je takšen, kakršnega posnamejo mediji. Le majhen delček tega, kar bomo mi
               danes tu rekli, do zdaj še ni nastopil noben pozicijski poslanec, ne samo nobeden
               izmed vodij poslanskih skupin, niti noben pozicijski poslanec. Saj bi bilo zanimivo
               vedeti, če je sploh prijavljen, verjetno da ne. To jih ne briga. Tenis, Maxim, pa to,
               to so teme za debato.</p>
               <p>Zdaj ne morem mimo ministra za evropske zadeve, ki je ustrelil tukaj enega kozla.
               Sicer imamo zdaj dovoljenje vlade, da se lahko odstreli medvede, volkove tudi, za
               kozle vem, da ni prepovedi, to pa ne pomeni, da jih lahko streljaš. Ministru ne uide
               nič manj kot to, zelo skrbno sem ga poslušal, govoril je o javni upravi, o državni
               upravi. Pravi, da se ne povečuje, da se prerazporeja, da se uvajajo nove tehnologije,
               da se izobražuje, ne vem kaj. Odpreš časopis, vsak dan ministrstvo za kmetijstvo
               toliko mest, ministrstvo to toliko mest. Ja, to je vsak dan, dragi moji! To je vsak
               dan! Pa komu lažete tu? Nič ne, niti ne prerazporejete, niti ne izobražujete in niti
               ne uvajate novih tehnologij, tu pa sem imenujete kakšnega novega ministra, ker smo
               vam prejšnjega sesuli, kakšen tudi odstopi, pa potem zamenjate posledično še kakšno
               državno sekretarko. Mogoče niti ne tisto najslabšo, ampak ne vem, to je vaša
               stvar.</p>
               <p>Torej dnevno časopisje, ki ga vi obvladujete, vas demantira, minister. To, kar ste
               rekli tu, je bil strel v kozla v polno, v glavo! Vis a vis tega človek ugotovi, kako
               je v praksi s to državno upravo, kako se državljan sooča s tem. Jaz ne vem, ali smo
               mi v tej državi pozabili ali ne vemo, kako izgleda javna uprava, državna uprava vis a
               vis državljana. Pa ja ne mislite, da je treba potni list nesti na upravno enoto, da
               ga podaljšate, recimo, če ste državljan države Evropske unije - ne. Kupite kolek,
               greste na pošto, kjer vam to uničijo, ker važno je, da plačaš davek, kot se temu
               reče, takso. Vi bi pa nabili, ne vem koliko ljudi, tam žigosajo, se potijo, ljudje
               čakajo! Uvedli ste take strojčke, ki vam dajo zaporedno številko, pa prideš po eni
               uri, še vedno polna vrsta in tako dalje in tako dalje. Jaz sem dal te dni nekaj takih
               operacij skozi. Če si poslanec opozicije, te pa še bolj poskušajo spraviti tja, da
               boš ja zadnji. To so vaši neevropski sistemi v praksi.</p>
               <p>Kako se podaljšuje vozniško dovoljenje v Italiji, na primer. V trafiki kupiš
               znamkico, važno je, da si plačal. Vi pa evidentirate, udba, to, drugo, tretje, vse
               imate<gap n="..."/>! Verjetno imamo takšne dosjeje, da bo en dan Štefanova 2 počila od
               prenapetosti. Vi, minister, že veste, ker ste bili tam. To je vaša evropeizacija
               državne uprave. Lepo vas prosim, no! Vi ste tako daleč od evropskega pojmovanja
               evropske uprave, kot je še vedno Mars od Zemlje. Jaz o tem ne dvomim. Pač pa ste
               nekaj res evropskega pogruntali: prižgane luči na avtomobilih podnevi, ob soncu; in
               ko se avgusta meseca voziš po Portorožu, misliš, da te je zadela kolektivna
               sončarica, skupaj z ostalimi, in se nam Evropa, Evropska unija, ki tega ne pozna,
               čudi, od kod so se pa ti vzeli! Ampak to je posledica Balkana, jaz to vem; samo, da
               so oni predpisovali druge stvari, zavesice, to, drugo, verigo, da vlečeš avto in take
               neumnosti, kot da so avtomobili vprežni vozovi in tako dalje, ki se kvarijo na vsak
               kilometer. Čudno, da še ni tip-top za <q>"flikanje"</q> gum, da ne predpišete. Samo še to
               vam manjka! To bi bila pa res evropska kategorija. Ja, takih stvari bi vam lahko
               naštel še ne vem koliko.</p>
               <p>Nalašč nisem hotel slediti temu vašemu dokumentu, pa čeprav je že v poročilu, ki ga
               je napisal predsednik komisije, nekaj stvari, na katere bi morali opozoriti. Kaj vem,
               skupna zunanja in varnostna politika, recimo, o tem bi lahko govorili tu ne vem
               koliko časa. Da ne govorim o pravosodju. Pravosodje je azijsko, ne pa evropsko, niti
               vzhodnoevropsko ne. In tako dalje in tako dalje. Pa se nihče ne razburja. Nič; vi
               greste naprej, neusmiljeno. Ampak nekaj sem se pa zadnjič vprašal, pravzaprav ali
               lahko sploh liberalna demokracija govori evropsko? Jaz ne poznam liberalnih strank,
               ki bi dominirale v Evropi. To so nekje <q>"out of order"</q>. Zgleda, da bomo v Sloveniji pa
               z liberalno demokracijo stopili na ta fantastičen evropski oder. Vi to mislite. V
               bistvu boste kmalu ugotovili, da vam bo zdrsnilo in vam že drsi. Na žalost! Ker žrtve
               bomo mi, ki v to Evropsko unijo želimo. Bolj kot vi! Na žalost vam bo zdrsnilo.</p>
               <p>Barometer je bil tu omenjen. Zakaj smo zadnji? Ali je mogoče kdo gledal televizijski
               dnevnik včeraj? Ne! Tednik? Zelo zanimivo. Avtorica zasluži, mislim, da ji je ime
               Pika, samo to sem si zapomnil, zasluži vso pohvalo. Intervjuirala je tudi enega izmed
               vodilnih menagerjev iz Evropske unije, ki vodi podjetje v Sloveniji. In ta je
               marsikaj povedal. Spoštovana gospoda! Sploh ni evropska naravnanost, če ti v vsaki,
               na Primorskem rečemo, betuli, tu bi rekli pa vsakem pajzlu ljubljanskem, plačaš
               kozarec vina tako kot na trgu Svetega Marka v Benetkah. To ni Evropa. To je Balkan.
               Ta gospod je tudi povedal, da smo mi tu neevropski, ker smo predragi. Za njegove
               pojme, bog ve, koliko zasluži ta gospod. Sigurno 10-krat več od moje toliko opevane
               poslanske plače, ki je res milo rečeno, je ni med 30 plačami v državnem zboru. To sem
               zadnjič iz neke statistike v Mladini videl. Oni skrbijo za to, da so ljudje
               obveščeni. Torej Tednik je pravzaprav pokazal in bi moral marsikoga zaskrbeti.</p>
               <p>Jaz v Peterletovi komisiji poslušam tudi ljudi, ki imajo na skrbi raziskavo javnega
               mnenja in posredno tudi promocijo Slovenije. Te zadeve so vedno dvosmerne. Ne moremo
               mi samo dobivati, mi moramo tudi oddajati signal. To je tako kot v ljubezni, minister
               Bavčar. Ne moreš ti samo <q>"kasirati"</q>, je treba tudi dati. Zelo je zanimivo, te
               raziskave, če niso same sebi namen, bi morale pravzaprav ta vaš program za prevzem
               pravnega reda Evropske unije do leta 2002 temeljito spremeniti.</p>
               <p>Morali bi se zavedati, da so ljudje vendar ljudje. Ni dovolj program, mi imamo tudi
               program v državnem zboru, po katerem, recimo, naj bi imeli seje državnega zbora samo
               zadnja dva tedna v mesecu. Ta mesec zasedamo že ves mesec. In tudi to, gospod
               predsednik, sedaj se obračam nazaj, ni evropsko. Če ne spoštuješ elementarnega reda,
               če ne spoštuješ urnikov, če ne spoštuješ ure, potem to ni evropsko. Jaz imam včasih
               občutek, kot da pri nas še vedno uporabljamo peščene ure in da za koledarje
               uporabljamo, tako kot so včasih zasekali po eno znamenje v drevo, kot je Robinzon, ki
               si je tako svoj koledar uredil. Tak občutek imam. To ni evropsko. Skratka, veliko teh
               stvari bi še lahko rekel.</p>
               <p>Jaz lahko zaključim samo nekaj. Ni dovolj imeti program, treba je tudi želeti v
               podzavesti. Da pa je to prisotno pri vladi, me niste prepričali. Hvala.</p>
            </sp>
            <sp xml:id="SDZ2-Redna-13-1999-04-23.sp22">

               <speaker>PREDSEDNIK JANEZ PODOBNIK:</speaker>

               <p>Hvala lepa. Doktor Jože Zagožen je zadnji pisni prijavljen.</p>
            </sp>
            <sp xml:id="SDZ2-Redna-13-1999-04-23.sp23">

               <speaker>DR. JOŽE ZAGOŽEN:</speaker>

               <p>Hvala lepa. Gospod predsednik, ne bom ponavljal vsega tega, kar je bilo danes tukaj
               že rečeno. Samo nekaj mnenj v zvezi s to točko. Na prvi pogled je stvar
               perfekcionirana. Gre za obsežno natančno razgrajeno gradivo, ki daje prvi vtis, kot
               da je to en popoln program, po katerem se bo stvar sama od sebe odvila. Vendar je to
               predvsem posoda, oblika, ki jo je treba napolniti z ustrezno vsebino. Ta vsebina pa
               so tiste potrebne strukturne reforme, ki jih moramo nujno speljati za vstop v
               Evropsko unijo. Se pravi, ni dovolj samo zakon, treba je spremeniti nas same. To bo
               zelo težko, še posebej na gospodarskem področju, ki ga nekoliko pobližje
               spremljam.</p>
               <p>Osnovni kazalci gospodarjenja se že nekaj let niso bistveno spremenili. So neka
               nihanja, vendar bistveno ne. Zaposlenost se še vedno giblje nekje na ravni 14%,
               inflacija se je znižala, ampak kljub temu je še vedno najmanj dva in pol krat višja,
               kot je v državah Evropske zveze. Gospodarska rast, po zadnjih informacijah, ne bo 4%
               ampak okrog 3,5%, pri čemer je zlasti zaskrbljujoča raven industrijske proizvodnje,
               ki konstantno pada, nasprotno pa raste delež, ki ga prinašajo trgovina, banke, tudi
               državna uprava se šteje kot producent za svojo porabo. Posebej zaskrbljuje tudi nizka
               dodana vrednost, ki je mnogo nižja od povprečja v Evropski zvezi.</p>
               <p>Rezultat vsega tega je, da so strmo padle tudi neposredne tuje investicije, kot jim
               rečejo, se pravi, da ni pretoka svežega kapitala. Temu ustrezno pa se ne znižuje
               proračun oziroma javna poraba, ki je še vedno mnogo prevelika.</p>
               <p>V tem okviru bi kazalo tudi iskati tiste prioritete v zakonodaji, na katere so
               opozarjali že moji predhodniki, kaj dati kot prednost pri vstopu v Evropsko zvezo.
               Osebno sem pogrešal, ko smo se pogovarjali o pogajalskih izhodiščih, nekatere
               omejitve, odloge, ugodnosti na gospodarskem področju, saj so se te zahteve za naša
               pogajalska izhodišča v glavnem nanašala na to, da nam naj še naprej dovolijo, da
               finančno interveniramo v podjetjih, v gospodarstvu. Tudi to je lahko razlog, vendar
               izjemoma in v prehodnem času, ne pa kot trajna in sistemska oblika.</p>
               <p>Drugo, kar je, kar bi nas moralo skrbeti, je to, da se struktura industrijske
               proizvodnje zelo hitro spreminja, nekako v tišini, izven oči. Naša podjetja vse bolj
               postajajo proizvajalci komponent, sestavnih delov, sklopov, vse manj pa končnih
               proizvodov, v katerih bi tržili tudi znanje, marketing, finančno uspešnost in podobne
               stvari, ki se selijo v tuja središča. Pri nas se pač potem izračuna, toliko je ura
               nemških mark in tako naša podjetja poslujejo na robu donosnosti, nekatera pod robom
               in to ni nikakršen garant za nadaljnji gospodarski razvoj, za razcvet, ki bi moral
               biti predpogoj za socialo, pri kateri smo včasih tudi širokogrudni. Menim, da bi
               morali ta program čimbolj pospešiti. Na tem mestu je treba jasno povedati, da tako s
               strani večine poslancev kot s strani opozicije ni bilo nikdar zavlačevanja pri tistih
               zakonih, ki so resnično pomenili pot v Evropsko zvezo. Kljub temu, da smo bili včasih
               kregani, češ, da te stvari zavlačujemo. Tudi na odboru za gospodarstvo skrbno pazimo,
               da so tiste stvari, ki pomenijo našo hitrejšo pot v Evropo in ki so kolikor toliko
               profesionalno napravljene, čimprej in čimbolj kakovostno obravnavane in tudi
               sprejete.</p>
               <p>In na koncu mi dovolite oceno, da smo po mojem mnenju mnogo preoptimistični glede
               možnosti sprejema te zakonodaje, tako na vladi, kot tudi v državnem zboru. Menim, da
               je prepustnost, pretočnost premajhna in da mnogo od tega ne bo storjenega v teh
               rokih, kot so zamišljeni. Na ta način si tudi ta državni zbor nalaga nase veliko
               breme odgovornosti za sprejem te zakonodaje, ker bo na koncu najbrž ugotovil, da je
               ni v stanju v tem obsegu in v tem času uresničiti. Hvala lepa.</p>
            </sp>
            <sp xml:id="SDZ2-Redna-13-1999-04-23.sp24">

               <speaker>PREDSEDNIK JANEZ PODOBNIK:</speaker>

               <p>Hvala lepa, dr. Jože Zagožen. Sedaj smo izčrpali prijavljene razpravljavcev. Ali bi
               želel minister besedo? Prosim, gospod Bavčar. Prosim, da se nam počasi poslanci, ki
               so eventualno v preddverju, pridružijo, ker bomo najverjetneje pričeli z odločanjem o
               dodatnih sklepih.</p>
            </sp>
            <sp xml:id="SDZ2-Redna-13-1999-04-23.sp25">

               <speaker>IGOR BAVČAR:</speaker>

               <p>Hvala lepa, gospod predsednik. Spoštovane poslanke in poslanci! Res je, dokument ni
               perfekten. Tudi v ambiciji, ki smo si jo postavili, ni zaslediti želje po tem, da bi
               ga perfekcionirali, kajti govorimo o tem, da ga bomo dopolnjevali. Je pa razlika med
               dokumentom, ki smo ga s podobnim naslovom sprejeli pred letom dni, in tem. Ta
               napredek, ki je evidenten, ne samo kvantitativen, ampak tudi kvalitativen, omogoča,
               kot je bilo tu rečeno s strani poslanca Rejca, da vzdržujemo tempo.</p>
               <p>Danes vemo natančno, kaj moramo storiti, vemo, koliko nalog je pred nami, za razliko
               od časa pred letom dni, ko pravzaprav, roko na srce, vsega tega nismo vedeli, pa tudi
               nismo mogli vedeti. Proces pregleda usklajenosti zakonodaje se pravzaprav šele
               zaključuje. Vrsto stvari, ki smo jih vključili v program, ki je pred vami, smo lahko
               izvedeli in mogli izvedeti šele v tem zelo zahtevnem dvostranskem pa tudi
               večstranskem procesu pregleda usklajenosti zakonodaje.</p>
               <p>S tega stališča je vrsta pripomb, ki so bile tu izrečene na program, tudi v
               vsebinskem delu, zelo pomembna. Tu mislim na pripombo gospoda Mozetiča, prevsem v
               tistem delu, ki govori o pravosodju, seznamu zakonov, ki nas čakajo na tem področju.
               Menim tudi, da je mogoče povsem pritrditi tisti njegovi oceni na koncu njegovega
               nastopa, ko je rekel, da ta program delamo zaradi nas samih in ne zgolj zaradi
               vključevanja v Evropsko unijo.</p>
               <p>Če kratko komentiram nekatere nastope, ob svoji splošni pripombi, da je razprava
               opozorila na prave dileme, ki se nam pojavljajo ob tem vprašanju, potem naj rečem
               nekaj besed najprej o sami naravi dokumenta.</p>
               <p>To, kar se bo zgodilo na koncu in ne na začetku maja, ni nova verzija dokumenta, pač
               pa metodološko spremenjena ali pa strukturno spremenjen dokument v tistem delu, ki
               mora potem, ko je evropska komisija pregledala dokumentacijo za vse države
               kandidatke, slediti strukturi poročila o napredku. Mi torej ne bomo, razen v tistih
               delih, kjer bomo v tem vmesnem času tudi po današnji razpravi ugotovili, da to moramo
               storiti, bistveno posegali v vsebino tega dokumenta, pač pa bomo posegali v strukturo
               tega dokumenta. Če želi komisija pripraviti svoje poročilo na podlagi našega
               državnega programa, potem je pričakovano, da želi imeti dokument strukturiran tako,
               da bo lažje sledila in primerjala svoje dokumente, partnerstva za pristop, poročila o
               napredku, z našimi lastnimi ocenami in podatki o tem, kaj smo in kaj bomo še
               storili.</p>
               <p>V tem delu, predvsem kar zadeva političen del kopenhagenskih kriterijev, je pomembno,
               da svoj ocene izdela tudi državni zbor, predvsem v tistem delu, ki je izrecno v
               njegovi pristojnosti in ki je bil tu omenjen prav tako s strani že omenjenega
               poslanca Mozetiča. Namreč v tistem delu, ki zadeva spremembo poslovnika, ki zadeva
               nekatera proceduralna pravila. Kajti ravno v tistem delu diskusije, ki govori o
               naravi tega dokumenta, ali ga je potrebno sprejemati na plenarnem zasedanju ali ne,
               posegajo te odločitve in ta vprašanja v naravo poslovniških določil.</p>
               <p>Opozorjeno je bilo in citirano mnenje komisarja v odstopu, Hansa van den Broeka, da
               smo dobri pri planiranju. Splošna ocena dosedanjega napredka po lanskem napredku je,
               da smo dobri tudi v realizaciji. Čeprav, seveda, vsi vemo, da je potrebno še zelo
               veliko storiti, in da je za to, da bomo dosegli boljšo oceno v uspehu v letošnjem
               poročilu o napredku, ki ga bomo finalizirali, zaključevali konec letošnjega ali v
               prvem delu letošnjega poletja, najkasneje pa v septembru, bo potrebno ravno tudi
               mesece, ki so pred nami, zelo temeljito izkoristiti za to, da bomo predvsem naš
               kratkoročni program zakonov, katerih dinamiki relativno dobro sledimo, v tem času
               realizirali do konca.</p>
               <p>Mislim, da je iz tega stališča dokument ocenjen tudi s strani evropske komisije kot
               ustrezen. Ravno v dialogu, ki ga imamo s komisijo, o katerem smo želeli tudi njeno
               mnenje o tem, kako vidi samo strukturo dokumenta in podobno, je bil ta dokument
               izročen v besedilu osnutka tudi predstavnikom komisije. Iz tega stališča ni mogoče
               sprejeti očitka, da je bil parlament z njim seznanjen pozneje. Kajti gre, in tudi v
               prihodnje bo šlo predvsem v tem delu, za velike, za zelo tesne, številne stike na
               tehnični ravni. Naša ambicija je bila, da poskušamo nekatera vprašanja razrešiti
               prej, ne pozneje in zato smo tudi ta dokument dostavili evropski komisiji prej.</p>
               <p>Naj rečem nekaj o vprašanjih, ki so jih omenili nekateri razpravljavci. Med njimi
               gospod Feri Horvat, pa tudi gospod Špiletič. Omenjali so namreč vprašanje ali celo
               sugestijo, da bi bilo potrebno izdelati res pravo prioriteto. Da bi med temi zakoni,
               ki jih imamo tu, izvlekli iz tega dokumenta prav tiste in samo tiste, ki so res nujno
               potrebni.</p>
               <p>Spoštovane gospe in gospodje! Vsi so potrebni. Nismo več v fazi, ko bi si lahko
               izmišljali oziroma ko bi sploh mogli po vsem tem pregledu usklajenosti zakonodaje
               soditi, da nekateri dokumenti, nekateri pravni akti, ki so tu omenjeni, in drugi
               dokumenti niso potrebni. So potrebni. Državni program je pač videnje vlade, je ocena
               vlade, kakšno dinamiko in kakšen vrstni red pri teh stvareh potrebujemo. Točno je
               tudi to, kar je bilo tu govora, o reformah. Te so, to vemo vsi. To je konec koncev
               pisalo tudi v lanskem poročilu o napredku zaostajanja.</p>
               <p>Reforme, pokojninska, se je končno začela v državnem zboru. Vi veste, da so mnogi
               postopki in čas, od katerega je odvisna inplementacija, se pravi uresničitev te
               reforme, odvisni tudi od socialnih partnerjev in ne samo od vlade. Tu smo začeli.
               Začenjamo s privatizacijo bank in zavarovalnic. Začenjamo z uresničevanjem davčne
               reforme. Ti procesi se nadaljujejo. S tega stališča bi težko sprejel sugestijo, da je
               potrebno še med temi prioritetami in v tem vrstnem redu izločiti še tiste, ki so bolj
               pomembne. Vse so pomembne na nek način. Res je in tu delim mnenje pomena odločitev,
               ki so potrebne za črpanje tuje pomoči. Moje mnenje je in moram reči, da se na tem
               področju ne bojim pretirano odločitev, ki so pred nami. Naše izkušnje glede na to, da
               smo med državami kandidatkami prvi, ki po absorcijski sposobnosti oziroma katerih
               absorcijska sposobnost je največja pri deležu tuje pomoči, se pravi relativno glede
               na zneske, ki so namenjeni Sloveniji, najbolj produktivno uporabljamo in tudi največ
               realiziramo programe med vsemi državami kandidatkami. Poznate primer Poljske, ki je
               bila soočena z veliko vladno krizo zaradi tega, ker temu ni bilo tako.</p>
               <p>Menim, da smo tu naredili velik napredek že do sedaj. Mi v tem trenutku že imamo
               nacionalni sklad, ki je ustanovljen med ustanovami na ministrstvu za finance, ki bo
               lahko menagiral to pomoč. Ustanavljamo agencijo za kmetijske trge in razvoj podeželja
               za uravnavanje in vodenje celotnega projekta Sapart. Odločili smo se, da znotraj
               drugega branja zakona o pospeševanju skladnega regionalnega razvoja predlagamo
               ustanovitev agencije za pospeševanje regionalnega razvoja in tudi vrsto regionalnih
               institucij, ki bodo pri tem sodelovale. Seveda je vprašanje, ali je možno, ker je pač
               to vezano na politične odločitve, velikokrat tudi dvetretjinske, natančno predvideti,
               kako in na kakšen način se bo dogajala in zgodila razprava o regionalizaciji
               Slovenije. Mi jo potrebujemo zaradi nas samih, zaradi načina, kako čimbolj
               produktivno uporabljati kadre, ideje in seveda črpati ideje v regijah za skladnejši
               regionalni razvoj.</p>
               <p>Je pa to del diskusije, ki se očitno začenja vis-a-vis spreminjanja ustave. To, kar
               je v tem dokumentu omenjeno na tem področju, je po mojem mnenju že z nekaterimi ravno
               pred časom sprejetimi sklepi o pospešitvi priprav predlogov za spremembo ustave
               dobilo svojo potrditev. Tu bi kolegu Ribičiču odgovoril, da seveda njegova ocena o
               tem, da je šel ta dokument nazaj vis-a-vis strategije Republike Slovenije za
               vključevanje v Evropsko unijo, da preprosto ne drži in da tu po mojem mnenju tudi
               koalicija dosega tisti tempo, ki je pričakovan.</p>
               <p>Govorite o evro barometru. Ta ocena, ocena javnega mnenja v evropskih državah
               članicah je seveda pomembna za politične elite, ki bodo sprejemale odločitve, zelo
               pomembne odločitve. Verjetno je točno to, kar je bilo tu povedano s strani nekaterih
               poslancev, da je en del te odgovornosti mogoče iskati tudi na slabem ali pa, bom
               rekel, ne dovolj natančnem delu vlade na tem področju. Čeprav je po drugi strani
               mogoče razloge iskati v še vedno prevladujoči oceni o povezanosti Slovenije s kriznim
               balkanskim območjem, pa tudi s tem, da - na kar je opozoril kolega Feri Horvat - da
               tudi naše lastne politične stranke, politični veljaki, velikokrat storijo marsikdaj,
               v želji, da bi obračunavali in razreševali domače strankarske spore, medvedjo uslugo
               v tujini. Ob vseh teh stvareh je seveda nemogoče mimo odgovornosti vlade, je pa
               jasno, da na tem področju velikokrat tudi sami sebi delamo slabe usluge.</p>
               <p>Gospod Špiletič je omenil vprašanje gospodarstva. Mi smo si v celotnem procesu
               vključevanja v Evropsko unijo posebej prizadevali v vse faze odločanja vključiti tudi
               predstavnike gospodarstva. Eden ključnih ljudi, ki dela v ožji pogajalski skupini, je
               podpredsednik gospodarske zbornice, gospod Stantič. V vseh delovnih skupinah, ki
               pripravljajo izhodišča in ki praktično vodijo, ki so tudi na nek način čekirale
               kompleten državni program, ki ga danes obravnavamo, sedijo predstavniki gospodarskih
               zbornic, pa tudi sindikatov bi morali, pa na žalost še ne, ker se med seboj niso
               dogovorili o tem, kako naprej oziroma koga predlagati.</p>
               <p>Zato je na nek način težko ujeti to, o čemer je govoril gospod Rejc, ko je omenjal,
               kako je pomembno slediti prav zahtevam gospodarstva. Težko je včasih tudi razumeti
               slovensko gospodarstvo, ki se po eni strani še vedno oklepa nekaterih zaščitniških
               manir in bi želelo od države čim več zaščitniških norm, ki naj bi ga ščitile pred
               tujo konkurenco. Po drugi strani pa se vsi skupaj zavedamo, da edino konkurenca lahko
               to gospodarstvo prisili, da bo začelo bolje poslovati in da bo kos izzivom
               globalizacije in ne samo vključevanja Slovenije v evropske integracije. Mi smo prav
               pred kratkim, naj povem primer, zelo težko od slovenskega gospodarstva izvedeli, ali
               bo sposobno, glede na razmere, v katerih dela, recimo, sprejeti norme, ki veljajo na
               področju varstva pri delu. Zelo težko dosegamo konsenz na nekaterih zelo konkretnih
               področjih. S tega stališča bi težko rekel, da teh zadev ne upoštevamo.</p>
               <p>Tu sem bil obtožen, da sem ustrelil kozla. Moram reči, da ga nisem, kajti če bi
               gospod poslanec Hvalica malo manj bral časopise in se zanašal na svoje vtise, potem
               bi ne omenjal tako vehementno številk o povečevanju državne uprave. Konkretne
               številke govorijo ravno obratno od tega, kar nam je gospod Hvalica tu poskušal
               očitati. 1.1.1998 je državni proračun plačeval 28.638 uradnikov, 1.1.1999 pa 28.304
               uradnike, kar pomeni 334 uradnikov manj. Tako mu to lovsko prispodobo hvaležno
               vračam.</p>
               <p>Kar zadeva njegovo drugo prispodobo, pri čemer je govoril o uporabi oziroma o novem
               določilu prometne zakonodaje o uporabi luči, pa ga samo obveščam, da je na pregledu
               usklajenosti zakonodaje s področja notranjih zadev - da so predstavniki komisije
               pokazali izjemno velik interes za to našo rešitev in praktično nakazali veliko
               verjetnost, da bo komisija skušala to določilo vpeljati v komunitarno ureditev, da bo
               torej obvezna za vse države članice. To je zopet stvar diskusije, ali je to možno ali
               ne to stvar sprejeti. Ampak o tem očitno obstajajo različna mnenja in prepričan sem,
               da bodo predstavniki notranjega ministrstva znali argumentirano braniti odločitve, ki
               so bile sprejete.</p>
               <p>Naj ob številkah, ki sem jih omenjal, ko sem govoril o novih ljudeh, o ljudeh, ki jih
               potrebujemo na teh področjih, pritrdim tistim izmed vas, ki govorite o pomenu reforme
               javne uprave.</p>
               <p>V tem kontekstu je mogoče marsikaj storiti za to, da bo državnih uslužbencev manj.
               Deregulacija je ena od rešitev. Privatizacija določenih delov državne uprave, prenos
               s koncesijami in podobno. Vse to so rešitve, ki so dobre in tudi omogočajo, da se
               nekatere konkretne rešitve, ki so bile tu omenjene s strani gospoda Hvalice, v
               resnici uveljavijo in ni razlogov, da se ne bi. Ena od teh, s katerimi se ukvarjamo
               sedaj, ravno na področju, na drugem področju izjemno pomembnega dela tehničnih
               predpisov, kjer ne gre zgolj za banalne stvari, ampak tudi za zelo zahtevne. Gre pa
               tudi za banalne stvari. Spominjam se poslanskega vprašanja glede homologacije vozil,
               kdo jih meri in na kakšen način. Tu je res še veliko sprenevedanja in prepočasnega
               uveljavljanja novih določil. Pa tudi na teh področjih za to počasnostjo stojijo
               povsem konkretni interesi posameznih združenj, tudi državne uprave, števila ljudi, ki
               je odvisno od plačil za homologacijo vozil, in podobno.</p>
               <p>Tu malce zadeve poznam tudi iz lastnih izkušenj in se strinjam, da je potrebno
               marsikaj storiti. Po drugi strani pa je potrebno vedeti, da ob vseh novih
               institucijah, ki jih moramo ustanoviti, ob 80 tisoč straneh komunitarne ureditve, ki
               jo prevzemamo, seveda ni mogoče računati, da bomo z obstoječo organizacijo in
               obstoječim znanjem ter tudi številom ljudi kos vsem nalogam.</p>
               <p>Naj na koncu rečem, da bomo zelo temeljito preučili vsa ta vprašanja, ki so bila tu
               omenjena in da bomo državni program potem, ko bo njegova struktura spremenjena
               skladno z strukturo poročila o napredku, kot ga pripravlja komisija, in ob tem, ko
               bomo pregledali tudi stališča pristojnih delovnih teles državnega zbora, ta dokument,
               kot rečeno, še spreminjali.</p>
               <p>Obenem vas že sedaj opozarjam na to, da državni zbor že dobiva prvo poročilo o
               realizaciji tega dokumenta, ki mene osebno ne zadovoljuje, ker smo na mnogih
               področjih še vedno prepočasni in da bo priložnosti za to, da bomo o konkretnih
               vsebinah posameznih zakonov, podzakonskih aktov, ki so vezani na te zakone, in drugih
               pomembnih dokumentov imeli, se pravi, da bomo lahko o vseh teh vprašanjih še vedno
               govorili. Hvala lepa.</p>
            </sp>
            <sp xml:id="SDZ2-Redna-13-1999-04-23.sp26">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod minister. Dve repliki. Gospod Ivo Hvalica je prvi in gospod
               Peterle.</p>
            </sp>
            <sp xml:id="SDZ2-Redna-13-1999-04-23.sp27">

               <speaker>IVO HVALICA:</speaker>

               <p>Hvala lepa, gospod predsednik. Repiciram seveda ministru, da ne bi slišal, kar sem
               slišal. Ministru se ne zareče nič manj kot to, če bi manj časopisov bral, jaz namreč
               bi bil bolj pameten, kot ste vi tam v vladi. Jaz tega ne razumem. In potem meni
               postreči z nekim parcialnim izsekom in ugotoviti na podlagi tega, da imate zdaj 300
               manj ljudi, da je to trend, ali kaj. Lepo vas prosim, vi mi raje povejte, če si
               upate, koliko je bilo plačanih ljudi iz proračuna oziroma v državni upravi za časa
               Peterletove vlade in koliko je zdaj po sedmih letih vaše vladavine. To mi povejte tu,
               če si upate. To je prva stvar.</p>
               <p>Kar se tiče luči, ne glede na to, da vam je kdo kurtoazno pritrjeval, pa vam jaz
               povem, da bodo prej, včasih so rekli, ruski konji jedli oves v Vatikanu, kot se bo to
               zgodilo. Ker zaradi tega je treba spremeniti tudi neke zasnove avtomobilov. Vi
               verjetno opažate, da ko odprete luči, da podnevi ne vidite podatkov zlasti na novih
               digitalnih armaturnih ploščah. Če imate <stage>(nerazmljiva beseda)</stage> tega ne vidite na soncu.
               Tudi zaradi tega nastajajo še dodatne nesreče. V Evropi niso tako neumni, sicer ne bi
               oni predvideli zasenčenja armaturne plošče, ko se prižge luč. Da ne govorimo o
               avtomobilih, ki so karoserijsko tako pripravljeni, da pravzaprav nimajo projektirane
               aerodinamike, če so odprte luči. To se pravi, to proizvodnjo bo treba ukiniti. Ukinil
               bo Ferrari in Masseratti, če se ne motim, pa neke Mazde pa še nekaj takega. Veliko
               boste dosegli, vam v naprej čestitam. Ne samo to. Celo se greste še vedno številko
               motorja, motorja, pogonskega agregata, v dovoljenjih to sploh ni evropska kategorija,
               tega ne piše nikjer več. Razumete? Niti tega niste še naredili, kje ste! Tu je treba
               mentaliteto spremeniti, pa po svetu, ko hodite, tudi malo pogledati v kakšen urad, pa
               se kaj pozanimati, ne pa samo shoping in <q>"šopat"</q>. Hvala.</p>
            </sp>
            <sp xml:id="SDZ2-Redna-13-1999-04-23.sp28">

               <speaker>PREDSEDNIK JANEZ PODOBNIK:</speaker>

               <p>Hvala. Gospod Peterle.</p>
            </sp>
            <sp xml:id="SDZ2-Redna-13-1999-04-23.sp29">

               <speaker>ALOJZ PETERLE:</speaker>

               <p>Hvala lepa. Spoštovani, jaz prej v nastopu v imenu poslanske skupine nisem želel
               komentirati nespodbudnega dejstva, da tukaj sedi med nami samo eden od ministrov, ko
               obravnavamo državni program. Nisem verjel, da se lahko kaj takega zgodi, da ob
               ključnem dokumentu, ki bo določal delo tega mandata in vsaj še enega za njim, da se
               ne oglasi ne kdo v imenu poslanske skupine katere od pozicijskih strank, niti nobeden
               poslanec pozicije. To dejstvo je dodatno dejstvo, ki me zaskrbljuje ob vprašanju,
               kako se bo ta državni program revidiral in kako se bo tudi izvajal. Po tako vodenem
               odnosu koalicije do tega vprašanja, kjer se tako rekoč pojavlja samo eden od
               ministrov, pa moramo reči, da to vprašanje ni samo Bavčarjevo vprašanje, je
               Drnovškovo, je Podobnikovo, je vprašanje ta čas predvsem pozicije. Izgleda pa po tej
               razpravi, kot da je to vprašanje, ki zanima samo opozicijo. Mene zelo čudi, da
               pozicijskih poslancev ne zanima, zakaj taka razlika v rokih med strategijo, ki smo jo
               tukaj tudi obravnavali kot akt vlade, in med sedanjim državnim programom. Pri
               ključnih reformah gre za zamik od pol leta do enega leta. To pozicije ne zanima,
               Bruselj in opozicijo pa zanima.</p>
               <p>Dejstvo, da gre za neke spremembe oziroma uspehe, kot je bilo rečeno, je tudi precej
               relativno. Kje smo napredovali z ozirom na leto 1998, ko je bil sprejet tudi nekakšen
               projekt odprave zamud na zahtevo državnega zbora? Napredovali smo praktično samo tam,
               kjer smo imeli zakone pred tretjim branjem, česar evropska komisija na datum, ko je
               opravila analizo stanja pri nas, pač ni mogla upoštevati. Gre za nekaj zakonov, davek
               na dodano vrednost, trošarine, zakon o bankah itn. Seveda tisti zakon še ne pomeni,
               da smo na začetku privatizacije bank ali pa minister ve več, kot vedo poslanci. Kajti
               zakona o privatizaciji bank s strani vlade ni, je pa s strani ene od opozicijskih
               strank. In tudi glede reforme, ključne reforme, pokojninske, je minister rekel, da
               začenjamo reformo. Reforme, mislim, da ne začenjamo, začenjamo dobro šele debato v
               tem parlamentu, pa ni še povsem jasno, kako se bo zaključila, debata je šele pred
               drugim branjem oziroma zakon je pred drugim branjem. Torej tukaj ne začenjamo
               izvajati, ampak se začenjamo pogovarjati. Tako je še glede marsičesa drugega, glede
               česar teče tukaj debata. Glede davčne reforme pa so zadeve v papirju zelo na splošno
               popisane, pa je tudi ta ena od glavnih.</p>
               <p>Naslednje vprašanje. Enoletni zamik pri evidentiranju državne pomoči nam ni v čast.
               Bilo je obljubljeno, da bo to narejeno do konca lanskega leta, v programu je sedaj
               postavljeno za eno leto kasneje. To pomeni, da bomo doživeli še enkrat kritiko s
               strani evropske komisije, da na tem področju ni napredka. Dobesedno je zadeva
               zamaknjena v proračunu, nove politike ne bo, ker niti evidenc še ne bo, kako te
               zadeve tečejo. Jaz ugotavljam, da je bilo marsikaj v tej razpravi danes
               konstruktivnega povedanega in je minister to tudi v tem duhu vzel na znanje.
               Nekaterih stvari se nismo dotaknili, nima smisla ponavljati še enkrat oziroma
               nadaljevati v smeri, ki jo je poslanec Mozetič začel, ko je opozoril, koliko balasta
               je v tem dokumentu, koliko samo po sebi razumljivih oziroma veljavnih zadev, s
               katerimi ni treba zaposlovati ne Bruslja ne poslancev. Torej jaz bi si želel, da se
               očisti v naslednji verziji dokument nepotrebnih stavkov, ki so rezultat starega
               resolucijskega pisanja po državnih uradih.</p>
               <p>Ob koncu te razprave, ko bomo sprejemali neka stališča k ključnemu, res ključnemu
               dokumentu, ki zadeva našo prihodnost, smo še naprej priče istemu zaostanku
               reformiranja, neodpravljenemu zaostanku iz leta 1998, zadnjemu mestu na evro
               barometru, počasnosti pri tehničnih predpisih in pri relativno vodénem odnosu vlade
               do te zadeve. Tukaj, gospe in gospodje, bi moral danes sedeti predsednik vlade,
               podpredsednik vlade, minister za pravosodje, da ga kaj vprašamo, kako bodo šle tam
               stvari naprej, nova ministrica za gospodarstvo; vsi ti so si vzeli danes post, kar se
               parlamenta tiče.</p>
            </sp>
            <sp xml:id="SDZ2-Redna-13-1999-04-23.sp30">

               <speaker>PREDSEDNIK JANEZ PODOBNIK:</speaker>

               <p>Hvala lepa. Feri Horvat, imate repliko ali razpravo? Repliko, prosim.</p>
            </sp>
            <sp xml:id="SDZ2-Redna-13-1999-04-23.sp31">

               <speaker>FRANC (FERI) HORVAT:</speaker>

               <p>Hvala za besedo. Imam tri kratke replike na izvajanje ministra Bavčarja.</p>
               <p>Najprej, prioritete. Jaz se nisem zavzemal za to, da karkoli izločimo iz tega
               programa, da je nepomembno, ampak vsega ne bo možno v teh rokih realizirati, to je
               problem. Predvsem vlada ne bo uspela, pa tudi državni zbor ne. Zato je treba ponovno
               videti vrstni red prioritet, ne pa, da bi kaj izločali iz tega, in pa roke.</p>
               <p>Drugo, pripravljenost za koriščenje pomoči. Argument, da smo doslej porabili vsa
               sredstva, ki smo jih dobili, ni dovolj dober. Dobili smo okrog 30 milijonov evrov
               letno. Možnosti dobiti od drugega leta naprej so od 90 do 100 milijonov, morda celo
               več, odvisno od tega, kako bomo organizirani. Nismo dovolj dobro organizirani, to ve
               minister Bavčar in njegovi sodelavci, predvsem v uradu, tako na državni ravni, v
               posameznih ministrstvih, razen nekaj izjem, kot tudi na regionalni ravni. Ne govorim
               na pamet, imam izkušnje na regionalnem čezmejnem Pharovem programu v sodelovanju z
               Avstrijci in Madžari. Madžari imajo z Avstrijci evroregijo, mi še nimamo nobene;
               Madžari so bolje organizirani na področju pridobitve Pharovih sredstev, kot smo
               organizirani mi. Torej plediram za to, da se moramo čimprej bolje organizirati. Do
               septembra je treba dati program za naslednje leto; od tega je odvisno, koliko
               sredstev bomo dobili.</p>
               <p>Tretja zadeva, podoba o Sloveniji v tujini. Dejstvo je, da je vlada v teh letih
               premalo denarja namenila in premalo naredila za to, da bi nas v tujini bolje poznali.
               Naj navedem samo dva primera. Za področje turizma - ne poznajo nas, ker smo premalo
               vlagali v turistično trženje in turistično promocijo. To nam govorijo tudi tujci.
               Drugo, področje tujih investicij. Tuja ugledna ekspertska hiša, ki je delala analizo,
               kje so vzroki, da ni bilo več tujih investicij, je ugotovila, da je poleg sistemskih
               omejitev problem v nezadostni promociji za tuje investicije v tujini, v trženju
               možnosti za tuje investicije. Tudi državo je, podobno kot nek izdelek ali neko
               podjetje, treba tržiti. Posebno še mi, kot mlada, nova država. Na tem je bilo premalo
               narejenega in je treba narediti več, predvsem vlada pa tudi parlament.</p>
               <p>Naj zaključim z naslednjim. Marčevsko poročilo svetovne banke, ki govori o našem
               vstopu v Evropsko unijo - podobne analize je svetovna banka izdelala tudi za druge
               države - nas v zaključku uvršča, kljub številnim kritičnim pripombam - na sam vrh
               kandidatk, da smo lahko kot vodilni prvi pravzaprav sprejeti v Unijo. Vendar
               izpostavlja tukaj tudi predvsem, ne predvsem, ampak v glavnem odgovornost vlade, ali
               bo storila to, kar je potrebno - in o tem se pogovarjamo. Hvala.</p>
            </sp>
            <sp xml:id="SDZ2-Redna-13-1999-04-23.sp32">

               <speaker>PREDSEDNIK JANEZ PODOBNIK:</speaker>

               <p>Hvala lepa. Razpravljati želi tudi gospod Špiletič. Želi po tem še kdo besedo?</p>
            </sp>
            <sp xml:id="SDZ2-Redna-13-1999-04-23.sp33">

               <speaker>BOGOMIR ŠPILETIČ:</speaker>

               <p>Hvala za besedo. Jaz imam nekaj dodatnih vprašanj za predlagatelje tega gradiva.</p>
               <p>Na strani 18, v tej razpredelnici časovni razpored izvedbe glavnih reform. Zastavlja
               se mi kar nekaj vprašanj.</p>
               <p>Prvo je povezano z uvedbo davka na dodano vrednost in trošarin. Vlada predvideva, da
               bo uvedba trajala le pol leta. Se pravi od 1.7. in do konca leta. Kolikor je meni
               znano, so nekatere evropske države uvajale ta davek 4 leta, 3 leta, Švica ga 2 leti.
               Mi bomo vse to postorili v pol leta. Po informacijah, ki so mi dostopne oziroma so
               prišle do mene tako ali drugače, pa naj ne bi bili ta hip izdelani še niti ključni
               računalniški programi, kaj šele, da bi bili vsi delavci strokovno pripravljeni na
               izvedbo tako zahtevnega projekta. Če ob tem dejstvu menimo, da je mogoče uvedbo davka
               na dodano vrednost in trošarin spraviti pod kapo v pol leta, potem ocenjujem to
               načrtovanje kot nerealno in dajanje obljub zato, da bomo na podlagi teh obljub, ko bo
               preverjanje, kaj smo storili, dobili nazaj dodatno evropsko klofuto.</p>
               <p>Drugo pojasnilo bi prosil v zvezi z oznako <q>"uvedba novega plačilnega sistema"</q>. To se
               naj bi zgodilo že v drugem polletju leta 1998. Jaz moram reči, da ne vem, da bi v
               Sloveniji uvajali kakšen nov plačilni sistem. Tukaj bi res prosil za pojasnilo. Kaj
               je s tem mišljeno? V pol leta naj bi bila že zadeva končana. Ne vem kaj je to?</p>
               <p>Ostali dve vprašanji pa se nanašata na dokončanje lastninskega preoblikovanja
               zavarovalnic in sanacije ter privatizacije zavarovalnic. Iz te preglednice je
               razvidno, da naj bi lastninsko preoblikovanje zavarovalnic potekalo že od 1.1.1998.
               Kolikor je meni znano, je že prej državni zbor res obravnaval predlog zakona o
               lastninskem preoblikovanju zavarovalnic. Vendar ta je bil v tretjem branju vrnjen
               vladi, da naj ga pripravi z dodatnimi sklepi Rejčeve komisije. Ta zakon še danes ni v
               državnem zboru. Tu je pa oznaka, da ta proces poteka že 1.1.1998. Morda tudi kaj
               poteka v skladu z odredbami in odločitvami vlade, vendar vas prosim, da nas
               seznanite, katere aktivnosti že potekajo in kako daleč je ta proces, ki naj bi se
               končal do konca leta 2000. Podobno pa je tudi naslednja postavka <q>"sanacija in
               privatizacija zavarovalnic"</q>. Ta naj bi se pa začela že v začetku letošnjega leta.
               Tudi tu mi ni nič znanega, da poteka že sanacija zavarovalnic. Na podlagi katerega
               akta, kaj je s tem mišljeno, katere aktivnosti. Skratka na te stvari ne najdem
               odgovora, kljub temu da kar precej časa presedim v poslanskih klopeh, zato bi res
               prosil za pojasnilo.</p>
            </sp>
            <sp xml:id="SDZ2-Redna-13-1999-04-23.sp34">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod Demšar.</p>
            </sp>
            <sp xml:id="SDZ2-Redna-13-1999-04-23.sp35">

               <speaker>VINCENCIJ DEMŠAR:</speaker>

               <p>Hvala lepa za besedo in pa lep pozdrav. Eden se je že dotaknil vprašanja, naslova
               teme, ki jo danes obravnavamo. Torej zdaj, ali tu namenoma piše pravnega reda, v
               smislu ureditve, ali v smislu reda dela. Torej tu sta dve stvari in jaz mislim, da
               naslov lahko zavaja. Če je v smislu pravne ureditve, potem sem s to stvarjo, kolikor
               toliko zadovoljen. Če je pa v smislu pravnega dela, potem pa red v pojmu, kaj pomeni
               pri nas pojem red, potem pa sigurno s tako stvarjo ne morem biti zadovoljen.</p>
               <p>Gospodu ministru bi rad omenil, da tisto, kar je danes tukaj v svojem dodatnem
               pojasnjevanju rekel, da smo dobri tudi v realizaciji. Gospod minister, če pogledamo,
               jaz sem za ogledalo, kaj se dogaja recimo s tem, kar je naš program in pa seveda z
               Agendo, to, kar dobimo od drugod, kako na nas gledajo. Ugotavljam, da s tem, da smo
               dobri v realizaciji, torej ta trditev, mislim, da je prehuda. V pripravi zakonodaje,
               bi pa rekel, da tam se nekako še trudimo.</p>
               <p>Sicer pa je v tej Agendi 2000 na strani 97 napisano tole pri političnih merilih:
               <q>"Glede spoštovanja temeljnih pravic ni večjih težav, potrebne so še nekatere
               izboljšave v delovanju pravosodnega sistema in pri vračanju lastnine nekdanjim
               lastnikom."</q> Torej tu bi samo začel glede tega, kako je z našo zakonodajo in kako je v
               smislu realizacije tega. Če samo vzamemo informiranost ljudi, kako smo se pred nekaj
               dnevi trudili, da bi bila večja informiranost o delu v parlamentu. Ničesar od tega,
               denacionalizacija ne teče, odnosi med cerkvijo in državo se ne premaknejo, poprava
               krivic niti do zakona ne pride v tem, da bi podaljšali njegovo veljavnost. Če omenim
               samo odločbe glede zakona o vojnem nasilju in teh odškodninah, ki bi morale teči. Za
               otroško zakonodajo smo enostavno, preden bi moral zakon stopiti v veljavo, ko smo
               toliko časa odlašali z njegovo uveljavitvijo, smo enostavno poskrbeli, da s 1. majem
               ne bo stopil v veljavo itn.</p>
               <p>Nekoliko več bi samo še rekel v zvezi s kmetijstvom, kjer je med drugim omenjeno, kaj
               vse bomo na področju kmetijstva naredili. Bojim se, da ravno glede tega, ko smo imeli
               možnosti, koristiti denar, da bi pripravili nov kataster kmetijskih zemljišč, denar
               pa je bil s strani FAO zagotovljen, se tega nismo lotili. Kako bo sedaj ta država
               dajala pomoč našemu podeželju, ko tega katastra ni, kar v Evropi je, in to je
               predpogoj, da bomo lahko podeželju še naprej dajali pomoč.</p>
               <p>Zato mislim, da je zelo škoda, da tu ni ne ministra za pravosodje, ne ministra za
               kmetijstvo, ki bi te stvari pojasnila. Posebej me vprašanje podeželja skrbi, kaj se
               bo zgodilo, ker naša pripravljenost takrat, ko bomo evropski sistem prevzeli ravno
               kar se tiče kmetijstva in podeželja, ne bomo pripravljeni. Takrat se bojim, da se bo
               dogodila velika katastrofa, ko bodo ljudje preprosto pritisnili s hribov v večja
               mesta. Kakšno bo naše podeželje, pa mislim, da nam ne sme biti vseeno. Hvala
               lepa.</p>
            </sp>
            <sp xml:id="SDZ2-Redna-13-1999-04-23.sp36">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želijo predstavniki vlade odgovoriti na nekatera dodatna vprašanja?
               Gospod minister.</p>
            </sp>
            <sp xml:id="SDZ2-Redna-13-1999-04-23.sp37">

               <speaker>IGOR BAVČAR:</speaker>

               <p>Zgolj na kratko gospodu Špiletiču. Prosim ga, če na strani 96 pogleda pojasnilo glede
               plačilnega sistema, ki je zelo natančno obrazloženo in bo lahko razumel, o čem je
               novost tega sistema. Namreč govori o vzpostavitvi sistema žiro kliringa kot pilotske
               različice integralnega sistema plačil malih vrednosti in tako naprej. Prenos računov
               bank, hranilnic, kreditnih služb v centralno banko in tako dalje. Na to se nanaša
               določilo na 18. strani, ki je tudi sicer povzeto po razpredelnici iz dokumenta
               strategije Republike Slovenije in o tem smo v sami razpravi o hitrosti posameznih
               reform rekli že veliko.</p>
               <p>Kar pa zadeva gospoda Demšarja. Pravilno je razumel naslov in mislim, da ga lahko
               sprejme. Hvala.</p>
            </sp>
            <sp xml:id="SDZ2-Redna-13-1999-04-23.sp38">

               <speaker>PREDSEDNIK JANEZ PODOBNIK:</speaker>

               <p>Replika, gospod Špiletič.</p>
            </sp>
            <sp xml:id="SDZ2-Redna-13-1999-04-23.sp39">

               <speaker>BOGOMIR ŠPILETIČ:</speaker>

               <p>Gospod Bavčar, bi prosil, če me ne skušate žejnega čez vodo peljati. Ta projekt
               oziroma poskusni projekt, ki ga lahko še vedno tako imenujem, prenosa velikih plačil,
               ki potekajo danes prek Banke Slovenije, poznam. Samo to niti približno ni uvedba
               novega plačilnega sistema. To je šele prvi korak do uvedbe novega plačilnega sistema.
               Kdaj pa bo ta novi plačilni sistem, niti vi, po mojem, ne veste. Po tistem, kar lahko
               preberem v sredstvih javnega obveščanja, je zadnji svet Agencije za plačilni promet
               rok za prenos tega plačilnega sistema v bančno okolje podaljšal še za 1 leto. Ne
               reči, da je bila uvedba novega plačilnega sistema končana v šestih mesecih. To
               preprosto ni res. To je laž, ki je tu zapisana. Čista laž in ne mi govoriti, da
               najdem odgovor na strani 96. Tisto, kar na strani 96 piše, je sicer res, samo to je v
               bistvu en majhen delček, prvi korak, poskusni korak prenosa velikih transakcij, ki
               danes potekajo prek Banke Slovenije. Vse ostalo poteka na takšen način, kot je to
               potekalo doslej. Gradiva o tem prav gotovo imate. O tem obstajajo tudi številni
               sklepi državnega zbora, vendar se jih vlada ne drži in vi, gospod minister, ne
               zavajajte na tak način. To je nizkotno.</p>
            </sp>
            <sp xml:id="SDZ2-Redna-13-1999-04-23.sp40">

               <speaker>PREDSEDNIK JANEZ PODOBNIK:</speaker>

               <p>Želi še kdo besedo? Gospod Demšar, replika.</p>
            </sp>
            <sp xml:id="SDZ2-Redna-13-1999-04-23.sp41">

               <speaker>VINCENCIJ DEMŠAR:</speaker>

               <p>Hvala lepa. Ne nosim tega zelo pogosto s seboj, ko obravnavamo razne zakone ali pa
               drugo problematiko. To, kar je minister sedaj potrdil, me spravlja v dodatno skrb,
               ker pomeni, da se mi samo na področju urejanja zakonodaje pripravljamo za vstop v
               Evropo, ne pa v obnašanju, kar pa nam Evropejci pišejo, kako se obnašamo. Torej
               moralo bi iti tudi za obnašanje, kaj bomo naredili, da bo naše delo bolj učinkovito.
               Pri področju pravosodja - sploh ni nič omenjeno, kako se dela pri popravi krivic,
               kako je pri denacionalizaciji, o tem pa seveda pišejo. In potem je to tisti pravi
               obraz, ki nam ga pokažejo, kje smo. Da bomo pa zakonodajo kolikor toliko prilagodili
               evropski zakonodaji, za to pa me nič posebno ne skrbi. To pa verjamem, da zmoremo.
               Malo bomo prepisali, pa bo taka, kot je evropska. Ampak, kdaj se bomo začeli tako
               obnašati in delati - gre pa za delo; dokler pa ne bomo delali, tako kot delajo
               drugod, da je red red. Ta beseda <q>"red"</q> mi je všeč, ker red vsakokrat rešuje stvari,
               nered pa dela kaos. Verjel sem, da pomeni red tudi v našem obnašanju.</p>
               <p>Minister, se zahvalim za pojasnilo, da je ta program samo to in da vem potem, kje
               smo. Žal smo še zelo daleč od evropskega obnašanja.</p>
            </sp>
            <sp xml:id="SDZ2-Redna-13-1999-04-23.sp42">

               <speaker>PREDSEDNIK JANEZ PODOBNIK:</speaker>

               <p>Hvala lepa. Še kdo? Gospod minister.</p>
            </sp>
            <sp xml:id="SDZ2-Redna-13-1999-04-23.sp43">

               <speaker>IGOR BAVČAR:</speaker>

               <p>Spoštovani gospod poslanec Demšar. Ko bomo konec maja ta dokument pripravili v skladu
               s strukturo poročila o napredku, potem bo v prvem poglavju govor o političnih
               kriterijih. Takrat bomo vanje in v ta dokument zapisali tudi stvari, ki jih vi sedaj
               pogrešate. Naslov tega dokumenta pa bo ostal enak. In potem bo ta red, ki ga želite,
               mogoče malo boljši, kot je ta trenutek, kajti ravno v tem je bistvo te revizije
               oziroma spremembe, ki jo želimo sprejeti do konca meseca maja. Potem bo seveda tudi
               po vseh treh kopenhagenskih kriterijih dokument razdelan in v tistem bo seveda govor
               tudi o stvareh, ki jih zdaj v tabelarnih pregledih spremembe zakonov in podzakonskih
               aktov nimamo zajetih, ker je pač to naloga, ki jo izvaja državna uprava in se ne
               nanaša toliko na zakonodajni postopek ali na sprejem različnih podzakonskih aktov,
               ampak na realizacijo le-teh. Se pravi, na odstotke že uresničenih - recimo: vračanje
               premoženja, poprave krivic in podobno.</p>
            </sp>
            <sp xml:id="SDZ2-Redna-13-1999-04-23.sp44">

               <speaker>PREDSEDNIK JANEZ PODOBNIK:</speaker>

               <p>Hvala lepa. Zaključujem splošno razpravo. Prosim, če si pridobite predlagane sklepe.
               Štiri predlaga delovno telo, komisija za evropske zadeve, dodatnih pet pa predlaga še
               poslanec Feri Horvat. Drugih sklepov nismo prejeli.</p>
               <p>Predlagam, da se najprej opredelimo do prvega sklepa delovnega telesa, ki se glasi:
               <q>"Državni zbor Republike Slovenije se je seznanil z državnim programom za sprejem
               pravnega reda Evropske unije do leta 2002."</q> Ali želi o tem sklepu kdo besedo? <stage>(Ne
               želi.)</stage> Razpravo zaključujem.</p>
               <p>Prehajamo na odločanje. Ugotovimo prisotnost! <stage>(50 prisotnih.)</stage></p>
               <p>Kdo je za prvi sklep matičnega delovnega telesa? <stage>(44 poslancev.)</stage> Je kdo proti? <stage>(1
               poslanec.)</stage></p>
               <p>Ugotavljam, da je sklep sprejet.</p>
               <p>Drugi sklep se glasi: <q>"Državni zbor priporoča, da vlada Republike Slovenije ob
               dopolnitvah državnega programa eksplicitno upošteva evropski sporazum, iz katerega
               izhajajo mnoge časovno opredeljene obveznosti, prav tako tudi skupna ocena
               prednostnih nalog srednjeročne ekonomske politike Slovenije, ki je eden izmed
               dokumentov, ki sledi iz partnerstva za pristop in ki sta ga podpisali obe strani."</q>
               <stage>(Slovnica malo šepa.)</stage> Želi kdo besedo? <stage>(Ne želi.)</stage></p>
               <p>Navedeni sklep dajem na glasovanje. Ugotovimo prisotnost! <stage>(55 prisotnih.)</stage></p>
               <p>Kdo je za drugi dodatni sklep matičnega delovnega telesa? <stage>(50 poslancev.)</stage> Je kdo
               proti? <stage>(Nihče.)</stage></p>
               <p>Ugotavljam, da je sklep brez glasu proti sprejet.</p>
               <p>Sklep številka 3: <q>"Državni zbor Republike Slovenije mora čimprej sprejeti svoj
               program dela za leto 1999, v katerem naj določi prioriteto obravnav. V program naj
               kot prioriteto vnese tudi obravnavo in sprejem zakona o računskem sodišču oziroma
               obravnavo novega zakona."</q> Ugotovimo prisotnost! <stage>(60 prisotnih.)</stage></p>
               <p>Kdo je za sklep pod točko 3? <stage>(53 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je sklep sprejet.</p>
               <p>Sklep številka 4: <q>"Državni zbor bo v program svojega dela za leto 1999 kot
               prioritetne zadeve zaradi usklajevanja s pravnim redom Evropske unije vnesel tudi
               obravnavo in sprejem zakona o investicijski lastnini, varstvu osebnih podatkov ter o
               standardizaciji in ugotavljanju skladnosti oziroma obravnavo novih zakonov."</q> Tako kot
               je pač napisano, tako bomo glasovali. Želi kdo besedo? <stage>(Ne želi.)</stage> Ugotovimo
               prisotnost! <stage>(59 prisotnih.)</stage></p>
               <p>Kdo je za sklep pod številko 4? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je sklep sprejet.</p>
               <p>Dodatni sklep, ki ga predlaga Feri Horvat: <q>"Državni zbor predlaga vladi Republike
               Slovenije, da poveča aktivnosti za boljše poznavanje in za ugodnejšo podobo Slovenije
               v tujini."</q> Ugotovimo prisotnost! <stage>(51 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sprejet sklep, ki ima naravo dodatnega sklepa.</p>
               <p>Dopolnilni predlogi sklepov gospoda Ferija Horvata. Prvi: <q>"Državni zbor predlaga
               vladi Republike Slovenije, da v okviru državnega programa določi prioritete,
               upoštevajoč dokument partnerstva za pristop, poročilo evropske komisije in interese
               Republike Slovenije."</q> Ali ni to že povedano v sklepu številka 2 delovnega telesa?
               <stage>(Je.)</stage> Gospod Feri Horvat se strinja in umika ta prvi sklep.</p>
               <p>Sklep pod točko 2: "Vlada Republike Slovenije in državni zbor Republike Slovenije naj
               v programu prioritet proučita možnost skrajšanja rokov in čimprejšnji sprejem zakona
               o reviziji postopkov javnega naročanja <stage>(dve direktivi EU)</stage> in zakona o javnih
               naročilih." Ugotovimo prisotnost! <stage>(58 prisotnih.)</stage></p>
               <p>Kdo je za drugi sklep gospoda Ferija Horvata? <stage>(39 poslancev.)</stage> Je kdo proti? <stage>(2
               poslanca.)</stage></p>
               <p>Ugotavljam, da je sklep sprejet.</p>
               <p>Sklep pod točko 3: "Vlada Republike Slovenije in državni zbor Republike Slovenije naj
               med prioritete in po možnosti zgodnejšimi roki predložitve in sprejema uvrstita splet
               zakonov o reformi javne uprave <stage>(vlada, ministrstva, organiziranost uprave, javni
               uslužbenci in organiziranost pokrajin)</stage>." Želi kdo besedo? <stage>(Ne želi.)</stage> Prehajamo na
               odločanje. Ugotovimo prisotnost! <stage>(55 prisotnih.)</stage></p>
               <p>Kdo je za sklep pod 3. točko gospoda Ferija Horvata? <stage>(34 poslancev.)</stage> Je kdo proti? <stage>(4
               poslanci.)</stage></p>
               <p>Ugotavljam, da je sklep sprejet.</p>
               <p>In še četrti: "Državni zbor Republike Slovenije predlaga vladi, da ob spremembi in
               dopolnitvi prioritet priprave in sprejema podzakonskih aktov o pravilih in standardih
               preuči možnost skrajšanja rokov za sprejem pravilnika v interesu zaščite potrošnika
               in trga <stage>(zdravstvena neoporečnost živil in pijač, tehnični normativi, označevanje
               itd.)</stage>." Želi kdo besedo? <stage>(Ne želi.)</stage> Prehajamo na odločanje. Ugotovimo prisotnost! <stage>(52
               prisotnih.)</stage></p>
               <p>Kdo je za četrti sklep gospoda Ferija Horvata? <stage>(35 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je sklep sprejet.</p>
               <p>Državni zbor je torej odločal o vseh vloženih sklepih in dodatnem sklepu k tej točki
               dnevnega reda. S tem smo jo tudi zaključili. Proceduralni predlog, gospod Ivo
               Hvalica.</p>
            </sp>
            <sp xml:id="SDZ2-Redna-13-1999-04-23.sp45">

               <speaker>IVO HVALICA:</speaker>

               <p>Hvala lepa. Proceduralno vprašanje in tudi proceduralni predlog. Na mizo smo dobili
               poročilo o določitvi kandidata, ki v skladu s 17. členom zakona o volitvah v državni
               zbor postane poslanec za preostanek mandatne dobe namesto poslanca, ki mu je prenehal
               mandat. Potem ko so navedene vse stvari, piše: <q>"Sklep: Potrdi se poslanski mandat
               gospodu Mirku Kaplji"</q>, našemu kolegu in potem je en kup prilog in moram priznati, da
               je mene ta zadeva zmedla, ker če bi mi šele potrdili mandat, ker je to predlog
               sklepa, potem gospod Mirko Kaplja ne bi smel zdaj glasovati. Torej najmanj, kar je,
               je nekaj narodno. Jaz bi rad, da sedaj slišim. Ne, ne, vem, da je tukaj neka
               kolobocija, ampak rad bi slišal zdaj samo to, da mi nekdo pojasni, kdo je trenutno
               brez mandata.</p>
               <p>Da ne bo nesporazumov, so me tudi drugi spraševali, napisano je pa to, kolega Pucko,
               malo nerodno. Ne, ker na podlagi tega, če se šele potrdi mandat na 13. seji, izpade
               nekdo, ki ne pozna vsega tega, kot da gospod Kaplja nima mandata. Lepo prosim
               predsednika za pojasnilo. Hvala.</p>
            </sp>
            <sp xml:id="SDZ2-Redna-13-1999-04-23.sp46">

               <speaker>PREDSEDNIK JANEZ PODOBNIK:</speaker>

               <p>Hvala lepa. Predlagam, da bomo to vprašanje pojasnili, ko se bomo na zaključku
               današnje seje tudi seznanili s tem poročilom in s tem sklepom. Kot sem že napovedal,
               bomo danes to storili do 14.00 ure in boste dobili tudi odgovor na to vaše vprašanje.
               Ste pa dali zelo jasno vprašanje, gospod Hvalica, glasovanje poslanca Kaplje je bilo
               korektno in je lahko glasoval. Je pa stvar nekoliko bolj komplicirana in bo potem to
               tudi pojasnjeno.</p>
               <p>Torej prehajamo na <title>30. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  MINIMALNI PLAČI, O NAČINU USKLAJEVANJU PLAČ IN O REGRESU ZA LETNI DOPUST OBDOBJE
                  1999-2001 - HITRI POSTOPEK.</title> Prosim, če si pripravite gradivo. Smo pri 20.
               členu in amandmaju k 20. členu. Gospod Kontič želi besedo.</p>
            </sp>
            <sp xml:id="SDZ2-Redna-13-1999-04-23.sp47">

               <speaker>BOJAN KONTIČ:</speaker>

               <p>Hvala lepa. Gospod predsednik, spoštovane kolegice in kolegi, predstavniki vlade.
               Glede na to, da je poslanska skupina Združene liste socialnih demokratov včeraj
               prosila za odmor, mislim, da bi tudi po proceduri morali mi dobiti <gap n="....."/></p>
            </sp>
            <sp xml:id="SDZ2-Redna-13-1999-04-23.sp48">

               <speaker>PREDSEDNIK JANEZ PODOBNIK:</speaker>

               <p>Prosim, da bomo jasno dobili stališče poslanske skupine.</p>
            </sp>
            <sp xml:id="SDZ2-Redna-13-1999-04-23.sp49">

               <speaker>BOJAN KONTIČ:</speaker>

               <p>Poslanska skupina Združene liste socialnih demokratov je odmor pri tej točki, sicer
               je bil kratek, izkoristila za temeljit razmislek o smiselnosti amandmaja, ki smo ga
               predlagali k 20. členu tega zakona in je to sedaj amandma matičnega delovnega telesa,
               torej odbora za zdravstvo, delo, družino in socialno politiko, ki ga je tudi sprejel
               in ga s tem tudi podpira. Ocenili smo, da smo ravnali prav in da je amandma smiselen,
               kljub temu da se s tem posega v proračun in seveda s tem tudi v dodatna sredstva in
               morda tudi potreben rebalans.</p>
               <p>Kot je opozoril moj poslanski kolega včeraj popoldne, gospod Bevk, se razlika med
               ugodnostmi, ki jih nudijo službe v tako imenovanem javnem sektorju in gospodarstvom
               zmanjšujejo. Z zakonom o javnih uslužbencih, pa bo zmanjšanje še občutnejše. Res je,
               da v gospodarstvu plače ne prejemajo tako redno kot na primer v javni upravi, so pa
               razlike v višini včasih že v prid gospodarstvu, seveda v primerljivih skupinah, ki
               jih je po izobrazbi in delovnih izkušnjah sploh možno primerjati. Kot na to
               upravičeno opozarja sindikat zdravstva in socialnega varstva, ni možno doseči
               napredka in posodobitev javnih služb na programu odličnosti, ko istočasno te ljudi
               ožigosamo kot neke vrste drugorazredne državljane - v mislih imam izplačilo regresa,
               višino regresa.</p>
               <p>In naša odločitev, torej odločitev poslanske skupine Združene liste socialnih
               demokratov je ta; podprli bomo amandma, s katerim se črta manjvreden status l30 tisoč
               zaposlenih v javnem sektorju. Nemogoče je namreč pristati na logiko, da v
               gospodarstvu predpišemo določeno višino regresa, tam pa, kjer imamo neposreden vpliv,
               pa se zavzemamo za nižje pravice. Hvala lepa.</p>
            </sp>
            <sp xml:id="SDZ2-Redna-13-1999-04-23.sp50">

               <speaker>PREDSEDNIK JANEZ PODOBNIK:</speaker>

               <p>Hvala gospodu Kontiču. Besedo želi gospa Zbačnikova.</p>
            </sp>
            <sp xml:id="SDZ2-Redna-13-1999-04-23.sp51">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav. Tudi naša poslanska skupina socialdemokratov bo podprla amandma odbora,
               in sicer iz podobnih razlogov, kot je že kolega povedal. Naj sama povem s seje
               odbora, kjer smo tudi poslušali predloge <q>"za"</q> in <q>"proti"</q>, kjer so sindikati
               negospodarstva, sindikati koordinacije jasno opozarjali, da se bo zgodila velika
               diskriminacija. Namreč, v svetu se regres določa s kolektivnimi pogodbami, pri nas pa
               je regres vpet v zakon in če se to zakonsko določi, potem se naredi tudi precedans
               same ustave. Namreč 14. člen ustave jasno pravi, da smo pred zakonom enaki. Tukaj pa
               delavci tako gospodarstva kot negospodarstva postajajo diskriminatorni, in sicer je
               to 130 tisoč delavcev, ki so za to, ker so v negospodarstvu, kaznovani in se morajo
               pogajati z drugačnih pozicij. Za delavce, ki so v gospodarstvu se jim to določi z
               zakonom, za ostale pa - kot je rekla državna sekretarka - se še vedno pogajajo o
               kolektivni pogodbi in to je čisto drugačen pogajalski izhod. Zakaj taka razlika? To
               sprašujem. To je eno. Prosila bom tudi potem državno sekretarko za odgovor.</p>
               <p>Drugič. Na odbor je bilo tudi rečno, da s tem, če bi dali v ta zakon tudi
               negospodarsko dejavnost, bi dodatno proračun obremenili in dodatni rebalans. Vendar,
               to se je vedelo, ko se je sprejemal proračun v državnem zboru, nato poslanci nismo
               bili opozorjeni, da bo zaradi tega, ker bo taka količina sredstev, iz tega izpadel
               negospodarski del. Če bi bila na to opozorjeno, mislim, da nihče od vas poslancev ne
               bi glasoval za tak proračun, ampak za proračun, ki bo enakovredno, in sicer zakonsko
               omogočil pravično porazporeditev. Tudi sindikati negospodarstva so na odboru jasno
               opozarjali, da niso bili, kot je bilo dogovorjeno z aneksom h kolektivni pogodbi,
               poklicani k pogajanju oziroma k pripravi proračuna. Zato tudi tedaj niso mogli
               opozoriti na to anomalijo, ki jo danes imamo tukaj. To je tudi eden od razlogov, kjer
               menimo, da je vlada sama obljubila tudi v kolektivnih pogodbah tem negospodarskim
               sindikatom, da bo to v teh letih oziroma v letu pogajanja uskladila, tako gospodarsko
               kot negospodarsko dejavnost. Vendar se na žalost to ne stori.</p>
               <p>Mislim, da ni opravičilo samo to, da ni dovolj sredstev v proračunu, da se delajo
               take zakonske kršitve. To je eno.</p>
               <p>Drugo. Mislim, da je čas, da sedaj, ko prihajamo v Evropo in ko sprejemamo
               zakonodajo, da gledamo tudi na to, da spoštujemo tudi zakonsko in ustavno načelo mi
               sami, če hočemo, da nas bodo tudi upoštevali potem v Evropi. Hvala lepa.</p>
            </sp>
            <sp xml:id="SDZ2-Redna-13-1999-04-23.sp52">

               <speaker>PREDSEDNIK JANEZ PODOBNIK:</speaker>

               <p>Hvala lepa. Državna sekretarka, gospa Belopavlovičeva ima besedo. Dvorana se je zelo
               razživela.</p>
            </sp>
            <sp xml:id="SDZ2-Redna-13-1999-04-23.sp53">

               <speaker>NATAŠA BELOPAVLOVIČ:</speaker>

               <p>Hvala. Torej, treba je vedeti, da je regres tako v gospodarstvu kot v negospodarstvu
               rezultat pogajanj oziroma bi moral biti rezultat pogajanj. In če govorimo o številki,
               ki smo jo zapisali v 20. člen, je ta številka na minimalni in pa maksimalni ravni
               rezultat pogajanj med socialnimi partnerji in izhaja iz dogovora o politiki plač.</p>
               <p>Na ravni gospodarstva so bili ti dogovori zaključeni, na ravni negospodarstva
               dogovori niso bili zaključeni. Res je, da se je država kot predstavnik delojemalca,
               kot delodajalec za celotno negospodarstvo zavezala, da se postopno izenači regres
               tudi za tiste, ki delajo v negospodarstvu. Treba je vedeti, da se postopno to
               izenačuje.</p>
               <p>Lansko leto je bil regres za negospodarstvo 85.000, letos se postopoma izenačuje in
               ker ste že omenili tudi proračun in morebitno napačno planiranje v okviru proračuna:
               če se spomnite v proračunu se je izhajalo glede na procent, ki je bil v tem obdobju
               dogovorjen - 91.900,00, da je ta regres. Moram reči, da ob samem proračunu ste bili
               opozorjeni tudi na samo številko. Proračun je to številko vseboval. In naslednje leto
               naj bi se postopno regres še približeval in tudi usklajeval, tako da ne moremo reči,
               da kakorkoli odstopamo od tistega, kar smo se začeli pogovarjati tudi s predstavniki
               negospodarstva.</p>
               <p>Še enkrat bi pa rada opozorila, da bo razkorak samo pri regresu, v kolikor bi bil ta
               amandma sprejet, tako kot je bilo že včeraj s strani državnega sekretarja s financ
               povedano, lahko med milijardo in pol oziroma več, celo do 3 milijarde. Tu zadaj je
               148.000 zaposlenih v tem sektorju.</p>
            </sp>
            <sp xml:id="SDZ2-Redna-13-1999-04-23.sp54">

               <speaker>PREDSEDNIK JANEZ PODOBNIK:</speaker>

               <p>Gospod Kontič, replika.</p>
            </sp>
            <sp xml:id="SDZ2-Redna-13-1999-04-23.sp55">

               <speaker>BOJAN KONTIČ:</speaker>

               <p>Hvala lepa. Že res, gospa državna sekretarka, da bi morala biti oba regresa
               dogovorjena in zapisana v kolektivnih pogodbah, tako za gospodarstvo kot za
               negospodarstvo. Ampak to, kakor je ugotovila tudi kolegica Zbačnikova, ni bilo
               uresničeno v letošnjem letu in za gospodarstvo urejamo to z zakonom. S tem zakonom.
               Za negospodarstvo pa prepuščamo še naprej pogajanjem, za katera pa ni nujno, da bodo
               uspešna. Ocenjujem, da bodo prej neuspešna kot pa uspešna. Toliko glede kolektivnih
               pogodb.</p>
               <p>To, pa kar govorite o proračunu in sedaj želite prevaliti odgovornost na poslance,
               nas je pa v dopisu sindikata zdravstva in socialne nege varstva Slovenije opozorila
               ravno tudi predsednica, in to ne drži. Poslanci smo s proračunom sprejeli možno
               višino regresa za leto 1999. To pravite in na to opozarjajo, da ne drži. Vlada je
               namreč pri sprejemanju predloga proračuna kršila 20. člen kolektivne pogodbe za
               negospodarske dejavnosti, ki med drugim določa razpravo o tarifnem delu kolektivne
               pogodbe, ki se prične ob pripravi vsakoletnega proračuna. Vlada Republike Slovenije
               kljub opozorilom ni opravila tega usklajevanja ali pa ga vsaj ni opravila pravočasno
               in se usklajuje sedaj, ko je bil sprejet proračun. Tu pa je moč in ne argumenti, ko
               rečemo: v proračunu so sredstva zagotovljena v tej višini, sedaj pa se pogajamo. O
               čem se pa naj pogajamo, če so sredstva že določena v proračunu? Potem tudi pogajanja
               niso smiselna. Hvala lepa.</p>
            </sp>
            <sp xml:id="SDZ2-Redna-13-1999-04-23.sp56">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospa Zbačnik.</p>
            </sp>
            <sp xml:id="SDZ2-Redna-13-1999-04-23.sp57">

               <speaker>MAJDA ANA KREGELJ-ZBAČNIK:</speaker>

               <p>Še enkrat postavljam vprašanje državni sekretarki. Namreč ravno v tem je <q>"vic"</q>, da je
               regres pač stvar pogajanja. To se pravi, če lahko iz tega izhajam, da so imeli
               sindikati gospodarstva srečno roko in so se dobro pogodili in ne samo to, celo
               zakonsko ste jim to možnost dali za daljši čas. Sindikati negospodarstva te srečne
               roke niso imeli ali imajo nesposobne pogajalce in do tega ni prišlo.</p>
               <p>Hkrati pa se v svetu te stvari urejajo s kolektivnimi pogodbami in ne z zakonom. In
               če to urejaš z zakonom, potem se naj vsaj zakon uredi za vse zaposlene enako in ne
               delati diskriminacije. Hvala lepa.</p>
            </sp>
            <sp xml:id="SDZ2-Redna-13-1999-04-23.sp58">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi še kdo besedo? <stage>(Ne želi.)</stage> Prehajamo na odločanje. Želi? <stage>(Da.)</stage> Gospod
               Peterle, prosim.</p>
            </sp>
            <sp xml:id="SDZ2-Redna-13-1999-04-23.sp59">

               <speaker>ALOJZ PETERLE:</speaker>

               <p>Hvala lepa, gospod predsednik. Spoštovane poslanke in poslanci, spoštovani
               predstavniki vlade! Veste, tukaj ne gre samo za vprašanje, ali bo 130.000 ljudi
               dobilo regres ali ne. Tukaj to vprašanje zadeva enega od prvih členov naše ustave:
               ali bomo pravna in socialna država ali ne bomo. Tukaj ne želim govoriti demagoško,
               ampak jasno je pa vsem, da se želi vlada tega vprašanja znebiti na silno nenavaden in
               bi rekel na nepravni način. Slišali so sindikati že tudi take izjave, češ, da se je
               državni sekretar zamenjal, ta pa ni bil zraven, ko so se prejšnjikrat pogovarjali, pa
               je neka postavka izostala. Postavka ne more izostati, če je tukaj podlaga za neko
               odločitev, ki je bila dogovorjena, in se ne da tudi zgovarjati, da pogajanja zadeve
               niso pripeljale do konca. Dejstvo je, da se razlike med gospodarsko in negospodarsko
               sfero - kakor ravno je ta pojem nesrečen - se večajo, zlasti pri vzgoji se zopet
               škarje močno povečujejo in mižanje s strani vlade bo seveda te zadeve samo
               slabšalo.</p>
               <p>Torej pričakujem, da se vlada ne bo zgovarjala, tako kot se je, in če so naredili
               napako in pozabili na nekaj - ne jim pozabiti 130.000 ljudi - to ni, bi rekel, temu
               se ne more reči samo napaka. Če je tukaj pravna podlaga za zadevo, potem, če je tudi
               rebalans, se ni treba rebalansa nič brati, je hujše pozabiti pravila pravne države,
               kot se potruditi in narediti rebalans. Če imajo ti ljudje to pravico, potem jo je
               treba realizirati, ker je za to pač pravna podlaga. Zato pravim, da ni treba tukaj
               iti v demagogijo, ampak treba je iti v realizacijo zadeve oziroma v spoštovanje
               pravne države.</p>
            </sp>
            <sp xml:id="SDZ2-Redna-13-1999-04-23.sp60">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospa Belopavlovičeva.</p>
            </sp>
            <sp xml:id="SDZ2-Redna-13-1999-04-23.sp61">

               <speaker>NATAŠA BELOPAVLOVIČ:</speaker>

               <p>Glede pravne podlage je treba reči nekaj. Pravica do regresa je pravica, ki izhaja iz
               kolektivnih pogodb in iz dogovarjanja. Tam, kjer se je zaključilo to dogovarjanje, in
               tam, kjer imamo podlago že v kolektivni pogodbi, potem smo posledično naprej tudi v
               dogovoru o politiki plač zastavili višino regresa takšno, kot je bila dogovorjena.
               Dogovori oziroma kolektivna pogodba za negospodarstvo še ni bila sklenjena. Dogovor
               še teče in torej zaradi tega tudi nismo zaključili te spodnje meje oziroma te
               številke, za katero smo se dogovarjali. Ne gre za nobeno kršitev, regres je v bistvu
               tisto, kar sindikati pa delodajalci med seboj dogovarjajo, tako kot pravico, ker ta
               pravica zaenkrat ne izhaja iz zakona, iz nobenega zakona, izhaja iz kolektivnih
               pogodb. In kot pravica in kot višina, to se pravi: in znesek in sama pravica.</p>
               <p>Bi pa prosila, če lahko ta proračunski vidik kolega, državni sekretar s financ
               obrazloži in verjetno bo treba pravzaprav mu dati besedo, tako kot je bilo včeraj
               dano z glasovanjem. Ampak res bi prosila, če lahko proračunski vidik pojasnijo s
               financ, ker so ves čas sodelovali tudi pri nastajanju proračuna in vedo tudi, kako je
               potekalo planiranje v zvezi z regresom, pa tudi z ostalimi materialnimi stvarmi, ki
               se nanašajo na zaposlene v negospodarstvu.</p>
            </sp>
            <sp xml:id="SDZ2-Redna-13-1999-04-23.sp62">

               <speaker>PREDSEDNIK JANEZ PODOBNIK:</speaker>

               <p>Hvala lepa. Državni zbor včeraj ni nasprotoval, da je se pri tej točki oglasil tudi
               državni sekretar Cvikl in smatram, da mu lahko damo besedo. Prosim.</p>
            </sp>
            <sp xml:id="SDZ2-Redna-13-1999-04-23.sp63">

               <speaker>MILAN M. CVIKL:</speaker>

               <p>Hvala lepa, gospod predsednik. Rad bi samo pojasnil nedvoumno, kako je bilo planirano
               ob proračunu za leto 1999.</p>
               <p>Z izhodišči za pripravo proračuna, ki je bil posredovan vsem proračunskim uporabnikom
               in tudi zavodu za zdravstveno zavarovanje zaradi priprave finančnih načrtov,
               vključujoč obseg stroškov za plače in vključujoč regres tudi za javne zavode
               zdravstva, je bilo posredovano, da je za leto 1999 - glede na to, da je bilo v letu
               1998 izplačan regres v višini 84.000 - izhodišče 91.900 tolarjev. To je v vseh
               finančnih načrtih in v državnem proračunu za zaposlene v institucijah, ki se
               financirajo iz državnega proračuna, nedvoumno določeno.</p>
               <p>To, o čemer se pogajamo dva meseca, in sicer se pogajamo po sklenitvi dogovora o
               politiki plač za nadaljnje obdobje, je pa način približevanja obeh regresov: regresa
               v negospodarstvu in gospodarstvu, pri čemer moramo upoštevati sprejeti proračun, ker
               je proračun bil sprejet pred koncem lanskega leta. Zato smo kot vlada izhajali iz
               tega osnovnega izhodišča, ki je bilo določeno v državnem proračunu, in predlagamo,
               kot je bilo včeraj povedano, po dolgih pogajanjih smo trenutno za regres za
               posameznega delavca narazen za 3.000 tolarjev. Sindikati so na zadnjem pogajanju
               predlagali 98.000, vlada predlaga 95.000, s tem da vlada predlaga, da se en del
               zaradi upoštevanja državnega proračuna izplača ob decembrski plači, kar je tudi glede
               na stroške smiselno narediti seveda hkrati, in to je 5. januarja leta 2000.</p>
               <p>To je vsebina teh pogajanj in to povezuje nedvomno zadevo z državnim proračunom. Tako
               da ni res, da ne bi bilo predvideno pri določitvi državnega proračuna. Ta številka je
               bila tudi tista številka, ki jo je skupščina zavoda za zdravstveno zavarovanje v
               določitvi finančnega načrta zavoda za zdravstveno zavarovanje v obveznem delu tudi
               določila za izplačilo regresa, in v ustreznih pogodbah, ki jih ima zavod za
               zdravstveno zavarovanje z izvajalci obvezne zdravstvene službe, in se predvideva tudi
               pri izplačilu v zdravstvenem sektorju. Hvala lepa.</p>
            </sp>
            <sp xml:id="SDZ2-Redna-13-1999-04-23.sp64">

               <speaker>PREDSEDNIK JANEZ PODOBNIK:</speaker>

               <p>Hvala lepa. Repliko imata še gospa Zbačnikova in gospod Kontič.</p>
            </sp>
            <sp xml:id="SDZ2-Redna-13-1999-04-23.sp65">

               <speaker>MAJDA ANA KREGELJ-ZBAČNIK:</speaker>

               <p>Najprej državni sekretarki. Še vedno mi ni odgovorjeno. Jasno mi je, da je regres
               stvar kolektivnega pogajanja. Ena branža je pač kolektivno pogajanje uredila, druga
               ni. Ampak zakaj ste potem to uzakonili, ker v svetu se regres ne uzakonja, ampak se
               ureja s kolektivnimi pogodbami.</p>
               <p>Drugo. Zakaj ste kršili aneks h kolektivnim pogodbam za negospodarske dejavnosti,
               kjer je bilo jasno, da jih povabite tudi pri pripravi proračuna? Tja niso bili
               povabljeni, kot so jasno povedali na seji državnega zbora, in s tem niso mogli
               vplivati oziroma opozoriti na to.</p>
               <p>Prosim, če lahko dobim ta dva odgovora. Hvala lepa.</p>
            </sp>
            <sp xml:id="SDZ2-Redna-13-1999-04-23.sp66">

               <speaker>PREDSEDNIK JANEZ PODOBNIK:</speaker>

               <p>Replika, gospod Kontič.</p>
            </sp>
            <sp xml:id="SDZ2-Redna-13-1999-04-23.sp67">

               <speaker>BOJAN KONTIČ:</speaker>

               <p>Hvala lepa. Tudi sam bi želel odgovor državnega sekretarja, gospoda Cvikla.</p>
               <p>Povedali ste, da ste smernice, ali kakorkoli ste jih imenovali, za pripravo proračuna
               poslali proračunskim uporabnikom. To že mogoče, lahko da tudi niso imeli pripomb in
               so se s tem strinjali, lahko da je to tudi skupščina zavoda za zdravstveno
               zavarovanje potrdila. Ampak mene zanima predvsem, ker se danes pogovarjamo tudi o
               kolektivni pogodbi in o načinu kolektivnih pogajanj, ali ste o tem obvestili tudi
               sindikat oziroma ali ste se z njimi pogovarjali o teh izhodiščih, ki ste jih
               pripravili za pripravo proračuna, in ali je bil takrat dosežen dogovor, da je regres
               v tej višini, kot je danes. Sicer ta zadnji del je sploh neumestno vprašanje, zato
               ker vem, da ni bil dosežen.</p>
               <p>Pa še to, kar je kolega gospod Peterle povedal. To, da se je vlada zmotila, ne drži.
               Veliko huje je. To je vlada naredila namenoma.</p>
            </sp>
            <sp xml:id="SDZ2-Redna-13-1999-04-23.sp68">

               <speaker>PREDSEDNIK JANEZ PODOBNIK:</speaker>

               <p>Državna sekretarka gospa Belopavlovičeva bo odgovorila.</p>
            </sp>
            <sp xml:id="SDZ2-Redna-13-1999-04-23.sp69">

               <speaker>NATAŠA BELOPAVLOVIČ:</speaker>

               <p>Gospe Zbačnikovi bi rada odgovorila, ker sprašuje, zakaj potem sploh bo zakon z
               regresom. Prvič, zato ker so socialni partnerji ob sklenitvi dogovora o politiki plač
               to izrecno zahtevali in ker so zahtevali, da se zagarantirata z zakonom obe meji,
               tako spodnja kot tudi zgornja. Sami veste, da se dogaja tudi to, da tam, kjer je
               gredo in kjer so možna izplačila teh regresov, gredo pa prek nekih razumnih meja. Sam
               dogovor je stvar, ki partnerje zavezuje in jih obligira na eni strani moralno, zakon
               jih pa lahko zavezuje tako, da je možno te določbe tudi sankcionirati. In če si
               pogledate 23. člen: sankcioniramo tiste delodajalce, ki bi v nasprotju s tem
               izplačevali regrese bodisi navzdol bodisi navzgor. Dogovor nima sankcij oziroma nekih
               kazenskih določb oziroma kazenskih sankcij. Zaradi tega smo to dali v zakon in seveda
               še enkrat ponavljam, na izrecno zahtevo, da se določi tokrat tudi zgornja meja in da
               se zaveže delodajalce, da tudi tega ne bodo presegli.</p>
            </sp>
            <sp xml:id="SDZ2-Redna-13-1999-04-23.sp70">

               <speaker>PREDSEDNIK JANEZ PODOBNIK:</speaker>

               <p>Še gospa Zbačnikova in gospod Kontič. Te debate naj bi se opravile na delovnem telesu
               in taka vprašanja.</p>
            </sp>
            <sp xml:id="SDZ2-Redna-13-1999-04-23.sp71">

               <speaker>MAJDA ANA KREGELJ-ZBAČNIK:</speaker>

               <p>Gospod predsednik, te debate so se opravljale na delovnem telesu in zato je bil tudi
               sprejet sklep, amandma, da se drugi odstavek 20. člena črta. Samo sedaj, ker pa je
               vlada dala negativno mnenje, moram določene stvari pojasniti oziroma želim dodatna
               pojasnila. Namreč, to ste pojasnili, da so pač izrecno zahtevali. Ampak, ali niste
               upoštevali, da se bo s tem pa kršil zakon, z ostalimi pa še niste dosegli dogovora in
               teh ni v tem zakonu. Kako mislite to naprej urejati? To je eno.</p>
               <p>Drugo pa je v zvezi s kaznimi. Res je, vi uvajate sankcije pri gospodarskih
               dejavnostih. Ampak tam so lahko delodajalci nesposobni to izplačati in morajo dati
               hude kazni. Pri negospodarstvu pa lahko delajo, kar hočejo: ali izplačajo, ali ne
               izplačajo, sankcij ni. Tukaj je spet diskriminacija. Kako mi pa lahko na to
               odgovorite? Hvala.</p>
            </sp>
            <sp xml:id="SDZ2-Redna-13-1999-04-23.sp72">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika gospod Kontič.</p>
            </sp>
            <sp xml:id="SDZ2-Redna-13-1999-04-23.sp73">

               <speaker>BOJAN KONTIČ:</speaker>

               <p>Hvala lepa. Tudi jaz se navezujem na to, kar je že gospa Zbačnikova povedala in
               zahtevala v vprašanju. Poglejte, ravno v tem je težava: za gospodarstvo bomo to
               uredili z zakonom, za negospodarstvo bo to urejeno s kolektivno pogodbo oziroma s
               kolektivnimi pogajanji. Rezultat bo pač, kakršen bo. Ker je za gospodarstvo urejeno z
               zakonom, je to tudi sodno izterljivo in ti bodo v vsakem primeru dobili regres. Če ne
               po drugi poti, ga bodo izterjali na sodišču. Za negospodarstvo, kjer bo to urejeno v
               kolektivni pogodbi, pa ne obstaja sodno varstvo oziroma ga ne bodo mogli izterjati na
               sodišču, ker je to dogovor, ki nima zakonske osnove.</p>
               <p>Poleg tega bo izraženo to; saj kolektivni pogovori oziroma pogajanja potekajo,
               potrebno je skleniti sporazum, ker v nasprotnem primeru imajo sindikati pri
               uveljavljanju svojega interesa veliko moč in to so stavke. Ampak vsi dobro vemo, kako
               stavke v javnem sektorju potekajo in sploh v posameznih delih tega negospodarstva, ko
               se lahko zelo hitro tudi z zakonom omejijo. Hvala.</p>
            </sp>
            <sp xml:id="SDZ2-Redna-13-1999-04-23.sp74">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želijo besedo predstavniki vlade? <stage>(Da.)</stage> Gospa Belopavlovičeva.</p>
            </sp>
            <sp xml:id="SDZ2-Redna-13-1999-04-23.sp75">

               <speaker>NATAŠA BELOPAVLOVIČ:</speaker>

               <p>Če natančno preberete 20. člen, vidite, da sankcioniramo oboje, ker drugi odstavek
               lepo govori, da je treba izplačati v skladu s kolektivno pogodbo in ne višje kot 70%.
               Toliko, kot bo rekla kolektivna pogodba za negospodarske dejavnosti, toliko bo država
               morala plačati. Če ne bo tega plačala, je ravno tako sankcionirana v skladu s 4.
               točko 23. člena, enako kot gospodarske organizacije oziroma kot ostali
               delodajalci.</p>
               <p>Eni in drugi so v enaki poziciji, kar se sankcij tiče.</p>
            </sp>
            <sp xml:id="SDZ2-Redna-13-1999-04-23.sp76">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi še kdo besedo? <stage>(Ne želi.)</stage> Prehajamo na odločanje.</p>
               <p>Na glasovanje dajem amandma k 20. členu: <q>"Črta se drugi odstavek 20. člena"</q>.
               Predlagatelj je odbor za zdravstvo, delo, družino in socialno politiko. Vlada ga ne
               podpira. Ugotavljamo prisotnost! <stage>(58 prisotnih.)</stage></p>
               <p>Kdo je za amandma k 20. členu? <stage>(25 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma k 20. členu ni sprejet.</p>
               <p>Na glasovanje dajem 20. člen. Ugotavljamo prisotnost! <stage>(54 prisotnih.)</stage></p>
               <p>Kdo je za člen? <stage>(36 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da je 20. člen sprejet.</p>
               <p>Predlagam, da opravimo še razpravo o dveh amandmajih. K naslovu številka 6 je vlada
               predlagala amandma, da se ob naslovu <q>"kazenske sankcije"</q> beseda <q>"sankcije"</q> črta in
               nadomesti z besedo <q>"določbe"</q>. Želi kdo besedo? <stage>(Ne želi.)</stage> Prehajamo na odločanje.
               Ugotovimo prisotnost! <stage>(38 poslancev.)</stage> To je bila pa moja napaka. Ugotovimo
               prisotnost! <stage>(56 prisotnih.)</stage></p>
               <p>Kdo je za amandma k naslovu 6? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je naslov spremenjen.</p>
               <p>Smo še pri 25. členu in amandmaju odbora. Vlada ga podpira. Želi kdo besedo? <stage>(Ne
               želi.)</stage> Prehajamo na odločanje. Ugotovimo prisotnost! <stage>(53 prisotnih.)</stage></p>
               <p>Kdo je za amandma k 25. členu? <stage>(47 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 25. člen v celoti. Ugotovimo prisotnost! <stage>(55 prisotnih.)</stage></p>
               <p>Kdo je za člen? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Na glasovanje oziroma v razpravo dajem ostale člene, h katerim niso bili vloženi
               amandmaji. Želi kdo besedo? <stage>(Ne želi.)</stage> Ugotovimo prisotnost! <stage>(48 prisotnih.)</stage></p>
               <p>Kdo je za preostale člene? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo preostale člene sprejeli.</p>
               <p>Prehajamo na razpravo o naslovu. Ali želi kdo besedo? <stage>(Ne želi.)</stage> Na glasovanje dajem
               naslov zakona. Ugotovimo prisotnost! <stage>(54 poslancev.)</stage></p>
               <p>Kdo je za naslov? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov sprejet.</p>
               <p>Prehajamo na <title>tretjo obravnavo.</title> V drugi obravnavi so bili sprejeti amandmaji
               k posameznim členom. Sprašujem, ali želijo kvalificirani predlagatelji vložiti
               amandma? Poslanska skupina socialdemokratov je za tretjo obravnavo vložila amandmaje
               k 5. členu, in sicer je bilo to vloženo danes. Ker ni drugih predlagateljev,
               predlagam, da se opredelimo še do tega predloga. Ali želi kdo razpravljati o
               zakonskem predlogu v celoti? Želi. Gospa Zbačnikova. Potem bomo glasovali še o
               amandmajih in nato o zakonu.</p>
            </sp>
            <sp xml:id="SDZ2-Redna-13-1999-04-23.sp77">

               <speaker>MAJDA ANA KREGELJ-ZBAČNIK:</speaker>

               <p>Še enkrat lep pozdrav! Menim, da ta zakon sicer potrebujemo, čeprav ne bo tak, kot bi
               moral biti, čeprav bo na žalost diskriminatoren do tiste polovice, ki prav tako
               zaslužijo, da so ovrednoteni po enakih merilih.</p>
               <p>Naj na kratko povzamem. Ta zakon potrebujemo zato, ker sicer ureja minimalno plačo in
               usklajevanje plač v letošnjem letu, to je dvakratno. Dogovor pa v bistvu pomeni
               realno zaostajanje plač 1,9% tudi glede rasti ostalih ekonomskih pokazateljev: rast
               cen, inflacija, visoka stopnja nezaposlenosti. To pomeni, da se najbolj dosledno
               izvaja politika plač, ostale politike pa ne. S tem težo stabilizacije nosijo predvsem
               zaposleni.</p>
               <p>Dalje. Dogovor pa je bil podpisan pred podpisom socialnega sporazuma, ki naj bi
               uredil politiko zaposlovanja, delovnih razmer, pravne varnosti, davčne politike. Ni
               jasno, kakšna bo nova davčna politika, ki naj bi prevzela večjo funkcijo zaščite
               socialno najbolj ogroženih zaposlenih in prevzela funkcijo draginjskega dodatka,
               uvedenega zaradi davka na dodano vrednost. Niso jasne posledice davka na dodano
               vrednost na rast cen, zato enkratno usklajevanje plač v letu 2000 ni sprejemljivo.
               Predlog, da se plače izjemoma tudi v letu 2000 usklajujejo dvakrat ali da se zniža
               prag usklajevanja plač, ni bil sprejet na socialno-ekonomskem svetu; in tudi ne
               predlog, da ekonomsko-socialni svet dobi pooblastilo, da lahko v letu 2000 spremeni
               način usklajevanja plač.</p>
               <p>Dalje. S tem zakonom sedaj niso izenačeni zaposleni v gospodarstvu in negospodarstvu.
               S tem, menim, da je tudi kršena ustavna pravica 14. člena. Minimalna plača je višja
               od izhodiščnih plač v prvem, drugem in tretjem tarifnem razredu, zato je nujno, da se
               sočasno s podpisom dogovora spremenijo tudi kolektivne pogodbe, sicer grozi
               uravnilovka.</p>
               <p>Kljub tem pomanjkljivostim oziroma tem opozorilom pa menim, da zakon potrebujemo,
               zato ga bom podprla. Hvala lepa.</p>
            </sp>
            <sp xml:id="SDZ2-Redna-13-1999-04-23.sp78">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo v splošni razpravi? <stage>(Ne želi.)</stage></p>
               <p>Prehajamo na odločanje o dveh amandmajih poslanske skupine socialdemokratov k 5.
               členu. Prvi amandma govori o tem, da se v prvi alinei prvega odstavka črta besedilo
               <q>"in v drugem odstavku"</q>. <stage>(Nemir v klopeh.)</stage> Kdo želi besedo?</p>
               <p>Na glasovanje dajem prvi amandma poslanske skupine socialdemokratske stranke, to je
               amandma k 5. členu. Ugotovimo prisotnost! <stage>(60 prisotnih.)</stage></p>
               <p>Kdo je za ta amandma? <stage>(22 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem drugi amandma k 5. členu. Predlagatelj je poslanska skupina
               socialdemokratov. Ugotavljamo prisotnost! <stage>(57 prisotnih.)</stage></p>
               <p>Kdo je za amandma? <stage>(26 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma pod točko 2. k 5. členu, ni sprejet.</p>
               <p>Končali smo glasovanje o amandmajih. Sprašujem sekretariat: ali so bile zaradi
               sprejetih amandmajev v drugi obravnavi lahko porušene določbe o medsebojni skladnosti
               do zakona? <stage>(Niso bile.)</stage> Hvala lepa.</p>
               <p>Prehajamo na glasovanje o zakonu v celoti. Ugotavljamo prisotnost! <stage>(63
               prisotnih.)</stage></p>
               <p>Kdo je za zakon v celoti? <stage>(51 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je zakon sprejet.</p>
               <p>Zaključujem to točko dnevnega reda.</p>
               <p>Prosim poslanke in poslance! Samo še za trenutek pozornosti. Kot smo danes že
               napovedali, prehajamo na obravnavo <title>SKLEPOV, KI JIH JE ZBORU PREDLOŽILA
                  MANDATNO-IMUNITETNA KOMISIJA V ZVEZI Z OPRAVLJANJE FUNKCIJE POSLANCEV.</title>
               </p>
               <p>Pod točko A) gre za določitev kandidata, ki v skladu s 17. členom zakona o volitvah v
               državni zbor postane poslanec za preostanek mandatne dobe namesto poslanca, ki mu je
               prenehal mandat. Državni zbor je dne 20.4.1999 ugotovil, da je poslancu gospodu
               Metodu Dragonji prenehal mandat. Republiška volilna komisija je zboru posredovala
               ugotovitev, da je mandat dotedanjega poslanca Metoda Dragonje prešel na gospoda Mirka
               Kaplja. Ugotovitev je obravnavala mandatno-imunitetna komisija, ki je zboru pisno
               poročala. Poročilo ste prejeli na klop. Ali želi poročevalec komisije besedo? Prosim,
               gospod Pucko.</p>
            </sp>
            <sp xml:id="SDZ2-Redna-13-1999-04-23.sp79">

               <speaker>CIRIL PUCKO:</speaker>

               <p>Hvala lepa, gospod predsednik. Spoštovane poslanke in poslanci!</p>
               <p>Glede na vprašanje, ki ga je prej postavil gospod Hvalica, in glede na poročila, ki
               jih je mandatno-imunitetna komisija predložila državnemu zboru, prosim, če bi lahko o
               vseh treh sklepih spregovoril hkrati, ker so tako<gap n="..."/></p>
            </sp>
            <sp xml:id="SDZ2-Redna-13-1999-04-23.sp80">

               <speaker>PREDSEDNIK JANEZ PODOBNIK:</speaker>

               <p>Se razume, ker so povezani.</p>
            </sp>
            <sp xml:id="SDZ2-Redna-13-1999-04-23.sp81">

               <speaker>CIRIL PUCKO:</speaker>

               <p><gap n="..."/>Tako tesno povezani. Hvala lepa. Potem ko je z mesta funkcije poslanca odstopil
               gospod Metod Dragonja, je v postopku zamenjave prišlo do situacije, ki je mandatno-
               imunitetna komisija še ni srečala.</p>
               <p>Gre namreč za dva med seboj povezana postopka: po eni strani gre za pridobitev
               mandata, po drugi pa za prenehanje opravljanja funkcije poslanca glede iste fizične
               osebe. Po zakonu o volitvah v državni zbor je republiška volilna komisija pristojna,
               da ugotovi, kdo je bil izvoljen oziroma v primeru nadomestnih volitev ali prenehanja
               mandata, na koga je mandat oziroma pooblastilo prešlo. To določa 17. člen zakona o
               volitvah v državni zbor, in sicer, da mandat preide na tistega kandidata, ki ima
               naslednji najvišji delež glasov v dveh volilnih okrajih. Seveda, če ima v skladu z
               zakonom vse tiste pogoje, ki jih mora izpolnjevati, da je lahko poslanec.</p>
               <p>V IV. enoti je liberalna demokracija dobila tri mandate, in sicer so jih dobili:
               Školč Jožef, Dragonja Metod in Gaber Slavko. Glede na to, da so vsi trije opravljali
               oziroma nekateri še opravljajo funkcijo ministra, pripada glede na odstop Metoda
               Dragonje s funkcije poslanca pravica naslednjemu z najvišjim deležem in to je gospod
               Mirko Kaplja. Se pravi, mandat po volilnem zakonu pripada gospodu Kaplji.</p>
               <p>V skladu z volilnim zakonom je republiška volilna komisija izpeljala celotno
               proceduro in o tem obvestila mandatno-imunitetno komisijo. Iz tega izhaja naslednje,
               in sicer, da Dragonji Metodu preneha mandat in ta mandat gre gospodu Mirku Kaplji.
               Naslednji po vrstnem redu, spet po deležu po odstotkih, je Lenič Jože. Se pravi, on
               stopi na nadomeščanje Školč Jožefa za čas, dokler Školč Jožef opravlja funkcijo
               ministra.</p>
               <p>Glede na vse povedano mandatno-imuniteta komisija predlaga državnemu zboru v sprejem
               dva sklepa in v seznanitev en sklep. In sicer, prvič; da se potrdi poslanski mandat
               gospodu Mirku Kaplji rojenemu 30.12.1943, stanujočemu Trg na stavbah 2, Litija.
               Drugič; da se državni zbor seznani z naslednjim ugotovitvenim sklepom, in sicer:
               <q>"Glede na to, da ugotavlja, da je bil gospodu Mirku Kaplji s 23.4.1999 potrjen mandat
               poslanca, kar je po 10. členu zakona o poslancih nezdružljivo z upravljanjem funkcije
               poslanca po drugem odstavku 14. člena zakona o poslancih, zato v skladu s peto alineo
               prvega odstavka in drugim odstavkom 9. člena zakona o poslancih preneha z
               opravljanjem funkcije poslanca z današnjim dnem."</q> Tretjič; da državni zbor sprejme
               naslednji sklep: <q>"V času, dokler poslanec Jožef Školč, ki je bil imenovan za ministra
               v skladu s prvim odstavkom 14. člena zakona o poslancih, ne more opravljati funkcije
               poslanca, opravlja to funkcijo v skladu z drugim odstavkom 14. člena navedenega
               zakona od današnjega dne gospod Jože Lenič, rojen 28.6.1965, stanujoč Krakovska 10 a,
               Domžale"</q>. Hvala lepa.</p>
            </sp>
            <sp xml:id="SDZ2-Redna-13-1999-04-23.sp82">

               <speaker>PREDSEDNIK JANEZ PODOBNIK:</speaker>

               <p>Hvala gospodu Cirilu Pucku, ki je dal celovito poročilo o vseh treh postopkih v zvezi
               z zadevo, ki jo pravkar obravnavamo. Ali želi besedo predstavnik sekretariata? <stage>(Ne
               želi.)</stage> Besedo dajem predstavnikom poslanskih skupin. Ali želi kdo od poslank in
               poslancev besedo? <stage>(Da.)</stage> Gospod Hvalica. Najprej bomo glasovali o sklepu, da se potrdi
               poslanski mandat gospodu Kaplji.</p>
            </sp>
            <sp xml:id="SDZ2-Redna-13-1999-04-23.sp83">

               <speaker>IVO HVALICA:</speaker>

               <p>Hvala lepa. Nekateri so razumeli, nekateri pa ne. Nastala je zelo čudna situacija.
               Kdo je v tem trenutku brez mandata? To sprašujem.</p>
            </sp>
            <sp xml:id="SDZ2-Redna-13-1999-04-23.sp84">

               <speaker>PREDSEDNIK JANEZ PODOBNIK:</speaker>

               <p>Gospod Jože Lenič.</p>
            </sp>
            <sp xml:id="SDZ2-Redna-13-1999-04-23.sp85">

               <speaker>IVO HVALICA:</speaker>

               <p>To sem hotel vedeti, ker iz tega izhajajo neke konsekvence. Hvala.</p>
            </sp>
            <sp xml:id="SDZ2-Redna-13-1999-04-23.sp86">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi še kdo besedo? <stage>(Ne želi.)</stage> Na glasovanje dajem naslednji predlog
               sklepa: <q>"Potrdi se poslanski mandat gospodu Mirku Kaplji, rojenemu 30.12.1943,
               stanujočemu Trg na stavbah 2, Litija"</q>. Ugotovimo prisotnost! <stage>(49 prisotnih.)</stage></p>
               <p>Kdo je za tak sklep? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sklep soglasno sprejeli.</p>
               <p>Gospod Mirko Kaplja, čestitam, postali ste poslanec s trajnim mandatom.</p>
               <p>Ker je državni zbor pravkar potrdil mandat poslancu Mirku Kaplji, to pomeni, da
               preneha opravljati funkcijo poslanca. O tem ste na klop prejeli tudi poročilo
               mandatno-imunitetne komisije.</p>
               <p>Prehajamo na obravnavo o ugotovitvi prenehanja opravljanja funkcije poslanca
               državnega zbora - nadomestno funkcijo poslanca. O tem je že prej govoril gospod
               Pucko. Ali želite še enkrat besedo, gospod Pucko? <stage>(Ne želite.)</stage> Želijo besedo
               predstavniki poslanskih skupin? <stage>(Ne želijo.)</stage> Želijo besedo poslanke in poslanci? <stage>(Ne
               želijo.)</stage> Ker ni razprave, jo zaključujem.</p>
               <p>Na podlagi navedenega in v skladu z 9. členom zakona o poslancih zboru predlagam, da
               se seznani z naslednjim ugotovitvenim sklepom: <q>"Državni zbor Republike Slovenije
               ugotavlja, da je bil gospodu Mirku Kaplji s 23.4.1999 potrjen mandat poslanca, kar je
               po 10. členu zakona o poslancih nezdružljivo z opravljanjem funkcije poslanca po
               drugem odstavku 14. člena zakona o poslancih. Zato v skladu s peto alineo prvega
               odstavka in drugim odstavkom 9. člena zakona o poslancih preneha z opravljanjem
               funkcije poslanca z današnjim dnem"</q>.</p>
               <p>To besedo <q>"funkcije"</q> mi gospa Veliščkova poudarja, da jo moram tudi sam
               poudariti.</p>
               <p>Ker je z ugotovitvijo gospod Mirko Kaplja prenehal opravljati funkcijo poslanca
               namesto poslanca, gospoda Jožefa Školča, ki opravlja funkcijo v vladi, mora zbor
               opraviti še določitev kandidata, ki v skladu s 14. členom zakona o poslancih opravlja
               funkcijo poslanca namesto poslanca, ki je prevzel funkcijo v vladi.</p>
               <p>Republiška volilna komisija je zboru posredovala ugotovitev o kandidatu, ki mu
               pripada pravica, da bo nadomestil gospoda Jožefa Školča, ki ne more opravljati
               funkcije poslanca državnega zbora, ker opravlja funkcijo v vladi. Ugotovitev je
               obravnavala mandatno-imunitetna komisija. Poročilo ste prejeli na klop. Poročevalec
               komisije je že podal poročilo. Predstavnik sekretariata ne želi besede. <stage>(Ne.)</stage>
               Predstavniki poslanskih skupin? <stage>(Ne želijo.)</stage> Kolegice in kolegi, želite besedo? <stage>(Ne
               želite razpravljati.)</stage></p>
               <p>Na glasovanje dajem sklep, ki se glasi: <q>"V času, dokler poslanec Jožef Školč, ki je
               bil imenovan za ministra v skladu s prvim odstavkom 14. člena zakona o poslancih, ne
               more opravljati funkcije poslanca, opravlja to funkcijo v skladu z drugim odstavkom
               14. člena navedenega zakona od današnje dne gospod Jože Lenič, rojen 28. junija 1965,
               stanujoč Krakovska 10 a, Domžale"</q>. Ugotovimo prisotnost! <stage>(56 prisotnih.)</stage></p>
               <p>Kdo je za predlagani sklep? <stage>(59 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Čestitam gospodu Jožetu Leniču, ki ponovno opravlja funkcijo poslanca!</p>
               <p>Samo še trenutek! V zvezi s priporočilom komisije za poslovnik dne 30.5.1996,
               predlagam zboru, da sprejme še naslednji predlog sklepa: <q>"Do morebitnih sprememb v
               sestavi delovnih teles opravljata poslanca Mirko Kaplja in Jože Lenič funkcijo člana
               v vseh delovnih telesih, katerih predsednik, podpredsednik ali član sta bila, dokler
               sta na podlagi drugega odstavka 14. člena zakona o poslancih opravljala funkcijo
               poslanca"</q>.</p>
               <p>Ali želi s tem v zvezi kdo besedo? <stage>(Ne želi.)</stage> Razpravo zaključujem.</p>
               <p>Predlagani sklep dajem na glasovanje. Ugotovimo prisotnost! <stage>(55 prisotnih.)</stage></p>
               <p>Kdo je za predlagani sklep? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlagani sklep sprejet.</p>
               <p>Prekinjam 13. sejo državnega zbora. Nadaljevali jo bomo v sredo, 28. aprila 1999, ob
               10.00, in sicer: z 12. točko dnevnega reda, zakon o kemičnem orožju - hitri postopek,
               14. točko dnevnega reda, zakon o kemikalijah - tretje branje, 23. točko dnevnega
               reda, predlog zakona o odpisu odloženih davkov in prispevkov - hitri postopek, in 27.
               točko, zakon o soglasju Republike Slovenije za Dars d.d. ter po vrstnem redu dalje.
               Hvala lepa! <stage type="time">(SEJA JE BILA PREKINJENA DNE 23.4.1999 OB 14.15 URI.)</stage>
               </p>
            </sp>
         </div>
      </body>
   </text>
</TEI>