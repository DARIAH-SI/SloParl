<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT6-SO-nujna-3-2012-01-25">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Skupni odbor</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-02-03+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">65687B5F4BCA5BA1C1257D1F005A5679</idno>
               <idno type="custom" subtype="day">4891B3A304557179C1257990004DA2CE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=magdt&amp;uid=4891B3A304557179C1257990004DA2CE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT6-SO-nujna-3-2012-01-25.SO" n="3">
               <name>nujna seja</name>
               <date when="2012-01-25"/>
            </setting>
         </settingDesc>
         <particDesc>
            <listOrg>
               <org xml:id="SDT6-SO-nujna-3-2012-01-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT6-SO-nujna-3-2012-01-25.SO">
                        <orgName key="SO">Skupni odbor</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">DRŽAVNI ZBOR REPUBLIKE SLOVENIJE SKUPNI ODBOR</stage>
            <stage type="session">3. nujna seja</stage>
            <stage type="date">(25. januar 2012)</stage>
            <stage type="chairman">Sejo je vodila mag. Majda Potrata, predsednica odbora.</stage>
            <stage type="time">Seja se je pričela ob 13. uri.</stage>


            <sp xml:id="SDT6-SO-nujna-3-2012-01-25.sp1">

               <speaker>PREDSEDNICA MAG. MAJDA POTRATA:</speaker>

               <p>Lep pozdrav vsem, ki ste prišli na 3. nujno sejo Skupnega odbora. Pozdrav je namenjen
               najprej članicam in članom odbora ter vabljenim na sejo - kdo ste tisti, ki ste
               vabljeni, bom povedala kasneje -, seveda pa pozdrav velja tudi vsem ostalim.</p>
               <p>Obveščam vas, da so zadržani in se seje ne morejo udeležiti,  zato so pooblastili druge poslanke in poslance,
               in sicer: poslanka Alenka Bratušek bo nadomeščala s pooblastilom poslanca Romana
               Jakiča, poslanec Mihael Prevc bo nadomeščal poslanca Jakoba Presečnika, poslanec
               Andrej Vizjak bo nadomeščal Ljuba Žnidarja, poslanec Jože Velikonja poslanko Janjo
               Klasinc. In to je zaenkrat vse, kar zadeva pooblastila.</p>
               <p>S sklicem nujne seje ste prejeli dnevni red seje odbora:</p>
               <p>1. Predlog zakona o spremembah in dopolnitvah Zakona o prevzemih, nujni postopek <stage>(EPA
               55-V)</stage>,</p>
               <p>2. Predlog zakona o spremembah in dopolnitvah Energetskega zakona, nujni postopek
               <stage>(EPA 57-VI)</stage>,</p>
               <p>3. Pobuda za sklenitev Mednarodne pogodbe o stabilnosti, koordinaciji in upravljanju
               v ekonomski in monetarni uniji <stage>(EPA 80-VI)</stage>.</p>
               <p>V poslovniškem roku nisem prejela nobenega predloga za spremembo dnevnega reda, zato
               je ta določen, kot je bil predlagan s sklicem.</p>
               <p>Prehajamo na <title>1. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O PREVZEMIH.</title>
               </p>
               <p>Predlagateljica zakona je Vlada. Kolegij predsednika Državnega zbora je na 2. seji
               18. januarja letos sklenil, da se predlog zakona obravnava po nujnem postopku.</p>
               <p>K obravnavi te točke sem vabila Ministrstvo za gospodarstvo, Zakonodajno-pravno
               službo, Državni svet Republike Slovenije, Agencijo za trg vrednostnih papirjev, Banko
               Slovenije, Združenje bank Slovenije, Agencijo za upravljanje kapitalskih naložb,
               Kapitalsko družbo in Slovensko odškodninsko družbo. No, Kapitalska družba je poslala
               opravičilo, češ da se ji zdi neprimerno, zaradi tega, ker so stranka v več postopkih,
               da bi bili navzoči na današnji seji.</p>
               <p>Zdaj naj povem še, kaj je v vaših rokah kot gradivo: predlog zakona, ki je bil
               objavljen na spletni strani Državnega zbor v Poročevalcu z datumom 16. januar letos,
               mnenje Zakonodajno-pravne službe ima datum 20. januar 2012, pripombe Boruta
               Stražišarja pa imajo datum 23. januar 2012. Dodatno ste prejeli še amandmaje
               Poslanske skupine Socialnih demokratov, predloge za amandmaje odbora in stališče
               Agencije za trg vrednostnih papirjev k amandmajem Poslanske skupine Socialnih
               demokratov. Na mizo ste dobili pregled amandmajev, v katerega so vključeni amandmaji
               Poslanske skupine Socialnih demokratov, pa tudi predlogi za amandmaje Skupnega
               odbora. Rok za vložitev amandmajev teče do zaključka razprave o členih predloženega
               zakona na današnji seji, vendar vas moram opozoriti na določilo tretjega odstavka
               144. člena Poslovnika, ki pravi, da je sicer amandmaje mogoče predstaviti ustno, toda
               pred glasovanjem morajo biti predsedujoči predloženi pisno in z obrazložitvijo.
               Toliko glede tehnikalij.</p>
               <p>Pričenjam drugo obravnavo predloga zakona, v kateri bomo opravili razpravo in
               glasovanje o posameznih členih predloga zakona.</p>
               <p>Sprašujem predlagatelja zakona, ali želi podati dopolnilno obrazložitev k členom
               predloženega zakona? Domnevam, da boste to storili, gospod minister mag. Gaspari,
               izvolite.</p>
            </sp>
            <sp xml:id="SDT6-SO-nujna-3-2012-01-25.sp2">

               <speaker>MAG. MITJA GASPARI:</speaker>

               <p>Hvala lepa. Najprej lep pozdrav, spoštovana predsednica ter članice in člani
               odbora!</p>
               <p>Predlog sprememb tega zakona je bil del širšega nabora zakonodajnih sprememb, ki naj
               bi omogočile v dani situaciji lažje restrukturiranje in hitrejše ter bolj učinkovito
               restrukturiranje podjetij, ki so zašla pretežno zaradi zunanjih razlogov  v težave. K temu zakonu je bil
               mišljen kot enako pomemben zakon o insolventnosti, če skrajšam njegov naziv, in pa
               tudi dva druga zakona, to sta zakon o energetiki in pa zakon o hipotekarni obveznici.
               Vsak v delu, ki poskuša ali izboljšati postopke restrukturiranja ali pa omogočiti
               nekatere nove razvojne projekte na način, ki naj bi ogrožale javnofinančnega položaja
               Republike Slovenije.</p>
               <p>Če se tokrat osredotočim samo na zakon o spremembah in dopolnitvah zakona o prevzemih
               je bila intenca predlagatelja, da na podlagi predlogov ustrezne agencije, ki je
               opravila nadzor iz izvajanje zakona v praksi in nekaterih drugih predlogov, pripravi
               dopolnitve v nekaterih členih tega zakona. Predlog zakona dopolnjuje določbe
               obstoječega zakona v delih, v katerih se je v praksi izkazalo, da prihaja do težav
               pri izvajanju zakona, ali pa, da na tem področju obstajajo pravna praznina oziroma
               različne razlage zakona. Osnovno izhodišče na sploh zakonodaje oziroma ureditve
               prevzemnih transakcij oziroma postopkov je, da se ščiti interes malih delničarjev, to
               je osnovni namen takega zakona, ker sicer takšen zakon ni potreben.</p>
               <p>Tisto, kar je bilo v tem primeru dopolnjeno je naslednje. Zaradi jasnejšega izvajanja
               se opredeljuje pojem terminske pogodbe. Vsebuje določilo o obveščanju agencije o
               posameznih dejanjih, na primer sklenitve terminske pogodbe oziroma posel z delniškimi
               nakupi, opcijami ali o tem, da je oseba, ki ni dolžna dati prevzemne ponudbe, dosegla
               prevzemni prag. Zakon prav tako, sprememba njegova določa, da morajo biti delnice
               družb obvezno izdane v nematerializirani obliki. V okviru usklajenega delovanja, kjer
               se opredeljuje pojem odvisne družbe zaradi večje jasnosti in nedvoumnosti na novo
               izrecno določa tudi družbenika, in ne le delničarja. Na novo določa izjemo, s katero
               se upošteva namen postopkov zaradi insolventnosti. Omogočiti nadaljnje poslovanje
               družbe, in sicer določa, da oseba, ki je upnik zaradi izvedbe finančnega
               prestrukturiranja dosegla prevzemni prag oziroma dodatni prevzemni prag s
               pridobitvijo vrednostnih papirjev ciljne družbe, ki v postopku zaradi insolventnosti
               ni dolžna dati prevzemne ponudbe, kar logično izhaja iz problema insolventnosti.
               Obveznost dati prevzemno ponudbo nastane ob prvi nadaljnji pridobitvi vrednostnih
               papirjev ciljne družbe izven postopka zaradi insolventnosti.</p>
               <p>In druga pomembna dopolnitev, na novo se tudi določa, da prevzemne ponudbe ni dolžna
               dati banka, ki je prevzemni prag oziroma dodatni prevzemni prag dosegla s
               pridobitvijo vrednostnih papirjev ciljne družbe na podlagi vnovčenja zavarovanja,
               vendar pa banke iz teh vrednostnih papirjev ne smejo uresničevati glasovalnih pravic
               v času, ko velja takšna izjema. Za banko nastane obveznost dati prevzemno ponudbo po
               poteku dveh let, od pridobitve vrednostih papirjev, kar je dovolj dolgo obdobje za
               to, da se restrukturiranje podjetja tudi v praksi lahko, če so dani pogoji, uspešno
               izvedejo.</p>
               <p>Podaljšuje se rok, v katerem mora Agencija za trg vrednostnih papirjev izdati
               odločbo, in sicer iz 30 na 60 dni, in dodajajo se novi prekrški in povišujejo globe.
               Hkrati pa se tudi sistem glob in prekrškov usklajuje z valuto evro, ki v državi
               obstaja kot uradna valuta. Med tem, ko je bil originalni zakon še pisan, ko je
               obstajala naša valuta tolar.</p>
               <p>To so v osnovi te spremembe, ki jih je predlagala Vlada. Mi smo v postopku
               usklajevanja z odborom oziroma Zakonodajno-pravno službo tudi sprejeli tiste pravne
               in tehnične dopolnitve, ki jih je predlagala služba in se z njimi kot v amandmajski
               obliki tudi strinjamo. Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp3">

               <speaker>PREDSEDNICA MAG. MAJDA POTRATA:</speaker>

               <p>Najlepša hvala gospodu mag. Mitji Gaspariju. Vprašujem predstavnico
               Zakonodajno-pravne službe gospod Janjo Koroš, če želi uvodoma spregovoriti o predlogu
               zakona? Izvolite.</p>
            </sp>
            <sp xml:id="SDT6-SO-nujna-3-2012-01-25.sp4">

               <speaker>JANJA KOROŠ:</speaker>

               <p>Hvala za besedo, gospa predsednica. Torej, kot je bilo že povedano, je naša služba k
               predlogu zakona podala pisno mnenje, v katerem smo podali določene pripombe, katerih
               je bila večina upoštevana in so zajeti v predlogih Ministrstva za gospodarstvo, kot
               predlogi za amandmaje odbora. In na te amandmaje tako nimamo nobenih pripomb.</p>
               <p>Če se še opredelimo glede predlaganih amandmajev Poslanske skupine Socialnih
               demokratov. Glede amandmaja k 5. členu menimo,  da pristavek, da se domneva, če se ne dokaže drugače,
               ni potreben, ker to že izhajajo iz tega, da domneva velja za resnično, dokler se pač
               ne izkaže nasprotno. Pri šestem odstavku, ki postane peti, bi kazalo namesto navezave
               na celotni drug odstavek navesti novo 6. in 7. točko drugega odstavka, ker se to
               nanaša na <stage>/nerazumljivo/</stage> osebe.</p>
               <p>Kar se tiče amandmaja k 10. členu, ki je predlagan, na katerega se določa poseben
               primer mirovanja glasovalnih pravic, kjer gre za primer, ko prevzemnik doseže
               prevzemni prag iz drugega odstavka 75. člena zakona. Pri tem po našem mnenju ne gre
               za nek poseben prevzemen prag, ki ga določa v zakonu, ampak formalno za določitev
               trenutka, naj se to prehodno obdobje za te osebe konča. Tako je bilo naše mnenje tudi
               že ob sprejemanju sedaj razveljavljene avtentične razlage, ko začnejo osebe iz
               drugega odstavka 75. člena pridobivati glasovalne pravice oziroma vrednostne papirje,
               se prehodno obdobje za njih konča in v celoti velja Zakon o prevzemih. Namen
               določitve prihodnje ureditve je namreč v tem, da se omogoči prehod na novo ali
               drugačno ureditev. Po sedaj predlagani ureditvi, ki jo predlaga amandma, pa bi se te
               osebe lahko po odtujitvi delnic spet uvrstile v ta prehodni režim zakona. To je
               nekako nelogično. In za različno obravnavanje do ostalih delničarjev bi pač moral
               obstajati nek utemeljen razlog. Sedaj je bil še spremenjen predlog k 15. členu, h
               kateremu pa bi, če bi bil sprejet, ta amandma k 5. členu v nadaljevanju podali
               pripombe.</p>
            </sp>
            <sp xml:id="SDT6-SO-nujna-3-2012-01-25.sp5">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Saj na to bi vas rada, spoštovani, opozorila, da ste na mizo dobili tudi
               predlog za spremembo amandmaja ki 15. členu in bi prosila, če to tudi upoštevate, ker
               ta amandma ni vključen v pregled amandmajev, ki ste ga dobili na mizo kot delovno
               gradivo.</p>
               <p>Sprašujem ali želi besedo predstavnik Državnega sveta? Ga ni. Potem pa sprašujem
               druge vabljene k tej točki dnevnega reda ali želijo uvodoma besedo ali se bodo raje
               odločali za oglašanje pri posameznih členih. Torej vprašujem ali želi še kdo od
               vabljenih zdaj uvodoma besedo? Ja, izvolite prosim.</p>
            </sp>
            <sp xml:id="SDT6-SO-nujna-3-2012-01-25.sp6">

               <speaker>ANDREJ PRAH:</speaker>

               <p>Agencija za trg vrednostnih papirjev. Andrej Prah je moje ime. Hvala za besedo.</p>
               <p>Najprej bi poudaril, da se strinjamo s predlogom, ki ga je podalo Ministrstvo za
               gospodarstvo. Ta predlog je usklajen z agencijo za trg vrednostnih papirjev in s
               takim predlogom se mi strinjamo. Strinjamo se tudi s pripombami, ki jih je podala
               Zakonodajno-pravna služba in amandmaji, ki so nastali na tej podlagi. Radi bi se pa
               opredelili še do amandmajev Poslanske skupine Socialnih demokratov oziroma amandmajev
               kot so bili pripravljeni na Agenciji za opravljanje kapitalskih naložb. S temi
               amandmaji se mi, to poudarjamo, ne moremo strinjati. Če lahko, na hitro bi pojasnil
               zakaj se ne moremo strinjati. Amandmaji uvajajo, dejansko rešujejo situacijo, ko je
               agencija kot edini pristojni regulator ujela državne družbe s prstmi v marmeladi pri
               kršitvi. In zdaj se sprejema, skuša sprejemati zakon za reševanje konkretnih
               postopkov pred Agencijo za trg vrednostnih papirjev, kar pa mi mislimo, da že v
               načeloma ne bi smelo iti. Ti amandmaji so po našem mnenju, so tudi diskriminatorni do
               drugih družb. Predvsem, če pa lahko, se pa na hitro opredelil do predlaganih
               rešitev.</p>
            </sp>
            <sp xml:id="SDT6-SO-nujna-3-2012-01-25.sp7">

               <speaker>PREDSEDNICA MAG. MAJDA POTRATA:</speaker>

               <p>Bi vas prosila, če bi upoštevali, da je zdaj to samo uvodno stališče, potem pa bo
               razprava še o posameznih členih.</p>
            </sp>
            <sp xml:id="SDT6-SO-nujna-3-2012-01-25.sp8">

               <speaker>ANDREJ PRAH:</speaker>

               <p>Zmenjeno.</p>
            </sp>
            <sp xml:id="SDT6-SO-nujna-3-2012-01-25.sp9">

               <speaker>PREDSEDNICA MAG. MAJDA POTRATA:</speaker>

               <p>želi tukaj uvodoma za splošno stališče o zakonu še kdo? Izvolite.</p>
            </sp>
            <sp xml:id="SDT6-SO-nujna-3-2012-01-25.sp10">

               <speaker>STANISLAVA ZADRAVEC CAPRIROLO:</speaker>

               <p>Hvala lepa. Banka Slovenije. Zadravec. Banka Slovenije podpira predlog Ministrstva za
               gospodarstvo, vključno z amandmaji, ki jih je na osnovi usklajevanja z Zakonodajno
               službo Državnega zbora predložilo. Posebej bi poudarili, da se nam zdijo predlagane
               spremembe izrazito pomembne za celoten sistem, posebej pa tudi za izvrševanje
               opravičenj bank, ki izhajajo 
               za celoten sistem, posebej pa tudi za izvrševanje upravičenj bank, ki izhajajo iz že
               omenjenih sprememb zakona. Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp11">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Potem predlagam, da preidemo na razpravo o posameznih členih predloga
               zakona oziroma na razpravo in glasovanje o vloženih amandmajih, ter predlogih za
               amandmaje odbora. Predlagam, da odbor najprej razpravlja in glasuje o posameznih
               amandmajih. Po končanem glasovanju o amandmajih pa bi se skladno s tretjo alinejo
               128. člena poslovnika Državnega zbora bi glasovali o vseh členih skupaj. Ali kdo temu
               predlogu nasprotuje, da glasujemo o vsakem amandmaju posebej na začetku, potem pa na
               koncu o vseh členih skupaj? Vidim, da nihče ne nasprotuje. Prosim. Prehajamo na
               razpravo in glasovanje o posameznih amandmajih oziroma predlogih za amandmaje odbora.
               Posebej poudarjam, da bomo razpravljali o tistih členih h katerim so vloženi
               amandmaji. Če bi pa kdo od navzočih rad razpravljal tudi o členu, h kateremu ni
               vložen amandma, vas pa prosim, da me na to opozoriti z dvigom rok, da ne bi koga
               spregledala, ampak pravočasno, tako da ne bi prehitro zaprla razprave o členu. In
               imam že prvo prijavo k razpravi. V razpravo dajem 2. člen in predlog za amandma
               odbora k temu členu. Matjaž Han. Delamo pa še enkrat po pregledu vloženih amandmajev
               in predlogov za amandmaje odbora. To gradivo ste dobili kot delovno gradivo na
               mizo.</p>
            </sp>
            <sp xml:id="SDT6-SO-nujna-3-2012-01-25.sp12">

               <speaker>MATJAŽ HAN (PS SD):</speaker>

               <p>Lepa hvala predsednica. Jaz verjamem, da je malo težje delati, ker je ta Skupni odbor
               resnično enkrat prvič v zgodovini v tem naši parlamentarizmu in je malo bolj obširen,
               tako da se vam zahvaljujem za besedo še enkrat. Najprej naj povem, da Socialni
               demokrati zakon, ki ga je pripravilo Ministrstvo za gospodarstvo. Podpiramo. Smo pa,
               kot je že bilo iz dokumentacije in pa kaže vložili tudi nekaj amandmajev, ki pa
               vsekakor moram povedati, predlagane rešitve ne pomenijo kršitve pravic malih
               delničarjev, kar je tudi edini cilj tega zakona, ampak določa rešitve v primerih
               sprememb deležev, ki ne pomenijo ...<stage>/Nerazumljivo./</stage>... v podjetju. Vi veste, da sem
               jaz že v prejšnjem mandatu sodeloval na podobnem odboru. Sicer podobni tematiki, kjer
               smo govorili o sprejemu avtentične razlage drugega odstavka 75. člena in 63. člena v
               povezavi z drugim odstavkom 75. člena Zakona o prevzemih. Šlo je za avtentično
               razlago, seveda je bilo potem na ustavnem sodišču zavrnjeno, vendar je šlo za podobne
               rešitve oziroma razmišljanja, ki smo jih sedaj Socialni demokrati v ta zakon kot
               amandmaje tudi ponudili. Slovenija je s to prevzemno zakonodajo, vsi veste v
               preteklih letih naredila nekaj napak, ki jih, bom rekel, predvsem danes čutimo vsi
               državljani in državljanke. Predvsem pa gospodarstvo. Takratni tajkunski prevzemi, ne
               bi jih rad odpiral, ampak so bili tudi bom rekel, kar težavni in tisti tajkunski
               prevzemi, bom rekel, to Slovenijo danes, ko je v gospodarski krizi zaradi Evrope zelo
               veliko stanejo. In že takrat je Slovenija zaradi tajkunskih prevzemov določena
               podjetja izgubila in jih danes rešuje preko svojih bank. In Socialni demokrati
               ocenjujemo, če ne bodo sprejeti te amandmaji, ki smo jih danes vložili, bo država
               imela še večje težave. Seveda mi nismo v situaciji, ko bi prevzeli odgovornost
               oziroma ki imamo večino zdaj v tem našem državnem zboru, vendar moramo na določene
               težave vendarle opozoriti. 
               Lahko bo tudi v naslednji koaliciji neoliberalni pristop bolj poudarjen in bo šlo za
               razprodajo slovenskega premoženja in se nam zdi, če ne bomo sprejeli teh amandmajev
               bodo nekateri še na lažji način prodali to premoženje kot pa bi lahko drugače.
               Predlagani amandmaji, spoštovani, rešujejo problematiko po našem prevzemne
               zakonodaje, saj bi drugače, če ne bodo ti amandmaji sprejeti bo za Slovenijo položaj
               še bistveno težji.</p>
               <p>Nekaj vprašanj najprej bi dal. V praksi se je pokazala težava v obstoječi zakonodaji
               glede kršenja prevzemnega praga, na primer kdaj pride do kršitve prevzemnega praga in
               namen kršitve. To se skozi sprašuje in potem je zaradi vsega tega na skupščinah lahko
               problem. Vprašanje je kdaj delničar prekrši prevzemni prag glede lastniških delnic.
               Vprašanje je ali je prišlo do kršitve tega praga namenoma ali ne namenoma in ali je
               prišlo do kršitve praga na podlagi tega, da je lastnik delnic želel prevzeti podjetje
               brez tega, da bi dal prevzemno ponudbo. To so ključna vprašanja. Seveda v Socialnih
               demokratih obsojamo prevzeme na takšen način, želimo pa, da do takšnih prevzemov na
               tako nizek način ne bi več prihajalo. Zato se mi zdi, da bodo ti naši amandmaji
               pomagali. Vendar pa se v praksi dogaja, da se krši prevzemni prag, vendar pa te
               kršitve na nastajajo zaradi tega, da bi želeli prevzemati podjetje, ampak gre zaradi
               drugih zadev. Sedanjim predlogom v amandmajih želimo reševati glasovalne pravice
               države in to se mi zdi ključno. Zakaj to želimo? Ker ATVP na tem področju v zadnjem
               obdobju ni naredil tisto kar bi moral in se skriva za nekaterimi svojimi postopki in
               se mi zdi, da bodo ti amandmaji to zadevo na nek način tudi rešili. Povedal bi vam pa
               na nekih primerih. Nekatere družbe, ki so v lastništvu države so kupovale nekatere
               delnice in se mi zdi, recimo Luka Koper je kupila delnice Zavarovalnice Triglav,
               Triglava, Krke, Petrola, banke, Aerodroma in Telekoma, sama luka oziroma njen
               upravljavec pa ni gledal ali bo s tem kršil prevzemni prag po sedanjem zakonu o
               prevzemih. Isto je naredil tudi Aerodrom in tako naprej. Prav tako je NKBM kupila
               delnice Telekoma in Petrola. In če pogledamo lastniške deleže v Zavarovalnici Triglav
               je država na posreden način lastnica 64,19% delnic Zavarovalnice Triglav preko
               Telekoma, Hita, Elesa in tako naprej. In ker vemo kakšen je prevzemni prag bi se
               lahko zdaj zgodilo, da država enostavno ne bo dobila glasovalnih pravic na skupščini
               in bo, govorim zelo plastično, bodo nekateri, ki imajo par delnic lahko bistveno
               lažje upravljali s to firmo, lažje prodali, zamenjali nadzorne svete, zamenjali
               uprave in sprejeli nekatere skupščinske zadeve, ki ne bi bile v prid tej naši državi.
               In jaz mislim, da se je treba tega izogniti. Zaradi tega smo vložili amandma k 5.
               členu in amandma k 8. členu. Če pa teh amandmajev ne bo, bo država potrebovala, da bo
               zaščitila svoje pravice, najmanj 2,2 milijardi evrov, da bo lahko dokupila oziroma
               Sod bo potreboval 2 milijardi 200, da bo dokupil deleže v teh podjetjih, da bo lahko
               na skupščini aktivno zadeve upravljal. Zato se nam zdi, da je potrebno te amandmaje
               sprejeti. Seveda se bo pa država, katerakoli vlada bo po tem, lahko brez problema
               odločila ali bo podjetje prodajala ali jih bo zadržala ali bo z njim aktivno
               upravljala. Če pa te zakonodaje ne sprejmemo na takšen način, pa bo zadeva lažje
                   razlagali. Tako da, kar se
               tega tiče, bomo mi svoje amandmaje absolutno podprli in podprli tudi zakon, ki bo
               tako amandmiran. V nasprotnem primeru pa mislim, da je zakon za nas nesprejemljiv,
               seveda pa odgovornost prevzema vladajoča oziroma koalicija, ki se bo pojavila v tej
               sobi. Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp13">

               <speaker>PREDSEDNICA MAG. MAJDA POTRATA:</speaker>

               <p>Hvala lepa Matjažu Hanu. No, razprava je šla čez okvir 2. člena.</p>
               <p>K razpravi se je javil tudi mag. Andrej Vizjak. Izvolite. Smo pa pri 2. členu in
               predlaganemu amandmaju Skupnega odbora k temu členu, to je predlog za amandma
               odbora,.</p>
            </sp>
            <sp xml:id="SDT6-SO-nujna-3-2012-01-25.sp14">

               <speaker>MAG. ANDREJ VIZJAK (PS SDS):</speaker>

               <p>Vem, spoštovana predsednica. Hvala lepa za besedo. Vesel sem, da ste opomnili tudi
               predhodnika na koncu njegove razprave, in upam, da boste tudi mene na koncu razprave
               in me ne boste prekinjali.</p>
            </sp>
            <sp xml:id="SDT6-SO-nujna-3-2012-01-25.sp15">

               <speaker>PREDSEDNICA MAG. MAJDA POTRATA:</speaker>

               <p>Kot vidite, jaz molčim, je pa kdaj šum v prostoru...</p>
            </sp>
            <sp xml:id="SDT6-SO-nujna-3-2012-01-25.sp16">

               <speaker>MAG. ANDREJ VIZJAK (PS SDS):</speaker>

               <p>Ne vidim, da molčite...</p>
               <p>Spoštovani! Prevzemni zakon, ki je bil okrog ali točno leta 2006 sprejet, je prvič v
               zgodovini Slovenije v celoti povzel prevzemno direktivo in evropski pravni red. Je
               razmeroma strožji in terja prevzemne ponudbe za najrazličnejše, tudi neizpodbitne
               domneve. Mislim, da je tako prav in se je potem tudi v praksi pojavilo veliko
               prevzemnih ponudb, ker so se delničarji prilagodili novemu zakonu in so pač morali to
               tudi narediti.</p>
               <p>Zelo pomembna novost je s tem prevzemnim zakonom leta 2006 nastala, torej, da je bila
               tudi država dolžna dajati prevzemne ponudbe, kadar je prestopila 25% oziroma druge
               prevzemne prage, čemur prej ni bilo tako. S tem smo želeli državo izenačiti z
               ostalimi delničarji in tudi za državo je veljalo načelo usklajenega delovanja ter vse
               ostale določbe prevzemne zakonodaje. To je bilo očitno preveč za državne lastnike,
               ker so se nekateri obnašali tako kot do takrat, torej, da so kupovali delnice ne
               glede na to, ali so presegali prevzemni prag ali ne, ali so kršili načela prevzemne
               zakonodaje in prevzemne direktive ali ne. In seveda zdaj jokajo in imajo tu tudi
               odvetnike v tej naši sejni sobi - to je Poslanska skupina SD. Poslanska skupina SD ni
               odvetnik države, zakonodaje, prevzemnih direktiv, temveč je odvetnik konkretnih
               gospodarskih družb, ki imajo sedaj težave z ATVP. In to je, spoštovani, nedostojno in
               veliko bliže neoliberalizmu kot to, da spoštujemo načelo prevzemnega zakona in
               prevzemne direktive.</p>
               <p>Omenjeno je bilo v predhodni razpravi tudi to, da je imel ta prevzemni zakon nekatere
               napake, in potem so sledile floskule o tajkunskih prevzemih in tako naprej, zato
               sprašujem tiste, ki govorijo o teh napakah, zakaj jih niso odpravili. Tri leta so
               imeli časa, da bi spremenili prevzemno zakonodajo in odpravili te napake, ki jih
               sedaj ugotavljajo. Sam ne poznam nobene iniciative prejšnje Vlade ali sedanje Vlade,
               ki bi to odpravljala. Ustanovili so celo preiskovalno komisijo, ki naj bi te napake
               poiskala, pa niti ene ni pokazala, niti ene ni želela odpraviti in je ni odpravila.
               In še zdaj joka nad tem, da so te napake bile, pri čemer bi res tega, ki o tem
               govori, vprašal, katere konkretno - v katerem členu, katera določba je dopustila
               kakršenkoli tajkunski prevzem ali kakršenkoli neljubi dogodek in tako naprej. Bodite
               konkretni, ne govoriti o nekih napakah, ki jih jaz ne poznam.</p>
               <p>To odvetništvo je šlo tako daleč, da se sedaj govori, da so nekateri nenamerno kršili
               in da se naj sprašujemo o razlogih, zaradi katerih so kršili zakon. Torej, če nekdo
               nenamerno nekoga ubije, je to potem olajševalno, ali kako? Ali pa nenamerno naredi
               nek prekršek ali kaznivo dejanje ali karkoli. To ni razlog. Nepoznavanje zakonodaje,
               nenamernost še ne pomeni, da do kršitve ni prišlo ali da je to neka ne vem kakšna
               olajševalna okoliščina. Še manj pa, da bi  razlogi opravičevali to. Torej, če je nekdo lačen lahko ukrade, če
               prav razumem kontekst tega razmišljanja. Saj pravim, to ne vzdrži, spoštovani, in
               zato bomo v Slovenski demokratski stranki podprli zakon, ki ga je predlagalo
               Ministrstvo za gospodarstvo, ker mislim, da dejansko uvaja izjemo za nekatere
               specifične situacije, ki jih ni bilo mogoče predvideti, ne ob sprejemanju zakonodaje
               in ki jih je rodila kriza. Verjetno je teh specifičnih situacij še kaj, verjetno bi
               tudi veljalo razmisliti o njih in bomo podprli tudi tiste uskladitvene amandmaje, ki
               so rezultat usklajevanja z Zakonodajno-pravno službo. Nikakor pa ne moremo podpreti
               amandmajev, ki pomenijo odmik od obveznosti dajanja prevzemnih ponudb, če le-to ni
               usklajeno z Ministrstvom za gospodarstvo in Agencijo za trg vrednostnih papirjev, ki
               je osnovni nadzornik nad tem zakonom. Meni se zdi to mnenje ATVP še kako pomembno,
               kajti on bo nadziral zakon, in če sam vidi, da pomeni določene določbe nek nedopusten
               poseg v obstoječe postopke in da odpirajo praznino in nek manever tudi za naprej in
               jim celo nalaga izdaje nekih odločb, dovoljenj in ne vem kaj še vse, pri čemer sama
               agencija dvomi, da bo to lahko sprocesirala, je najmanj kar je treba, takšne rešitve
               uskladiti.</p>
               <p>Mene zanima še ena stvar, za vlado oziroma ministra pristojnega za gospodarstvo. Ta
               problem, ki ga je želel parlament v prejšnjem sklicu rešiti z avtentično razlago je
               neslavno pogorel na Ustavnem sodišču. Torej, ta problem, da so nekateri zaradi
               trgovanja kupovali, se pravi z državo povezane osebe kupovale dodatne delnice in s
               tem bi postala država zavezanka za prevzemno ponudbo, ta problem ostaja. Poskušajo ga
               tu parcialno rešiti, vendar sprašujem ministrstvo zakaj ni hkrati s to novelo, ki je
               bolj ali manj povezana z bankami, predlagalo tudi rešitve, ki bi sanirale to ustavno
               odločitev, oziroma odločitev Ustavnega sodišča in saniralo ta problem. Ali ocenjuje
               ministrstvo, da ta problem ni tako pereč, ali je problem pretežak ali da ga ni treba
               rešiti. Namreč, tu vidimo en manever SD češ kako je to nujno, kako je urgentno, kako
               bo država ostala na skupščinah brez glasovalnih pravic, ministrstvo pa to očitno ni
               ocenilo, kajti sicer bi prišlo s kakšnim predlogom. Če je prišlo s tem po nujnem
               postopku, bi elegantno lahko prišlo tudi s kakšno drugo rešitvijo. Zanima me čemu je
               razlog, da se ni ministrstvo doslej s tem soočilo. Edino kar vidim pozitivnega pri
               teh amandmajih SD je to, da želi problem rešiti, ker problem dejansko je, ne da želi
               nekaj rešiti česar ni. Jaz tudi mislim, da je problem, vendar mislim, da je treba
               rešitve poiskati na strokovno ustrezen način, v sodelovanju z nadzorniki in jaz
               mislim, da je za to še minimalno nekaj mesecev časa.</p>
            </sp>
            <sp xml:id="SDT6-SO-nujna-3-2012-01-25.sp17">

               <speaker>PREDSEDNICA MAG. MAJDA POTRATA:</speaker>

               <p>Hvala lepa, mag. Andreju Vizjaku.</p>
               <p>Da bo delo teklo v nekem takšnem vzdušju, da bomo zakon lahko do kraja obravnavali,
               bi prosila razpravljavke in razpravljavce, da se izognejo ekspresivnemu izražanju, ki
               bi ga lahko kdo tudi kako drugače označil.</p>
               <p>K besedi se je javil Matjaž Han.</p>
               <p>Izvolite.</p>
            </sp>
            <sp xml:id="SDT6-SO-nujna-3-2012-01-25.sp18">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Bom zelo kratek. Vesel sem, da je gospod Vizjak na koncu vendarle malo priznal, da
               socialni demokrati nismo samo odvetniki nekaterih družb, ampak da smo zaznali nek
               problem, ki ga bo treba rešiti in ki je zelo pereč, kar se mene tiče, in za državo.
               Jaz pa vendarle mislim, da poslanke in poslanci tudi skrbimo za državno premoženje,
               lahko tudi usodno. Ker na nek način, recimo v Zavarovalnici Triglav lahko zaradi tega
               zakona na skupščini izgubimo vse glasovalne pravice in tisti, ki ima relativno
               bistveno manj procentov delnic, lahko s tem našim podjetjem, ki mislim, da je zelo
               dobro, ker je tudi v letošnjem
               letu naredil ali v lanskem letu dobre rezultate, opravlja po svoje. In tu je treba
               nekaj narediti. Sod ima 28% lastništva v tej naši zavarovalnici. Se pravi, po starem
               zakonu bi moral Sod prodati najmanj 3% delnic, da ne bi bilo treba dati prevzemnega
               praga oziroma po starem zakonu, kjer je pa država 64% lastnik bi morali pa vsi
               prodati, da bi lahko imeli te glasovalne pravice. Mislim, da je treba tu kaj
               narediti. In če smo Socialni demokrati za vas gospodje odvetnike Zavarovalnice
               Triglav, Krke, Petrola, A Banke, Aerodroma, Telekoma, smo odvetniki teh podjetij, ker
               mislim, da so to dobra podjetja in da je treba za njih skrbeti in jih prodati, se
               strinjam, kdaj pod dobro ceno, da ima država vpliv na samo prodajo. Ne pa, da bo
               imelo vpliv na prodajo tisti lastniki, ki imajo danes 5%, 10%, 3% v teh podjetjih.
               Tako kot bi rekel Andrej, da smo mi odvetniki, bom rekel, države, lahko rečem, da
               tisti, ki bo kontra tem našim amandmajem, so pa odvetniki nekaterih posameznikov, ki
               imajo 3% v teh podjetjih in želijo na tak način priti do premoženja, ki je bistveno
               bistveno večje od njihovega.</p>
               <p>Jaz bi se strinjal s tem, kar je rekel gospod Andrej Vizjak, treba je problem rešiti,
               ker problem bo imela država. Problem bo imela pa država na skupščinah. Skupščine se
               pa bližajo. Hvala.</p>
            </sp>
            <sp xml:id="SDT6-SO-nujna-3-2012-01-25.sp19">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Naj vas obvestim, da je poslanec Laszlo Göncz pooblastil Roberta
               Battellija, da sodeluje na današnji seji.</p>
               <p>Mislim, da se je k razpravi javila gospa Dagmar Komar.</p>
            </sp>
            <sp xml:id="SDT6-SO-nujna-3-2012-01-25.sp20">

               <speaker>DAGMAR KOMAR:</speaker>

               <p>Najlepša hvala. Vse lepo pozdravljam. Bom zelo kratka. Mi smo se jasno vključili v to
               tematiko glede nato, da je tudi skupščinsko obdobje pred nami, kot je gospod pred
               menoj povedal, bom čisto ilustrativno povedala. Če ostane stanje tako, kot je, torej
               v Triglavu izgubimo 64%, v Krki 27%, v Petrolu 29, v A Banki 34, v Savi 32, v
               Aerodromu skoraj 70%, v Telekomu 72% in v Mariborski banki 51%, seveda, temu sledi
               obveznost nakupa ali prodaje. Za vse to nekako se ocenjuje, da bi država rabila, če
               bi šla v nakup, 4 milijarde evrov. To so samo številke, ki kažejo zelo pereč
               problem.</p>
               <p>To, kar so kolegi strokovnjaki iz ATVP-ja rekli, spoštovanja vredno, vendarle je
               treba povedati, da ko je Slovenija prevzemala po tujih državah to prevzemno
               zakonodajo, je nekako se naslonila na nemško zakonodajo. In nemška zakonodaja ima
               bistveno lažje oziroma blažje zahteve, kot jih imamo mi v Sloveniji. Skratka, mi
               imamo od Evropske unije najnižji prevzemni prag. To je 25%. Druge države imajo 30
               oziroma celo 33% prag. zato bi ob tem tudi želela izrecno izpostaviti, da tudi druge
               države, tako kot Nemčija, ima to varianto, ki je sedaj vgrajena v ta amandma, ki je
               pripravljen. Namreč, daje se Agenciji za trg vrednostnih papirjev pravico, da kot
               strokovnjak in konec koncev tudi organ, ki ima zakonske pristojnosti, da ocenjuje ali
               je v določeni družbi, kjer je dejansko prišlo do preseka preko oziroma pridobitve
               preko prevzemnega pragu, ali je dejansko šlo za usklajeno delovanje in celo z namenom
               prevzema. Skratka, oba pogoja morata biti izpolnjena.</p>
               <p>Štejemo, da ta zadeva ne pomeni kratenja manjšinskih delničarjev, pač pa daje celo
               večjo moč Agenciji za trg vrednostnih papirjev. In ob tem, seveda, agencija je tista,
               ki je strokovna in tudi ocenjuje ali so bile delnice pridobljene z namenom prevzema
               ali so bile pridobljene z, recimo, nekim trgovalnim namenom. Če ilustriram, v državi
               so vendarle  oziroma za
               državo povezanih oseb je veliko. In ta problem je ravno v Sloveniji pereč. Zakaj?
               Zato, ker imamo okrog 50% družb, ki jih tangira ta zakonodaja. Skratka, na tem mestu
               je treba vendarle tudi na to specifiko opozoriti. Ko je bilo rečeno, skratka agencija
               bo tista in v tem dikciji besedila je ravno tako zapisano, da agencija ocenjuje, tako
               kot je v zvezi z bankami, ko banke pridobivajo delnice zaradi zastave delnic, je tudi
               v konkretnem primeru, če pride do recimo nakupa ene, dveh, treh delnic oziroma zakon
               definira največ do 2% novih delnic, pomeni, da bo Agencija za trg vrednostnih
               papirjev strokovno ocenjevala kakšen je bil namen tega prevzema. Če zelo na kratko še
               rezimiram, lahko rečem, da te kršitve, ki so v sedanji zakonodaji navedene, dejansko
               pomenijo nesorazmernost s sankcijami, ki jih sedanji zakon definira. Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp21">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Vse prijavljene k razpravi k amandmaju k 2. členu bi vendarle rada
               opozorila, da je bilo uvodoma z več strani mogoče slišati, da so amandmaji, ki so
               predlagani kot amandmaji odbora, usklajeni z Zakonodajno-pravno službo in amandma o
               katerem sedaj razpravljamo, ni amandma poslanske skupine Socialnih demokratov. To
               lahko vidite v gradivu, ki ga imate pred seboj.</p>
               <p>Gospa Alenka Bratušek, izvolite.</p>
            </sp>
            <sp xml:id="SDT6-SO-nujna-3-2012-01-25.sp22">

               <speaker>MAG. ALENKA BRATUŠEK (PS PS):</speaker>

               <p>Hvala za besedo in lep pozdrav vsem tudi v mojem imenu. Bom rekla, iz gradiva je
               razvidno, pa tudi iz teh uvodnih razložitev, zakaj je sprejem tega zakona tako rekoč
               nujno potreben in ne samo sprejem zakona, ampak tudi sprejem amandmajev, ki so bili
               predlagani. Zdaj bi lahko ure in ure razpravljali, zakaj smo tam kjer smo in kdo je
               kriv za to, da smo tam kjer smo. Ampak, smo kjer smo in če želimo zaščititi interese
               države, jaz mislim, da nam poslancem ne preostane drugega, da ne rečem, da je celo
               naša dolžnost, ker gre za interes države, da podpremo ta zakon in jaz mislim, da tudi
               amandmaje, ki so predlagani, bomo pa po vsebini posameznih amandmajev tako ali tako
               šli po točkah še skozi. Tako da, poslanci Pozitivne Slovenije bomo to podprli.</p>
            </sp>
            <sp xml:id="SDT6-SO-nujna-3-2012-01-25.sp23">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospod Andrej Prah želi besedo.</p>
            </sp>
            <sp xml:id="SDT6-SO-nujna-3-2012-01-25.sp24">

               <speaker>ANDREJ PRAH:</speaker>

               <p>Najlepša hvala za besedo. Samo na hitro se bom na par izpostavljenih vprašanj...</p>
            </sp>
            <sp xml:id="SDT6-SO-nujna-3-2012-01-25.sp25">

               <speaker>PREDSEDNICA MAG. MAJDA POTRATA:</speaker>

               <p>...lepo prosim, k 2. členu in amandmaju k 2. členu.</p>
            </sp>
            <sp xml:id="SDT6-SO-nujna-3-2012-01-25.sp26">

               <speaker>ANDREJ PRAH:</speaker>

               <p>Ali lahko replike damo.</p>
            </sp>
            <sp xml:id="SDT6-SO-nujna-3-2012-01-25.sp27">

               <speaker>PREDSEDNICA MAG. MAJDA POTRATA:</speaker>

               <p>Replike so takrat, kadar po poslovniku gre za napačno razumevanje besed in se
               replicira neposredno na besede govorečega, vse drugo je pa razprava.</p>
            </sp>
            <sp xml:id="SDT6-SO-nujna-3-2012-01-25.sp28">

               <speaker>ANDREJ PRAH:</speaker>

               <p>Neposredno na besede gospoda Hana bi repliciral.</p>
            </sp>
            <sp xml:id="SDT6-SO-nujna-3-2012-01-25.sp29">

               <speaker>PREDSEDNICA MAG. MAJDA POTRATA:</speaker>

               <p>Neposredno pomeni takoj za tistim, ko je kdo govoril.</p>
            </sp>
            <sp xml:id="SDT6-SO-nujna-3-2012-01-25.sp30">

               <speaker>ANDREJ PRAH:</speaker>

               <p>Če mi niste dali besede. Pa če lahko zdaj. Zadeva je taka. Gospod Han je
               izpostavljal, da v praksi se pojavljajo določeni problemi z interpretacijo, kdaj se
               preseže prevzemni prag ali je bil namen ali ni bilo namena. Tukaj moram jaz kot
               predstavnik regulatorja, jasno in glasno reči, teh problemov ni oziroma ni bilo,
               dokler ni država kršila zakonodaje. Ni bilo problemov. Namen oziroma strinjam se z
               vami, ne moreš nekoga sankcionirati, če nima namena, ampak to je že urejeno v
               sedanjem 22. členu. Če si greste brati, je določenih veliko izjem, ki določajo, kdaj
               ni prevzemnik imel namena in se uporabi izjema. Zaradi trgovanja si pa ne znamo
               predstavljati, kako bi se lahko nekomu dovolilo pridobivati delnice zaradi trgovanja,
               ki je nek subjektivni element, obenem bo imel pa 25, 30% delež. Kaj je zdaj tak
               lastnik? Ali je to strateški lastnik, ki mora dati prevzemno ponudbo ali je
               trgovalec? Tega si mi ne znamo in tega ne bomo znali nadzirati. Poglejte, tudi gospa
               Komar je rekla, da bomo mi dobili večjo moč. V redu, se je ne branimo. Ampak mi lahko
               nadziramo, ko so določbe jasne, ko so objektivno preverljive. Če mi pa nekdo reče,
               nisem imel namena. To je nekaj subjektivo. Jaz vam, ne moremo mu odpirati glade in
               gledati kaj je on imel v glavi oziroma ni imel. In še nekaj.  Sankcije, ki so, so res hude, ampak hude so za
               vse, hude so bile tako za Šrota, Bavčarja, kot so zdaj za državo. In zdaj, ali bomo
               to spregledali ali pa ne bomo spregledali. Samo to je vprašanje. Da si moramo naliti
               čistega vina, koga, kaj si želimo imeti, transparenten trg kapitala, kjer so vsi
               obravnavani enako ali ima država kaj več pravic kot ostali. Hvala.</p>
            </sp>
            <sp xml:id="SDT6-SO-nujna-3-2012-01-25.sp31">

               <speaker>PREDSEDNICA MAG. MAJDA POTRATA:</speaker>

               <p>Hvala. Želi še kdo besedo? Prosim, če se predstavite.</p>
            </sp>
            <sp xml:id="SDT6-SO-nujna-3-2012-01-25.sp32">

               <speaker>MARKO VOZELJ:</speaker>

               <p>Agencija za trg vrednostnih papirjev.</p>
            </sp>
            <sp xml:id="SDT6-SO-nujna-3-2012-01-25.sp33">

               <speaker>PREDSEDNICA MAG. MAJDA POTRATA:</speaker>

               <p>Pa prosim, če bi se samo po eden iz ene institucije oglašal. Hvala. Zaključujem
               razpravo o amandmaju k 2. členu in prehajamo na glasovanje. Če bo amandma sprejet bo
               to amandma odbora. Prosim, če glasujete.</p>
               <p>Kdo je za? <stage>(17 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>Ker je bilo pa prej govora o številu članov odbora je to število članov odbora,
               17.</p>
               <p>Želi kdo k 3. členu? Ne.</p>
               <p>Potem odpiram razpravo k 4. členu in amandmaju kjer imate prav tako predlog za
               amandma odbora. Če bo sprejet bo to amandma odbora in bo vključen v dopolnjeni
               predlog. Želi kdo besedo? Ne. Glasujemo.</p>
               <p>Kdo je za? <stage>(16 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>5. člen. K temu členu je vložen amandma Poslanske skupine Socialnih demokratov in
               odpiram razpravo. Izvolite gospod iz Agencije za trg vrednostnih papirjev.</p>
            </sp>
            <sp xml:id="SDT6-SO-nujna-3-2012-01-25.sp34">

               <speaker>MARKO VOZELJ:</speaker>

               <p>Torej, naše stališče je, da je navedeni amandma nepotreben. Zdaj bom pa povedal
               zakaj. Namreč, spreminja tako imenovano neizpodbitno domnevo o usklajenem delovanju v
               izpodbitno domnevo o usklajenem delovanju. V praksi sedaj obstoječa ureditev namreč
               predpostavlja, da je obvladujoča družba in od nje odvisna družba, da delujeta
               usklajeno po neizpodbitni domnevi. To pomeni družba mati in družba hči delujeta po
               neizpodbitni domnevni neusklajeno, kar pomeni, da se nasprotno ne da dokazovati.
               Tovrstni amandma pa predpostavlja, da bi recimo lahko neka družba, ki ima 70%
               glasovalnih pravic v neki drugi družbi dokazovala, da kljub temu, da ima 70%
               glasovalnih pravic to družbo ne deluje usklajeno. Jaz ne vidim na kakšen način bi to
               lahko dokazovala, ker se to že po sami logiki zadeve izključuje. Zato menim, da je ta
               amandma nepotreben in da ostane obstoječa ureditev v veljavi. Hvala.</p>
            </sp>
            <sp xml:id="SDT6-SO-nujna-3-2012-01-25.sp35">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Besedo dajem mag. Andreju Vizjaku. Izvolite.</p>
            </sp>
            <sp xml:id="SDT6-SO-nujna-3-2012-01-25.sp36">

               <speaker>MAG. ANDREJ VIZJAK (PS SDS):</speaker>

               <p>Hvala lepa. Torej, jaz pritrjujem tu Agenciji za trg vrednostnih papirjev. Tudi v
               Slovenski demokratski stranki ne bomo tega amandmaja podprli, ker mislimo, da uvaja
               neko polje nejasnosti in tudi nelogičnosti. To je bilo zelo pojasnjeno kako bi sedaj
               lahko obveljala izpodbitna domneva med dvema, ki sta tako povezana lastniško, da je
               normalno in povsem logično, da delujeta usklajeno in tu se zna pojaviti verjetno kot
               posledica tudi cela kopica možnih zlorab, ki pripeljejo do oškodovanja malih
               delničarjev na koncu, kajti če nekdo ne da prevzemne ponudbe, ki bi jo moral dati, je
               to najslabše za tiste, ki samo gledajo kot delničarji od daleč kaj se dogaja. Me pa
               res zanima, rad bi, tako kot sem že prej uvodoma prosil, da se tudi Ministrstvo za
               gospodarstvo opredli do teh amandmajev SD-ja. Namreč, sam sem sodeloval nekaj časa na
               tem ministrstvu in smo se trudili ta zakon zelo strokovno pripraviti, je bil deležen
               tudi številnih kritik, ki so se dale vse strokovno ovreči in zdaj vidim, da tudi
               ministrstvo ni želelo prevzeti enega  mentorstva nad temi rešitvami, ki se sedaj skozi amandmaje
               SD-ja pojavljajo. Pa me pravzaprav zanima res samo čisto preprosto opredelitev
               Ministrstva za gospodarstvo in vlade seveda kot predlagatelja tega zakona do teh
               amandmajev. Do amandmajev k 5. pa bom to ponovil še pri ostalih členih, če bo
               potrebno.</p>
            </sp>
            <sp xml:id="SDT6-SO-nujna-3-2012-01-25.sp37">

               <speaker>PREDSEDNIK MAG. MAJDA POTRATA:</speaker>

               <p>Hvala lepa. Besedo dajem gospodu Tomažu Kuntariču. Izvolite.</p>
            </sp>
            <sp xml:id="SDT6-SO-nujna-3-2012-01-25.sp38">

               <speaker>TOMAŽ KUNTARIČ:</speaker>

               <p>Hvala lepa. Lepo pozdravljeni. Prihajam iz Slovenske odškodninske družbe in uvodoma
               bi rad še enkrat predstavil dimenzijo problema, ki je nastala. Rad bi poudaril, da
               Slovenska odškodninska družba podobno kot Kapitalska družba nista bili kršiteljici
               Zakona o prevzemih. Nosita pa posledično največje posledice. Tudi ne gre za primer,
               ko bi kršiteljice bile naše odvisne družbe, pa gre kvečjemu za primer sestrskih družb
               preko države. Kršiteljice so bile v prvi vrsti in kršitve so se dogajale praktično od
               trenutka uveljavitve zakona naprej, tega zadnjega, ki ga obravnavamo, so bile v
               bistvu naše, na nek način sestrske firme, kjer je država večinski lastnik, tako so to
               luka Koper, NKBM, Aerodrom, podobno. Hotel sem reči, nosimo pa največji problem
               posledic. Skupaj bi država, če bi hotela na en način, to je s prevzemom potrebovala
               vsaj 4,7 milijarde evrov po cenah prve kršitve. Po cenah prve kršitve. Mogoče zadevo
               rešiti v več kot polovici teže po vrednosti na drug enostavnejši način, to je z
               dvigom prevzemnega praga na 33 ali mogoče celo več odstotkov, kar tudi ni nemogoče,
               vsaj v primerjavi s primerljivo evropsko zakonodajo. Tukaj moram reči, da ima
               Slovenija enega najnižjih prevzemnih pragov. Kot sem hotel reči, problem neizpodbitne
               domneve, vsaj kot ga jaz zaznam in po mojem vedenju ga je bilo doslej mogoče
               uporabiti zgolj v tem konkretnem primeru. V tem konkretnem primeru in ga je najlažje
               dokazovati državi za družbe povezane s Sodom in Kadom ali posredno preko lastništva
               države. Tudi kršitve bi težko rekel, da so bile zavestne. Namreč, v nekaterih
               primerih je prišlo do kršitev, pravzaprav v večini primerov kršitve je prišlo na
               način, da je prišlo do tega skozi sredstva v upravljanju. Po mojem vedenju tudi vse
               kršiteljice nikdar od nakupa naprej niso uporabljale teh glasovalnih pravic na
               skupščinah. Torej ni šlo tudi ne za namen utrjevanja. Ker se na to navezujejo še
               nekateri naslednji členi bi na tej točki se jaz ustavil, pa se mogoče še takrat. Bi
               pa še nekaj povedal. Jaz sem bil v dilemi ali pride podobno kot Kapitalska družba na
               to sejo, ker smo pač predmet postopka. Začetih je bilo že skupaj 9 postopkov. Teža
               problema je in tudi na nikakršen način v kakršnikoli razpravi ne želim ogrožati
               avtoritete nadzornega organa, torej agencije za trg vrednostnih papirjev. Želim pa
               samo predstaviti dimenzijo problema in mogoče prispevati h kakšni drugi rešitvi.</p>
            </sp>
            <sp xml:id="SDT6-SO-nujna-3-2012-01-25.sp39">

               <speaker>PREDSEDNIK MAG. MAJDA POTRATA:</speaker>

               <p>Hvala lepa. Besedo dajem ministru mag. Mitju Gaspariju. Izvolite.</p>
            </sp>
            <sp xml:id="SDT6-SO-nujna-3-2012-01-25.sp40">

               <speaker>MAG. MITJA GASPARI:</speaker>

               <p>Na kratko. Vlada je predložila v parlament vsebino zakona in tukaj je jasno, kaj je
               vlada mislila, ko je predložila zakon v parlament. Glede vsebine, o kateri pa danes
               razpravljate je pa seveda širša od samega zakona. Sooča se s problemom organizacije
               slovenskega gospodarstva in uporabe zakonodaje, ki je narejena za normalno strukturo
               gospodarstva. Prevzemna zakonodaja je praviloma narejena za gospodarstvo, v katerem
               prevladujejo privatni lastniki in ki poskuša preprečiti zlorabo velikih privatnih
               lastnikov nad malimi privatnimi lastniki v posamezni firmi. Slovenija ima to
               značilnost korporacijsko, da je v preveliki meri deležna državnega  lastništva. V tem primeru predvsem v takšni
               obliki, da je prišlo do velikega števila navzkrižnih lastniških odnosov. Praviloma ni
               nobenega posebnega razloga, da bi državne firme, ki se ukvarjajo s popolnoma jasnim
               in definiranim predmetom dela se ukvarjale z nakupovanjem delnic v firmah, ki z njimi
               nimajo neposrednega poslovnega odnosa. Recimo, nefinančne firme, nekaj ste jih sami
               navedli, ki naj bi kupovale delnice finančnih družb. To je praviloma v Evropi in
               svetu, če že obrnjeno na glavo, se pravi v obratni smeri, v tej smeri pa praviloma ne
               nastopa, ker je družba, ki je sicer lastnik te delnice, komitent takšne institucije,
               nastajajo seveda problemi, ki jih dobro poznate.</p>
               <p>Jaz mislim, da se ne da ta problem, ki je v Sloveniji nastal... Sicer morda ena
               stranska opomba ob tem, da je ta problem 4 milijard očitno bil že lani, predlani
               prisoten na skupščinah teh istih družb, ki bo prisoten letos v mesecih od maja
               naprej. Torej, ne gre za nov problem, ampak je očitno problem, ki je že bil prisoten,
               pa ni ustvarjal tega velikega finančnega šoka, ki bi ga naj zdaj ustvaril. Jaz
               mislim, da je rešitev, ki je ne morejo biti izjeme znotraj zakona, ampak je to, vsaj
               po mojem mnenju že rečeno je prevzemni prag. Če v Sloveniji smatramo, da je prevzemni
               prag 15% preoster, iz razlogov, ki so lahko tranzitorne narave, ampak potem mora biti
               ta tranzitorna narava res tranzitorna, ne pa stalnica. Se pravi, da v Sloveniji ne
               bomo imeli stalno 75% deleža v velikem številu podjetij s strani države, ampak bo to
               zaradi normalnih razlogov po gospodarski krizi začelo upadati. To bo v vsakem primeru
               treba, ker sicer ne bo dovolj kapitala za normalen gospodarski razvojni ciklus. Potem
               je edina rešitev, po mojem mnenju, višji prevzemni prag in neka prehodna določba, ki
               bi v zakonu določila kaj se znotraj tega lahko stori. Po drugi strani, vsi tisti, ki
               so "prekršili" prevzemni prag s sprejetjem zakona v letu 2006, kot ste rekli, so bili
               takrat osvobojeni te krivde, da so šli zavestno v delež, ki je večji od prevzemnega
               praga, ker je bilo rečeno, da to ni krčitev če se dodatno ne pridobivajo delnice s
               strani teh družb v takšni prevzemni oziroma potencialno prevzemni družbi. Veste, reči
               da država rabi pravico po portfeljski svobodi, da bo uravnavala svoje naložbe v teh
               družbah, se mi zdi pa res, blago rečeno, čudno. Razumel bi, da se zavaruje delež, ki
               je bil pridobljen, razumel bi, da obstaja neka strategija upravljanja s tem deležem,
               te strategije žal nimamo. In razumel bi, da se potem v nekem prehodnem obdobju ta
               delež primerno prilagodi. Kot sem rekel, če je prevzemni prag prenizek je to drugo
               vprašanje. Mislim pa da s takšnimi na pol rešitvami, zaradi tega jih tudi Ministrstvo
               za gospodarstvo v eni fazi ni podprlo ne bomo rešili tega vprašanja, ker se bo to
               vprašanje pojavilo vedno znova. In ko bo enkrat 2% trgovalnih možnosti premalo, se bo
               prišlo s predlogom za 5% in potem po 5% za 10% in tako naprej. Tukaj ni rešitve.
               Rešitev je v strategiji upravljanja in razpolaganja z državnim premoženjem, ki mora
               biti jasna. In konec koncev v lanskem letu smo imeli primer ko se je, ne bom rekel
               kako, vzpostavila nova takšna situacija, ko so se elektrogospodarska podjetja
               pojavila, kot dodatni naložbeniki v eno od finančnih institucij v Sloveniji. Torej, v
               popolnoma drugačno smer od tiste o kateri naj bi ob takšni zakonodaji, ki se sicer
               sama po sebi ne ukvarja s strukturo gospodarstva, ampak z urejanjem pozicij
               posameznih lastnikov v podjetjih oziroma družbah, je ta zadeva šla v nasprotno smer.
               Tako, da jaz mislim, če ste že vprašali kaj osebno mislim oziroma predlagatelj v tem
               primeru Ministrstvo za gospodarstvo, ki ga začasno vodim, je da če smatrate to kot
               resen problem, večina, potem mislim, da je rešitev lahko samo prevzemni prag ne pa
               zadeve, ki so danes predlagane, predvsem ne to v 5. členu in tudi v 8. členu je bila
               naša osnovna namera, da rešujemo problem restrukturiranja slovenskih podjetij ne pa
               vprašanje povezanosti ali nepovezanosti državne lastnine v pol ali večinsko
               obvladovanih družbah, ki so gospodarske družbe. Mi se bomo morali prikopati do tega,
               da bomo našli definicijo v katerih družba, država želi in mora ostati iz razlogov, ki
               morajo biti  jasno strateško
               opredeljeni. In tam, kjer ta ne more ostati in se bo umikala, umikala se bo pa
               skladno z gospodarskimi prilikami in možnostmi, ki obstajajo. Ta trenutek, kot veste,
               v Sloveniji manjka vsaj 2 do 3 milijarde svežega kapitala, ki ga s premetavanjem ali
               premeščanjem državnega lastništva v podjetjih seveda ne bomo pridobili. Hvala
               lepa.</p>
            </sp>
            <sp xml:id="SDT6-SO-nujna-3-2012-01-25.sp41">

               <speaker>PREDSEDNICA MAG. MAJDA POTRATA:</speaker>

               <p>Hvala lepa.</p>
               <p>Želi še kdo besedo? Izvolite, dr. Franci Križanič.</p>
            </sp>
            <sp xml:id="SDT6-SO-nujna-3-2012-01-25.sp42">

               <speaker>DR. FRANCI KRIŽANIČ:</speaker>

               <p>Hvala lepa.</p>
               <p>Zatiskati si oči pred tem, da je pri nas kapitalski trg mrtev, ni primerno. Tri leta
               je borza praktično neaktivna in ta ukrep, ki ga predlagajo z amandmaji poslanci, gre
               v smeri, da bi lahko država na tej borzi oziroma njeni skladi delovali portfeljsko,
               ne s prevzemi, na način, da se vendarle ta trg začne oživljati. Ko se bo začel, bo
               nastal samoizpolnjevalni proces rasti, ker bodo tudi drugi kupci se pojavljali ob
               znakih izboljšanja, zlasti če bo to kolikor toliko trajno. Tako je to pomemben ukrep,
               morda ni najboljši. Zakaj ni šlo, po mojem vedenju, za povečanje praga - ker preko
               amandmaja tega ni bilo moč vključiti. Ministrstvo za gospodarstvo se ne čuti
               odgovornega za vrednost na borzi, verjetno tudi ni, se strinjam. Problem finančnega
               sektorja pa ta vrednost delnic, zelo nizka in stabilno nizka, pa je. Tako da to je
               ukrep. Če imate to notranjo moč, da to izvedete kot parlament, potem bi prosil, da to
               izvedete.</p>
            </sp>
            <sp xml:id="SDT6-SO-nujna-3-2012-01-25.sp43">

               <speaker>PREDSEDNICA MAG. MAJDA POTRATA:</speaker>

               <p>Hvala lepa.</p>
               <p>Gospa mag. Barbara Žgajner Tavš.</p>
            </sp>
            <sp xml:id="SDT6-SO-nujna-3-2012-01-25.sp44">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo.</p>
               <p>Tudi v Poslanski skupini Pozitivne Slovenije bomo podprli amandma, ki ga predlaga
               Poslanska skupina SD, iz preprostega razloga, ker se zavedamo, da situacija danes v
               naši državi ni idealna. In ker situacija ni idealna, idealna pa ni zaradi preteklih
               dogodkov na tem področju, tudi rešujemo neugodno situacijo s tem zakonom po nujnem
               postopku. In če se danes odpirajo razprave s strani ministrstev, zakaj ne dvigujemo
               praga, bi pričakovala v prvi vrsti, da bo ministrstvo tisto, ki bo prišlo s predlogom
               za dvig praga. To je po moji oceni smiseln ukrep. In ker, še enkrat pravim, danes
               rešujemo, če hočete, krizno situacijo, bomo podprli ta predlog amandmaja, ker s tem
               želimo tudi preprečiti, da bi se po izvolitvi nove vlade začela hitro odvijati
               razprodaja državnega premoženja.</p>
            </sp>
            <sp xml:id="SDT6-SO-nujna-3-2012-01-25.sp45">

               <speaker>PREDSEDNICA MAG. MAJDA POTRATA:</speaker>

               <p>Hvala lepa.</p>
               <p>Gospod Andrej Prah, izvolite.</p>
            </sp>
            <sp xml:id="SDT6-SO-nujna-3-2012-01-25.sp46">

               <speaker>ANDREJ PRAH:</speaker>

               <p>Hvala lepa za besedo.</p>
               <p>Rekel bi samo to, da se s tem zakonom teh kriz ne bo reševalo. Ne bo se jih reševalo
               zaradi tega, ker po našem mnenju načini, kako se to rešuje, ne kriz, mislim te
               postopke, ki so pred agencijo, samo o tem govorim. Ti postopki bodo šli na tak ali
               drugačen način, in sicer vam bom pojasnil zakaj - zaradi tega, ker karkoli vi zdajle
               sprejmete, bo imelo retroaktiven učinek. To pa vemo, kako v Sloveniji gre - saj
               gospod tule odkimava z glavo, ampak je odkimaval z glavo tudi pri avtentični razlagi,
               pa smo uspeli. <stage>/Oglašanje v ozadju./</stage></p>
            </sp>
            <sp xml:id="SDT6-SO-nujna-3-2012-01-25.sp47">

               <speaker>PREDSEDNICA MAG. MAJDA POTRATA:</speaker>

               <p>Lepo prosim, samo tisto, kar gre v magnetogram. Hvala.</p>
            </sp>
            <sp xml:id="SDT6-SO-nujna-3-2012-01-25.sp48">

               <speaker>ANDREJ PRAH:</speaker>

               <p>Ja, v redu, v redu.</p>
               <p>Ampak, glejte, tu vas opozarjam, take rešitve imajo določene elemente
               retroaktivnosti. In opozarjamo vas, da če se mi ne bomo strinjali, bomo poskušali
               svoje postopke braniti tudi pred Ustavnim sodiščem, če bo treba.</p>
               <p>Sicer pa to, kar je minister predlagal, zvišanje prevzemnega praga, mislim, da si
               lahko privoščim - agencija podpira, ja, ampak to je dolgoročna zadeva, ki ne bo
               rešila problemov zdaj enajstih družb, ki so kršile prevzemno zakonodajo. Ne bo! Ker
               vemo, kako zakon učinkuje - učinkuje za naprej. In če mi zdaj dvignemo prevzemni
               prag, to ne bo rešilo družb, ki so kršile pravila leta 2008. To je z moje strani vse.
               Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp49">

               <speaker>PREDSEDNICA MAG. MAJDA POTRATA:</speaker>

               <p>Hvala.</p>
               <p>Želi še kdo besedo? Matjaž Han, izvolite.</p>
            </sp>
            <sp xml:id="SDT6-SO-nujna-3-2012-01-25.sp50">

               <speaker>MATJAŽ HAN (PS SD):</speaker>

               <p>Jaz akceptiram stališče mag. Gasparija, seveda pa akceptiram tudi stališče gospoda
               Križaniča.</p>
               <p>Poglejte, Socialni demokrati bomo vztrajali na teh amandmajih, pa tudi, če bomo
               preglasovani. Želeli smo na nek način opozoriti na problem, s katerim se bo država
               Slovenija soočila na skupščinah  v mesecu maju, juniju in juliju. Želim naslednji vladi, da bo te
               zadeve, če bo danes zavrnila koalicija, zadeve rešila. Ne predstavljam si, da bodo
               nekateri, ki imajo manjše deleže kot država v teh podjetjih lahko z državnim
               premoženjem na nek način razpolagali. Veste pa, da so vsi ti, ki imajo majhne deleže
               na nek način špekulirali v preteklosti, kupovali deleže zato, ker so mislili, da bo
               država prodala svoj delež in bodo lahko na nek način zaslužili. Danes pa imajo pa ti
               gospodje velike težave s svojim premoženjem. Izčrpavajo zaradi nasedlih naložb zdrava
               podjetja, katerih so lastniki. Verjetno bi se na tak način, kot verjetno danes
               predvidevajo, lahko na nek način rešili svoje premoženje. Socialni demokrati pri tem
               ne bomo sodelovali. Pa tudi če delamo danes kakšno napako v postopkih smo na to
               opozorili in bomo amandma k 5. in 8. členu, in potem tudi 15. in 10. sprejeli. Hvala
               lepa.</p>
            </sp>
            <sp xml:id="SDT6-SO-nujna-3-2012-01-25.sp51">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Razumem gospod Matjaž Han, da potrjujete, da predlagatelji ne umikamo
               amandmajev. O njih bomo pa glasovali.</p>
               <p>Izvolite mag. Andrej Vizjak.</p>
            </sp>
            <sp xml:id="SDT6-SO-nujna-3-2012-01-25.sp52">

               <speaker>MAG. ANDREJ VIZJAK (PS SDS):</speaker>

               <p>Torej kolikor sem seznanjen, seveda, tečejo ti postopki proti številnim, enajstim ali
               devetim družbam. In kolikor vem, je samo pri eni doslej so vzete glasovalne pravice,
               to je pri A Banki. Torej, teh posledic o katerih je moj predhodnik govoril, kot da so
               dejstvo, še ni. Kolikor jaz vem, na skupščinah teh večjih družb, ki so tudi predmet
               postopka še ni prišlo do te odločitve agencije. Jaz tudi mislim,d a ni nujno, da
               pride do takšne radikalne odločitve. Ker odvzem glasovalnih pravic je samo ena izmed
               sankcij. Mene zanima s strani ATVP-ja, čeprav je sicer nehvaležno komentirati
               ...<stage>/nerazumljivo./</stage> postopku, pa ne sprašujem o konkretnih postopkih, temveč sprašujem
               agencijo, kakšne možnosti ukrepanja ima v takšnih primerih vizavi tudi, kako bi
               rekel, teže kršitve pri dokupovanju teh lastniških deležev s strani države oziroma
               povezanih družb z njo?</p>
            </sp>
            <sp xml:id="SDT6-SO-nujna-3-2012-01-25.sp53">

               <speaker>PREDSEDNICA MAG. MAJDA POTRATA:</speaker>

               <p>Hvala. Besedo dajem gospodu Tomažu Puntariču.</p>
            </sp>
            <sp xml:id="SDT6-SO-nujna-3-2012-01-25.sp54">

               <speaker>TOMAŽ PUNTARIČ:</speaker>

               <p>Hvala lepa. Samo še enkrat se oglašam v smislu apela. Mogoče ima res predlagani
               amandma mogoče nekatere elemente retroaktivnosti, ampak prav nič več kot to, da se
               skozi tak amandma družbam kršiteljicam, pri čemer, poudarjam Sod in Kad nista bili
               kršiteljici, omogoči, da dokažeta, da niso imele namen utrjevanja kontrole nad
               družbami, se pravi, da pomagajo državi dokazati, da tega namena utrjevanja kontrole
               ni bilo. Tako jaz vidim ta amandma. Ne z neko hudo retroaktivnostjo, ampak enostavno
               tako, kot je zapisan omogoča tem družbam, da dokažejo. Ker tako kot velja sedaj, žal,
               imamo tako rigidno zapisan zakon, niti te možnosti dejansko ni. Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp55">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Želi še kdo besedo? Izvolite, gospod Andrej Prah.</p>
            </sp>
            <sp xml:id="SDT6-SO-nujna-3-2012-01-25.sp56">

               <speaker>ANDREJ PRAH:</speaker>

               <p>Zadeva je taka, gospod Kuntarič ima prav. Zakonodaja rigidna, ampak, še enkrat
               poudarjam, rigidna je bila za vse. Ta Državni zbor je verjetno, kot je leta 2006
               sprejemal, je želel rigidno zakonodajo zato, da bi se preprečili določeni prevzemi in
               take zadeve. In sedaj se pa, jaz vidim tu največji problem. Pogovarjamo se o pravilih
               za zasebne lastnike in za državne lastnike. Ne vem, lahko malo karikiram, lahko tudi
               napišemo v zakon, da zakon o prevzemih za državo ne velja. Vprašanje, kako bo to z
               vidika evropskega prava, ali OECD-ja, ali pa kaj takšnega, ampak razumemo tudi
               probleme v katerih se je država znašla. Ampak vsak prevzemnik, nezakonit, ki prevzame
               se znajde v problemih in mora te probleme rešiti, bodisi s prevzemno ponudbo, bodisi
               z odprodajo. To je povsem jasno. Mi tu sedaj, ne nas narobe razumeti, da smo sedaj pa
               Agencija za trg vrednostnih papirjev proti državi in hoče, da se državno premoženje
               ...<stage>/nerazumljivo./</stage> oziroma da država bankrotira. Ne. Ampak dokler mi izvajamo zakon,
               ga bomo izvajali. In dokler bomo mislil, da je ta zakon protiustaven oziroma da ima
               protiustavne posledice ga bomo izpodbijali. Razumem legitimne pravice, da  naslovniki zakona se pač trudijo
               uveljaviti svoje interese, ampak mi ne moremo drugače. Tako je.</p>
            </sp>
            <sp xml:id="SDT6-SO-nujna-3-2012-01-25.sp57">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Mag. Andrej Vizjak.</p>
            </sp>
            <sp xml:id="SDT6-SO-nujna-3-2012-01-25.sp58">

               <speaker>MAG. ANDREJ VIZJAK (PS SDS):</speaker>

               <p>Dva stavka samo. Poglejte, res je, ta zakon je rigiden in je tudi namenoma oster. In
               naj vas samo obvestim, da je ta zakon šel leta 2006 pred sprejetjem skozi tako
               imenovano partnerstvo za razvoj in je bil usklajen s socialnimi demokrati.</p>
            </sp>
            <sp xml:id="SDT6-SO-nujna-3-2012-01-25.sp59">

               <speaker>PREDSEDNICA MAG. MAJDA POTRATA:</speaker>

               <p>Izvolite besedo, gospod Tomaž Kuntarič.</p>
            </sp>
            <sp xml:id="SDT6-SO-nujna-3-2012-01-25.sp60">

               <speaker>TOMAŽ KUNTARIČ:</speaker>

               <p>Hvala lepa. Kot sem že prej omenil, nikakor ni moj namen kakorkoli zbijati avtoriteto
               agenciji za trg vrednostnih papirjev. Je regulator in ga je treba upoštevati.
               Enostavno tako rigidna zakonodaja kot je sedaj postavljena, tudi agencija se s tem
               strinja, po mojem vedenju je doslej učinkovala samo na družbe povezane z državo. Vse
               povsod drugače se razno usklajeno delovanje lahko prikrije tako ali drugače. In to se
               je, samo za prim..., po mojem vedenju samo v primeru države in to na teh odprtih
               zadevah je prišlo do uveljavitve te neizpodbitne družbe. Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp61">

               <speaker>PREDSEDNICA MAG. MAJDA POTRATA:</speaker>

               <p>Hvala. Mag. Alenka Bratušek, izvolite.</p>
            </sp>
            <sp xml:id="SDT6-SO-nujna-3-2012-01-25.sp62">

               <speaker>MAG. ALENKA BRATUŠEK (PS PS):</speaker>

               <p>Jaz mislim, da nam je vsem za to mizo jasno, da denarja za te nakupe ni. Prej smo, ne
               vem kdo je omenil, da bi rabili približno 4 milijarde. Se pravi, nam brez tega
               amandmaja ostane samo druga pot. To je takojšnja prodaja. Vemo pa, kakšne so danes
               cene. Torej smo točno tam kar smo na začetku slišali, da bomo prav poceni razprodali
               to kar je naši državi še ostalo in zavedajmo se nekaj, da to naredimo samo enkrat in
               potem nikoli več.</p>
            </sp>
            <sp xml:id="SDT6-SO-nujna-3-2012-01-25.sp63">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospod Matjaž Han.</p>
            </sp>
            <sp xml:id="SDT6-SO-nujna-3-2012-01-25.sp64">

               <speaker>MATJAŽ HAN (PS SD):</speaker>

               <p>Gospod iz SOD-a me je lepo spomnil, da res mogoče ta agencija, mogoče včasih pa ni
               bila tako uspešna ali pa, tako bom rekel, kot se zdaj kaže kaj bo vse naredila pri
               nekaterih drugih prevzemih, ki so jih navadni ljudje, ki ne poznajo niti malo
               zakonodaje, ki ne vedo, so vedeli, da lastniki preko povezanih družb, preko razno
               raznih sestrskih firm itn., prevzemajo firme, za katere še danes te isti
               davkoplačevalci plačujejo velike denarje zaradi tajkunskih prevzemov, pa to se naj
               sliši tako ali drugače. Takrat bi lahko tudi ta agencija malo bolj se poglobila v
               papirje in kakšno stvar tudi v samem začetku zaustavila. Ker zakonodaja je pa takrat
               omogočila, ker je rekel gospod Vizjak, da je bila dobro usklajena.</p>
            </sp>
            <sp xml:id="SDT6-SO-nujna-3-2012-01-25.sp65">

               <speaker>PREDSEDNICA MAG. MAJDA POTRATA:</speaker>

               <p>Hvala. Gospod Prah iz Agencije za trg vrednostnih papirjev.</p>
            </sp>
            <sp xml:id="SDT6-SO-nujna-3-2012-01-25.sp66">

               <speaker>ANDREJ PRAH:</speaker>

               <p>Gospod Han je že malo to razpravo na osebno raven spravil. Če lahko pove v katerih
               primerih je to bilo, bi bili zelo veseli.</p>
               <p>Pa še ena zadeva. Rešitev te situacije nista samo prodaja oziroma prevzem. Lahko je
               tudi status quo. Res pa brez glasovalnih pravic, ampak nobeden... Ja. Ampak poglejte,
               ne morete imeti vsega. Saj se mi smejite, ampak ne moreš pa kršiti zakonodajo pa
               imeti vse kot da je ne bi kršil.</p>
            </sp>
            <sp xml:id="SDT6-SO-nujna-3-2012-01-25.sp67">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospod Kuntarič, izvolite.</p>
            </sp>
            <sp xml:id="SDT6-SO-nujna-3-2012-01-25.sp68">

               <speaker>GOSPOD KUNTARIČ:</speaker>

               <p>Hvala lepa. Res mi je žal, da si v času od kar smo sprožili te postopke, nikakor
               nismo mogli časa vzeti skupaj z agencijo. Še enkrat poudarjam, ni moj namen zbijati
               avtoritete nadzornikom, ampak tudi tretja varianta, kot je predlagana, nič ne rešuje,
               še najmanj pa ščiti male delničarje. Pomeni samo to, da se odvzame državi z državo
               povezanim družbam glasovalne pravice, na njihovo mesto, to se bodo pa pojavile, se
               bodo pojavili drugi večji institucionalni lastniki in prevzeli kontrolo nad temi
               družbami. Tako, da tretja pot za mene ni prava pot. Posledice, kaj pa se lahko zgodi,
               če prepustimo opravljanje v teh družbah, ki so predmet nekim tretjim institucionalnim
               investitorjem, si pač ne znam predstavljati. Vem samo to, da se je že zgodilo, sicer
               v neki drugi zadevi, da so nam bile odvzete glasovalne pravice, kaj se je pa potem z
               družbo dogajalo, je pa neka čisto druga zgodba. Hvala lepa. 
               </p>
            </sp>
            <sp xml:id="SDT6-SO-nujna-3-2012-01-25.sp69">

               <speaker>PREDSEDNICA MAG. MAJDA POTRATA:</speaker>

               <p>Hvala lepa.</p>
               <p>Zaključujem razpravo k 5. členu in glasujemo. Konec glasovanja.</p>
               <p>Kdo je za? <stage>(7 članov.)</stage> Je kdo proti? <stage>(10 članov.)</stage></p>
               <p>Ugotavljam, da amandma k 5. členu ni sprejet.</p>
               <p>Ali želi kdo razpravljati o 6., 7. členu.</p>
               <p>Prehajamo na 8. člen in k 8. členu vloženima amandmajema. Prvi je Poslanske skupine
               Socialnih demokratov, drugi pa je predlagani amandma za skupni odbor. Izvolite.</p>
            </sp>
            <sp xml:id="SDT6-SO-nujna-3-2012-01-25.sp70">

               <speaker>IRENA VODOPIVEC ŽAN:</speaker>

               <p>Hvala za besedo.</p>
               <p>Združenje Bank Slovenije, Irena Vodopivec Žan.</p>
               <p>Rada bi povedala, da s strani Združenja bank Slovenije podpiramo osnovno besedilo 8.
               člena novele, ki v bistvu za banke omogoča izjemo oddajanja prevzemne ponudbe v
               primeru pridobitve vrednostnih papirjev ciljne družbe ob unovčenju zavarovanja.
               Povedati je treba, da je namen banke pri tem poplačilu osnovne terjatve ne pa
               upravljanje s ciljno družbo. To bi glede osnovnega besedila člena.</p>
               <p>Prav tako ne nasprotujemo predlaganim amandmajem, s katerimi se dodaja novi 5., 6.,
               7., 8. in 9. odstavek.</p>
               <p>Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp71">

               <speaker>PREDSEDNICA MAG. MAJDA POTRATA:</speaker>

               <p>Hvala lepa.</p>
               <p>Želi še kdo besedo? Ja, gospod Vozelj.</p>
            </sp>
            <sp xml:id="SDT6-SO-nujna-3-2012-01-25.sp72">

               <speaker>MARKO VOZELJ:</speaker>

               <p>Ja, Marko Vozelj, Agencija za trg vrednostnih papirjev.</p>
               <p>Torej, kot je že prej kolega rekel se Agencija ne strinja o predlogu amandmaja k 8.
               členu, ki so ga vložili Socialni demokrati. Namreč, težko je vnaprej vedeti kakšen je
               namen nekoga, ki je pridobil vrednostne papirje. Ali jih je pridobil z namenom
               trgovanja ali z namenom, da bi jih pridobil kot portfeljski investitor. Ti v um
               posamezne osebe, ki je te papirje kupila ne moreš videti, in zato tudi o tem agencija
               v postopku v praksi ne bo mogla meritorno odločati oziroma bo to naredila zelo težko.
               Enako z drugim predlaganim razlogom, da se, torej da neka oseba zagotovi, da namen
               pridobitve ni izvrševanje vpliva na vodenje poslov ciljne družbe. Tudi če bo agencija
               določeni osebi izdala odločbo oziroma če bi ji izdala odločbo s katerim bi oseba
               pridobila največ 2% glasovalnih pravic oziroma 5% glasovalnih pravic, če gre za več
               oseb, ki delujejo usklajeno, ta oseba hkrati, kot portfeljski investitor in
               investitor, ki bo hotel s tem trgovanjem z delnicami zaslužiti, ne bo mogla uspešno
               funkcionirati. Prišlo bo do neke shizofrene situacije, ko bo nekdo z delom delnic
               tretiran, kot portfeljski investitor, z delom delnic pa kot investitor, ki je te
               delnice kupil z namenom trgovanja, torej da bi s temi delnicami zaslužil.</p>
               <p>Povedati je tudi treba, da se v zvezi s predlagano določbo, da se s temi delnicami ne
               sme izvrševati glasovalnih pravic, torej, da ima ta določba učinek samo na glasovalne
               pravice za potrebe zakona o prevzemih, še vedno p tej osebi ostanejo glasovalne
               pravice v skladu z zakonom o gospodarskih družbah, in je posledično zato njen
               relativni delež glasovalnih pravic v takšni družbi ustrezno večji.</p>
            </sp>
            <sp xml:id="SDT6-SO-nujna-3-2012-01-25.sp73">

               <speaker>PREDSEDNICA MAG. MAJDA POTRATA:</speaker>

               <p>Hvala lepa.</p>
               <p>Zaključujem razpravo k... Ja, mag. Andrej Vizjak.</p>
            </sp>
            <sp xml:id="SDT6-SO-nujna-3-2012-01-25.sp74">

               <speaker>MAG. ANDREJ VIZJAK (PS SDS):</speaker>

               <p>Hvala lepa.</p>
               <p>Razprava okrog tega 8. člena je tako že potekala vsebinsko tudi prej, tako da v SDS
               ne bomo podprli tega amandmaja SDS iz pravkar naštetih razlogov ATVP in še nekaterih
               drugih.</p>
               <p>Prej je bilo s strani ministra Gasparija dobro opozorjeno na eno dejstvo, ki se je
               dogajalo, pa se ne bi smelo. Torej, da so neke hčerinske družbe in tudi družbe
               povezane z državo kupovale papirje, in se sprašujemo zakaj, čemu, kaj je bil namen.
               Zakaj bi ena državna firma trgovala z delnicami druge državne firme ali hčera neke
               državne firme trgovala z delnicami bog si ga vedi katere državne družbe. Kaj je
               zadaj? Jaz mislim da je bilo velikokrat zadaj špekulativno dvigovanje cene posameznim
               delnicam z nekimi internimi, recimo temu nakupi, preprodajami ali zadrževanje cene in
               tako naprej. Lahko da je bil tudi to vzrok. Skratka, država se je tu zelo podobno
               obnašala, v marsikaterem primeru, kot se nekateri povezani zasebni lastniki v povezanih
               družbah. Pa tu ne bom kazal s prstom ne na sedanjo Vlado, pa tudi ne na SOD in KAD,
               ker dvomim, da so ti to delali po nekem, kako bi rekel, od zgoraj navzdol, ampak so
               tu razni drugi interesi, ki so temu botrovali. Saj pravim, palica mora biti tudi v
               tem primeru za vse približno enako trda.</p>
            </sp>
            <sp xml:id="SDT6-SO-nujna-3-2012-01-25.sp75">

               <speaker>PREDSEDNICA MAG. MAJDA POTRATA:</speaker>

               <p>Hvala.</p>
               <p>Gospod Tomaž Kuntarič.</p>
            </sp>
            <sp xml:id="SDT6-SO-nujna-3-2012-01-25.sp76">

               <speaker>TOMAŽ KUNTARIČ:</speaker>

               <p>Hvala lepa.</p>
               <p>Jaz bi bil vesel, če bi bil lahko tak člen sprejet, ne zaradi razlogov, kot smo se
               prej pogovarjali, ampak enostavno kot eden od mogoče možnih poskusov oživitve
               domačega trga vrednostnih papirjev. Ta je danes mrtev. V situaciji, ko družbe s tržno
               kapitalizacijo nekaj 10 ali pa nekaj 100 milijonov lahko transakcije z nekaj
               delnicami ali v višini nekaj 100 evrov premikajo te tečaje za 10 in več procentov gor
               in dol, trg enostavno ni živ. In kot vidim, namen v tem členu je enostavno omogoči
               samo enega od možnih poskusov zagona trgovanja na Ljubljanski borzi. Namreč, tudi v
               situaciji, v kakršni smo, sem trdno prepričan, da je v državi nekaj investitorjev, ki
               bi lahko tudi v danih pogojih kratkoročno trgovali na Ljubljanski borzi. Se zavedam,
               tu je možna špekulacija, možne so tržne manipulacije, ampak točno vemo, kaj je tržna
               manipulacija, in ta je ustrezno sankcionirana. Se pravi, ni namen tu delati neke
               tržne manipulacije, temveč gre zgolj za poskus, kako oživiti domači trg vrednostnih
               papirjev. Tudi Slovenska odškodninska družba, mogoče še bolj Kapitalska družba, imata
               v določenih trenutkih določene presežke, teh žal v zadnjem času ni več, kratkoročne
               likvidnostne presežke in bi lahko zgolj s tem namenom, loviti razlike, kar je tudi
               povzeta ideja, kot razumem, iz nemške zakonodaje. Pa saj, če bi bilo tako narobe in
               vse špekulativno mišljeno, potem najbrž Nemci ne bi imeli podobne rešitve.</p>
               <p>Pa še nekaj. Taka določba z oživitvijo trga vrednostnih papirjev še največ koristi
               prav malim delničarjem, ker oživitev trga vrednostnih papirjev omogoči malim
               delničarjem, da glasujejo tako imenovano z nogami. Kar pomeni, glejte, običajno mali
               delničar še dividende letno toliko ne dobi, da bi si lahko stroške povrnil udeležbe
               na skupščini, torej ne glasuje na skupščini, ampak glasuje z nogami, tako da kupi ali
               proda vrednostni papir na trgu. Seveda, zato pa rabimo promet, zato pa rabimo ta trg
               oživiti. In jaz vidim to rešitev zgolj kot eno od možnosti. Seveda, še enkrat
               poudarjam, zavedam se, da omogoča špekulacije in manipulacije, ampak zato imamo
               nadzornika, zadevo ustrezno regulirano in sankcionirano. Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp77">

               <speaker>PREDSEDNICA MAG. MAJDA POTRATA:</speaker>

               <p>Hvala lepa.</p>
               <p>Gospa Dagmar Komar, izvolite.</p>
            </sp>
            <sp xml:id="SDT6-SO-nujna-3-2012-01-25.sp78">

               <speaker>DAGMAR KOMAR:</speaker>

               <p>Hvala.</p>
               <p>Jaz bi samo... <stage>/Oglašanje v ozadju./</stage></p>
            </sp>
            <sp xml:id="SDT6-SO-nujna-3-2012-01-25.sp79">

               <speaker>PREDSEDNICA MAG. MAJDA POTRATA:</speaker>

               <p>Bi prosila! Sejo vodim tako, da dam predstavnikom institucij besedo in Agenciji za
               trg vrednostnih papirjev sem pri tej točki oziroma pri tem amandmaju že dala besedo.
               Izvolite, gospa Dagmar Komar.</p>
            </sp>
            <sp xml:id="SDT6-SO-nujna-3-2012-01-25.sp80">

               <speaker>DAGMAR KOMAR:</speaker>

               <p>Jaz bi samo na dve stvari rada opozorila. Prvo je register z državo povezanih družb.
               In ob tem bi, recimo, izpostavila Inštitut za novejšo zgodovino. Tudi ta inštitut
               sodi med z državo povezane družbe, kjer je prišlo tudi do nakupa nekih delnic.
               Dejstvo je, da država nima niti registra teh družb. In iz tega razloga, verjamem, da
               tudi nezavedno prihaja do določenih kršitev, o katerih sedaj govorimo.</p>
               <p>Druga stvar, o kateri sem že uvodoma rekla, je pa nesorazmernost med kršitvijo in
               sankcijami. Vse je povezano s tem, o čemer govorimo. Skratka, kršitve, četudi,
               recimo, Inštitut za novejšo zgodovino kupi samo eno delnico, pomeni izgubo
               glasovalnih pravic za celo skupino z državo povezanih oseb. In to pomeni v velikih
               številkah bodisi nakup ali pa prodajo.</p>
               <p>In ko je bilo prej govora, kakšne so sankcije v primeru kršitve  so sankcije v primeru kršitve prevzemne
               zakonodaje, ena sama sankcija: odvzem glasovalnih pravic dokler ne kupiš ali
               prodaš.</p>
            </sp>
            <sp xml:id="SDT6-SO-nujna-3-2012-01-25.sp81">

               <speaker>PREDSEDNICA MAG. MAJDA POTRATA:</speaker>

               <p>Želi še kdo besedo? Ne. Potem glasujemo o prvem amandmaju k 8. členu Poslanske
               skupine Socialnih demokratov. Glasujemo.</p>
               <p>Kdo je za? <stage>(6 članov.)</stage> Je kdo proti? <stage>(9 članov.)</stage></p>
               <p>Amandma Socialnih demokratov ni sprejet.</p>
               <p>Glasujemo še o drugem amandmaju. Ta je na predlog Zakonodajno-pravne službe kot
               predlog za amandma odbora. Glasujemo.</p>
               <p>Kdo je za? <stage>(12 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>9. člen in amandma za predlog črtanja člena, to naj bi bil amandma odbora. Želi kdo
               besedo? Ne. Glasujemo.</p>
               <p>Kdo je za? <stage>(17 članov.)</stage> Je kdo proti? <stage>(Nihče.)</stage></p>
               <p>10. člen in dva amandmaja k temu členu imamo pred seboj. Prvi je predlog za amandma
               odbora, drugi je amandma Poslanske skupine Socialnih demokratov. Želi kdo besedo? Tu
               vas moram opozoriti, če bo prvi amandma sprejet moramo v amandmaju v redakciji
               narediti nek popravek, samo toliko, da opozorim. Ni pa bistvene narave. Zaključujem
               razpravo. Glasujemo o prvem amandmaju.</p>
               <p>Kdo je za? <stage>(15 članov.)</stage> Je kdo proti? <stage>(1 član.)</stage></p>
               <p>Ugotavljam, da je amandma sprejet.</p>
               <p>In sedaj glasujemo še o drugem amandmaju Poslanske skupine Socialnih demokratov.
               Glasujemo.</p>
               <p>Kdo je za? <stage>(5 članov.)</stage> Je kdo proti? <stage>(8 članov.)</stage></p>
               <p>Ugotavljam, da amandma ni sprejet.</p>
               <p>11. člen in k njemu vložen amandma Poslanske skupine Socialnih demokratov. Želi kdo
               besedo? Ne. Glasujemo.</p>
               <p>Kdo je za? <stage>(8 članov.)</stage> Je kdo proti? <stage>(9 članov.)</stage></p>
               <p>Ugotavljam, da amandma ni sprejet.</p>
               <p>12. člen. Amandma je predlagan kot amandma odbora. Želi kdo besedo? Ne.
               Glasujemo.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>13. člen. Prav tako predlog amandmaja, ki naj bi bil amandma odbora. Želi kdo besedo?
               Ne. Glasujemo.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>Amandma Poslanske skupine Socialnih demokratov k 15. členu je brezpredmeten, pa tudi
               sprememba amandmaja zato, ker ni bil sprejet amandma k 5. členu.</p>
               <p>Ostane nam še 16. člen, to je predlog za amandma odbora. Želi kdo besedo? Ne.
               Glasujemo.</p>
               <p>Kdo je za? <stage>(17 članov.)</stage> Je kdo proti? <stage>(Nihče.)</stage></p>
               <p>In sedaj tako, kot smo na začetku sklenili, glasujemo še potem, ko smo se izrekli o
               amandmajih, še o vseh členih zakona. Glasujemo. ...<stage>/oglašanje iz klopi./</stage> Prekinjam
               glasovanje. Obrazložitev glasu. Izvolite, Matjaž Han.</p>
            </sp>
            <sp xml:id="SDT6-SO-nujna-3-2012-01-25.sp82">

               <speaker>MATJAŽ HAN:</speaker>

               <p>Hvala lepa, predsednica. Socialni demokrati bomo zakon podprli kljub temu, da niso
               bili naši amandmaji podprti. Zavedamo se problema v katerem je naša država, v katerem
               je gospodarstvo in s strahom gledamo naprej, kaj se bo dogajalo s premoženjem, ki je
               v  državni lasti. Če gledam
               današnjo sejo, potem bo naša država v naslednjih mesecih, letih, na fini način
               izgubila premoženje katerega smo, bom rekel, kar s trdo roko ali pa s trdim delom
               pridobili in tega me je strah. Verjamem, da bo v naslednji vladi, v naslednji
               koaliciji vendarle tukaj toliko modrosti, da se ne bodo zaradi zakonskih podlag
               razprodali državo. Jaz ne rečem, da ne bo treba kje prodati, da bomo reševali
               finančni sektor ali pa karkoli, ampak da zaradi takšnih zadev ne bomo špekulantom, ki
               so kupovali vrednostne papirje pred leti, omogočili da bodo na lahek način prišli do
               premoženja. Zato nam je žal, da niste amandmaje sprejeli, vendar odgovornost se ve na
               kateri strani je. Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp83">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Želi še kdo obrazložiti glas? Potem bom to storila sama.</p>
               <p>Kot predsednica skupnega odbora imam čast odločati na matičnem delovnem telesu o
               zakonu o katerih običajno na delovnih telesih ne odločam, ker se z gospodarstvom ne
               ukvarjam. Zato sem vsa stališča, ki sem jih slišala, ki ste jih povedali, ki sem jih
               prebrala, ki sem jih pridobila prej, tudi natančno poslušala in ker sem vajena, da
               ima stroka pogosto različna stališča o istih vprašanjih, se bom to pot po svoji vesti
               odločila tako kot mislim, da je prav, to pa je, da se ne sme izpustiti noben korak,
               ki bi zaščitil interese države. Zato bom podobno kot poslanski kolega Matjaž Han,
               predlog zakona podprla, čeprav obžalujem, da amandmaji, ki smo jih vložili, niso bili
               sprejeti.</p>
               <p>Želi še kdo? <stage>(ne.)</stage> Glasujemo.</p>
               <p>Kdo je za? <stage>(17 članov.)</stage> Kdo je proti? <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>Vsem, ki ste sodelovali pri tej točki dnevnega reda, se zahvaljujem.</p>
               <p>In prehajamo na 2. točko dnevnega reda... Oprostite, se razglašam za poročevalko
               skupnega odbora na seji Državnega zbora. Kdo temu nasprotuje? <stage>(Ne.)</stage> Hvala.</p>
               <p>Za nekaj trenutkov prekinjam, da bomo lahko razdelili gradivo, ki je še prišlo
               naknadno k tej točki dnevnega reda.</p>
               <p><stage type="time">(Seja je bila prekinjena ob 14.36.)</stage>
               </p>
               <stage type="time">(Seja se je nadaljevala ob 14.35.)</stage>
            </sp>
            <sp xml:id="SDT6-SO-nujna-3-2012-01-25.sp84">

               <speaker>PREDSEDNICA MAG. MAJDA POTRATA:</speaker>

               <p>Nadaljujemo 3. nujno sejo Skupnega odbora.</p>
               <p>Smo pri <title>2. TOČKI DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ENERGETSKEGA ZAKONA, NUJNI POSTOPEK (EPA 57-VI).</title>
               </p>
               <p>Predlagateljica predloga zakona je Vlada. Kolegij predsednika Državnega zbora je na
               2. seji 18. januarja 2012 sklenil, da se Predlog zakona o spremembah in dopolnitvah
               Energetskega zakona obravnava po nujnem postopku.</p>
               <p>K obravnavi te točke sem vabila Ministrstvo za gospodarstvo, Zakonodajno-pravno
               službo, Državni svet Republike Slovenije in Gospodarsko zbornico Slovenije.</p>
               <p>Kaj ste dobili k tej točki: predlog zakona, ki je objavljen na spletni strani
               Državnega zbora v Poročevalcu z datumom 16. januar 2012, mnenje Zakonodajno-pravne
               službe z datumom 23. januar 2012. Kot dodatno gradivo k predlogu zakona pa ste dobili
               še: predlog za amandma odbora k 2. členu predlagateljice Poslanske skupine Socialnih
               demokratov z datumom 24.1.2012, predloge za amandmaje odbora z današnjim datumom,
               pripravilo jih je Ministrstvo za gospodarstvo v povezavi z Zakonodajno-pravno službo
               in jih imate na mizi kot delovno gradivo. Potem ste pa dobili še mnenje Interesne
               skupine delodajalcev, mnenje Komisije Državnega sveta za gospodarstvo, obrt, turizem
               in finance, tudi z današnjim datumom. Poleg tega - in zato je bila potrebna ta
               prekinitev - ste pa dobili še amandmaje Poslanske skupine Slovenske demokratske
               stranke, ki niso vključeni v delovno gradivo in jih imate posebej. Je pa treba
               povedati, da so nekateri amandmaji taki, da jih ne bo mogoče upoštevati, ker so
               vloženi k zaprtim členom. To bomo, ko bomo prišli do posameznega člena, omenili,
               navedli. Toliko samo, da napovedujem,  da tu nekaj zadreg v zvezi s temi amandmaji je. Vas pa
               moram opozoriti, da je tako kot pri prejšnjem zakonu, ker je to zakon po nujnem
               postopku, rok za vložitev amandmajev do zaključka razprave o členih predloženega
               zakona, da pa morajo biti seveda pred glasovanjem predlogi amandmajev vloženi pisno,
               da morajo imeti tudi obrazložitev, pa velja enako kot pri 1. točki dnevnega reda.</p>
               <p>Sprašujem vas, ali lahko tudi v tem primeru opravimo drugo obravnavo predloga zakona
               tako, kot je običaj, da bomo glasovali o vsakem amandmaju posebej, potem pa na koncu
               o vseh členih zakona skupaj. Ali kdo takemu predlogu nasprotuje? Ne vidim, da bi kdo
               nasprotoval, torej s tem soglašate.</p>
               <p>Zdaj sprašujem predlagatelja zakona, ali želi podati dopolnilno obrazložitev k členom
               predloženega zakona? Izvolite, gospod minister Mitja Gaspari.</p>
            </sp>
            <sp xml:id="SDT6-SO-nujna-3-2012-01-25.sp85">

               <speaker>MAG. MITJA GASPARI:</speaker>

               <p>Hvala lepa. Sam bi samo na kratko tri točke navedel, potem bi pa prosil še gospoda
               Kopača, če bo treba kaj dodatno obrazložiti.</p>
               <p>Zakaj je bil ta zakon, tako kot prejšnji, vložen dvakrat, že v oktobru mesecu, ko
               tedanji Državni zbor odločitve o obravnavi ni sprejel, in danes oziroma tokrat še
               enkrat. Prvi razlog je, da smo na področju implementacije določenega števila
               direktiv, ki so v zakonskem tekstu oziroma obrazložitvi natančno navedene, v veliki
               zamudi in bi ta zamuda lahko povzročila oziroma že povzroča možne kazenske sankcije
               oziroma sankcije, ki so v denarni obliki.</p>
               <p>Drugič, ker je v eni od direktiv, ki jih še nismo prevzeli, tudi vprašanje
               reorganizacije v energetskem sistemu, ki bo, če se ne bo zgodila, po volji
               predlagatelja ali po volji vas, ki o tem odločate, v sedanjem času, od 1. marca
               oziroma marca meseca naprej, se izvedla po sili <stage>/?/</stage> direktive, ki določa, kako se
               mora Sodo in Geoplin razmejiti od ostalih ponudnikov električne energije, to je tako
               imenovani "unbondling". Zakon predlaga mehkejšo obliko reorganizacije od tiste, ki bi
               se zgodila po dikciji direktive z avtomatizmom. In tretjič, glede na to, da je
               relativno velik problem, kako v Sloveniji izvajati privatno-javno partnerstvo,
               predvsem pa kako zagotoviti zadovoljiv obseg sredstev za infrastrukturne projekte
               predvsem v energetiki, je bilo mnenje Vlade, da je ena od možnosti, ki bi
               razbremenile javnofinančna sredstva v večji meri in omogočile kljub temu začetek ali
               pa nadaljevanje večjih infrastrukturnih projektov v energetiki, da se omogoči tisto,
               kar je do zdaj bilo nerazumno zavrnjeno oziroma onemogočeno, da se lahko v pridobitvi
               finančnih sredstev na privatnem kapitalskem trgu zagotovi tudi možnost tako
               imenovanih kolateriliziranih zadolžitev. To se pravi, da se nepremičnine, s katerimi
               razpolaga lastnik, lahko v tem primeru zastavijo. Glede na to, kako posluje
               energetski sistem, kakšni so pogoji odjema elektrike oziroma interes za odjem
               elektrike, je očitno, da so prihodki tega sektorja stabilni, bolj ali manj oziroma
               bolj kot praviloma v drugih sektorjih gospodarstva. In je zato verjetnost, da bi se
               iz takega kolateriliziranega zadolževanja lahko zgodila tudi zastava oziroma izguba
               takega nepremičnega premoženja, izredno majhna. Ta člen ni bil napisan na kakršenkoli
               konkreten energetski objekt, kot je bilo v javnosti že povedano, ampak je šlo za to,
               da se v sistemu omogoči bolj fleksibilen način oblikovanja finančne konstrukcije za
               izvajanje energetskih projektov, ki bodo v naslednjih letih v Sloveniji potrebni
               zaradi energije, pa tudi zaradi oživljanja gospodarske aktivnosti.</p>
               <p>To so te tri osnovne zadeve, zaradi katerih se je šlo v dopolnitev in spremembo
               zakona. Bi pa, če je treba, še gospod Kopač bolj podrobno obrazložil, pa morda ob
               členih, ki bodo v diskusiji sledili, dal odgovore na vprašanja oziroma kritike. Hvala
               lepa.</p>
            </sp>
            <sp xml:id="SDT6-SO-nujna-3-2012-01-25.sp86">

               <speaker>PREDSEDNICA MAG. MAJDA POTRATA:</speaker>

               <p>Hvala lepa mag. Mitji Gaspariju.  Gospod Kopač, ali želite zdaj takoj besedo ali boste,
               tako kot je minister omenil, pri posameznih členih?</p>
            </sp>
            <sp xml:id="SDT6-SO-nujna-3-2012-01-25.sp87">

               <speaker>MAG. JANEZ KOPAČ:</speaker>

               <p>Pri posameznih členih.</p>
            </sp>
            <sp xml:id="SDT6-SO-nujna-3-2012-01-25.sp88">

               <speaker>PREDSEDNICA MAG. MAJDA POTRATA:</speaker>

               <p>Hvala lepa.</p>
               <p>Želi besedo predstavnica Zakonodajno-pravne službe, gospa Mira Palhartinger?
               Izvolite.</p>
            </sp>
            <sp xml:id="SDT6-SO-nujna-3-2012-01-25.sp89">

               <speaker>MIROSLAVA PALHARTINGER:</speaker>

               <p>Dober dan! Hvala za besedo.</p>
               <p>Naše mnenje je bilo dano pisno, in čeprav pred kratkim, je vendar razmeroma obsežno,
               zato ga verjetno nima smisla do podrobnosti povzemati. Zato bi opozorila predvsem na
               nekatera pomembnejša vprašanja, s katerimi smo se ukvarjali v svojem mnenju in jih
               kaže po moji oceni ponovno izpostaviti tudi na tem mestu.</p>
               <p>Prva od ugotovitev se nanaša na vprašanje upoštevanja odločbe Ustavnega sodišča, iz
               katere je razvidna tudi ugotovitev o neustavnosti nekaterih določb Energetskega
               zakona z ustavo. Gre za vprašanje vsebinskih okvirov oziroma odsotnosti vsebinskih
               okvirov za določanje omrežnine na ravni podzakonskih predpisov oziroma aktov
               agencije. Ugotavljamo namreč, da so v tem delu na nekaj mestih - tu bi izpostavila
               predvsem 27. člen, pa tudi sicer smo v pisnem mnenju to pojasnili - ohranjene
               nekatere določbe, glede katerih velja ta ugotovitev iz odločbe Ustavnega sodišča o
               njihovi neustavnosti. In glede na to smo posebej opozorili na potrebo, da se tudi v
               teh delih posveti dodatno pozornost uskladitvi njihove vsebine z ustavo, kar v
               predlagani noveli v tem delu ni bilo izvedeno.</p>
               <p>Posebej obsežen del v našem mnenju se nanaša na 6. člen predloga zakona, ki naj bi
               uvedel sedem novih členov in z njimi uredil vprašanje pravne in funkcionalne ločitve
               operaterjev prenosnih sistemov zemeljskega plina. Kar se tiče teh določb, smo uvodoma
               ugotovili, da gre, čeprav gre za zahtevno in obsežno ureditev, v predlogu zakona za
               zelo skromno obrazloženo materijo, iz katere žal ni razvidno niti kakšen je natančni
               namen posameznih rešitev. Ugotovili smo tudi določena pojmovna neskladja, zaradi
               katerih se je porodilo vprašanje, ali gre zgolj za nedosledno pripravo ali morda za
               vsebinska razhajanja, česar zaradi slabe obrazložitve ni bilo možno ugotoviti že iz
               samega zakonskega gradiva. Pripombo smo podali tudi v povezavi s sistematiko in
               jasnostjo nekaterih določb, zlasti glede vprašanja potrebne dograditve nekaterih
               institutov. Recimo, tu bi omenila ta certifikacijski postopek, ki ni podrobneje
               izdelan. In morda bi posebej veljalo izpostaviti tudi nekatere rešitve, ki določajo
               pooblastila agenciji za nekatere ukrepe in zahteve, ki so po svoji vsebini in naravi
               tudi takšne, da lahko pomembno posežejo v premoženjsko sfero in svobodno podjetniško
               pobudo gospodarskih subjektov, ki opravljajo dejavnost operaterjev.</p>
               <p>V povezavi z določbo 6. člena in ločitvijo teh operaterjev prenosnih sistemov
               zemeljskega plina bi želela ponovno opozoriti tudi na pripombo, ki smo jo podali k
               33. členu. Tu smo ugotovili, da gre res za rok, ki neposredno izhaja iz določb
               direktive. Gre pa za zahtevo za izpolnitev zahtev po 31.č členu tega zakona in je
               določen rok 3. marec letos. V zvezi s tem smo bili dolžni, glede na 2. člen ustave in
               načelo zaupanja v pravo, opozoriti oziroma povprašati, ali takšen rok zagotavlja
               dovolj dolgo prehodno obdobje za izpolnitev teh zahtev, ki jih določa zakon, in to
               smo bili dolžni tudi pisno opozoriti v svojem mnenju.  Sicer je v nadaljevanju namen naših pripomb v pretežni
               meri tak, da smo želeli opozoriti tudi na skladnost z nekaterimi instituti, zlasti
               upravnega postopka, ki so na pravnosistemski ravni že uvedeni. Velik del pripomb pa
               se je nanašalo tudi na nekatere nomotehnične nedoslednosti in na možnosti, da se
               predlagano besedilo določb z vidika jasnosti dodatno izboljša.</p>
               <p>Zelo velik del teh pripomb je bilo v amandmajih, ki so predloženi kot predlogi za
               amandmaje odbora, bilo upoštevanih na način, ki naj bi našim pripombam v kar največji
               možni meri sledil. Sicer pa, če bo treba, več v nadaljevanju. Hvala.</p>
            </sp>
            <sp xml:id="SDT6-SO-nujna-3-2012-01-25.sp90">

               <speaker>PREDSEDNICA MAG. MAJDA POTRATA:</speaker>

               <p>Hvala lepa gospe Miri Palhartinger iz Zakonodajno-pravne službe.</p>
               <p>Ali želi besedo predstavnik Državnega sveta? <stage>(Ga ni.)</stage> Ali želi besedo še kdo drug od
               vabljenih na sejo v uvodu? <stage>/Oglašanje v ozadju./</stage> Gospod Vili Kovačič, domnevam, da
               ste moj dopisovalec in tisti, ki ste me vprašali, in sem povedala, da... <stage>/Oglašanje v
               ozadju./</stage> Dovolite, da vam razložim, za kaj gre. Obravnavamo zakon po nujnem postopku
               in k zakonu po nujnem postopku splošne obravnave ni, zato vas sprašujem, o katerem
               členu zakona želite razpravljati. In prepričana sem, da vam bodo člani odbora dali
               možnost povedati mnenje k tistemu členu zakona, o katerem želite razpravljati.
               <stage>/Oglašanje v ozadju./</stage> Prosim, da se priključite na mikrofon in poveste, o katerem
               členu boste razpravljali, sicer pa boste pri tistem členu pozvani k besedi.</p>
            </sp>
            <sp xml:id="SDT6-SO-nujna-3-2012-01-25.sp91">

               <speaker>VILI KOVAČIČ:</speaker>

               <p>Hvala lepa. Sem vesel, da sem prišel do besede.</p>
               <p>Zaradi pomembnosti tega zakona se civilna družba in mnogi energetski strokovnjaki -
               pred sabo pa imam tudi mnenje Državnega sveta - sprašujemo, zakaj je treba ta
               Energetski zakon obravnavati po nujnem postopku. Nič se ne mudi, do 3. marca je možno
               vse izpeljati po rednem postopku, ne pa po nujnem...</p>
            </sp>
            <sp xml:id="SDT6-SO-nujna-3-2012-01-25.sp92">

               <speaker>PREDSEDNICA MAG. MAJDA POTRATA:</speaker>

               <p>Hvala lepa, gospod Vili Kovačič...</p>
            </sp>
            <sp xml:id="SDT6-SO-nujna-3-2012-01-25.sp93">

               <speaker>VILI KOVAČIČ:</speaker>

               <p>Gospa, počakajte malo še, da obrazložim...</p>
            </sp>
            <sp xml:id="SDT6-SO-nujna-3-2012-01-25.sp94">

               <speaker>PREDSEDNICA MAG. MAJDA POTRATA:</speaker>

               <p>Moram vas opozoriti... Dovolite!</p>
            </sp>
            <sp xml:id="SDT6-SO-nujna-3-2012-01-25.sp95">

               <speaker>VILI KOVAČIČ:</speaker>

               <p>Nova vlada ima novo odgovornost, zato naj ona predloži nov zakon...</p>
            </sp>
            <sp xml:id="SDT6-SO-nujna-3-2012-01-25.sp96">

               <speaker>PREDSEDNICA MAG. MAJDA POTRATA:</speaker>

               <p>Gospod Kovačič, če govoriva o demokraciji, potem sta v demokraciji poslovnik in
               procedura zelo pomembna stvar...</p>
            </sp>
            <sp xml:id="SDT6-SO-nujna-3-2012-01-25.sp97">

               <speaker>VILI KOVAČIČ:</speaker>

               <p>Ja, potem mi pa ne jemati besede...</p>
            </sp>
            <sp xml:id="SDT6-SO-nujna-3-2012-01-25.sp98">

               <speaker>PREDSEDNICA MAG. MAJDA POTRATA:</speaker>

               <p>Dovolite! Sem vam vzela besedo. Obravnava zakona po nujnem postopku je bila določena
               na Kolegiju predsednika Državnega zbora in naš odbor...</p>
            </sp>
            <sp xml:id="SDT6-SO-nujna-3-2012-01-25.sp99">

               <speaker>VILI KOVAČIČ:</speaker>

               <p>To ni noben argument...</p>
            </sp>
            <sp xml:id="SDT6-SO-nujna-3-2012-01-25.sp100">

               <speaker>PREDSEDNICA MAG. MAJDA POTRATA:</speaker>

               <p>... ga obravnava po takem. Vi kot posameznik ali predstavnik civilne družbe imate
               lahko drugačno mnenje in spoštujem to drugačno mnenje. Ampak s tem drugačnim mnenjem
               na način obravnave zakona ne morete vplivati. Zato bi vas prosila, da se zdaj v tem
               uvodnem delu ne oglašate, ampak potem k posameznim členom, če imate pripombe. In
               povem, vam bom dala besedo, ko boste pri tistem členu, na katerega želite kaj
               pripomniti, lahko tisto povedali. Vas pa moram opozoriti, da niste kvalificirani
               predlagatelj amandmajev. To vas pa moram opozoriti, tako da ne boste razočarani in da
               ne boste rekli, da kršim demokratična načela...</p>
            </sp>
            <sp xml:id="SDT6-SO-nujna-3-2012-01-25.sp101">

               <speaker>VILI KOVAČIČ:</speaker>

               <p>Ja, hvala lepa. Hvala lepa, če bom res dobil besedo.</p>
            </sp>
            <sp xml:id="SDT6-SO-nujna-3-2012-01-25.sp102">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Nimate več besede...</p>
            </sp>
            <sp xml:id="SDT6-SO-nujna-3-2012-01-25.sp103">

               <speaker>VILI KOVAČIČ:</speaker>

               <p>Ne, ne, kasneje, kasneje pri amandmajih.</p>
            </sp>
            <sp xml:id="SDT6-SO-nujna-3-2012-01-25.sp104">

               <speaker>PREDSEDNICA MAG. MAJDA POTRATA:</speaker>

               <p>Ja.</p>
               <p>Prehajamo na razpravo o posameznih členih predlog zakona oziroma na razpravo in
               glasovanje o vloženih amandmajih ter predlogih za amandmaje odbora.  Ali želi kdo besedo k 1. členu? <stage>(Ne.)</stage></p>
               <p>Potem smo pri 2. členu in k predlogu oziroma trem predlogom amandmajev. Najprej je
               predlog za amandma odbora. Ga imate v pregledu. Potem je predlog Socialnih demokratov
               za amandma k temu členu in zdaj ste na koncu dobili še na mizo predloge Slovenske
               demokratske stranke, tudi kot amandma k temu členu. Sprašujem, kdo želi besedo?
               Izvolite mag. Andrej Vizjak.</p>
            </sp>
            <sp xml:id="SDT6-SO-nujna-3-2012-01-25.sp105">

               <speaker>MAG. ANDREJ VIZJAK (PS SDS):</speaker>

               <p>Spoštovana predsedujoča, samo eno rahlo opozorilo. Če smo korektni člani odbora lahko
               ugotovimo, da smo dobili kot delovno gradivo, to se pravi usklajene verjetno
               amandmaje med predlagateljem in Zakonodajno-pravno službo na mizo pred recimo pol
               ure. Gre za devet strani, razmeroma gosto tipkanega, takega besedila, ki posega v
               zakon in v novelo zakona. Me zanima, spoštovani kolegi, kdo izmed vas se je seznanil
               s temi amandmaji in jih uspel prebrati oziroma vkomponirati tekst oziroma bo sploh
               vedel o čem odloča. Jaz mislim, da je tako kratek čas od tega, kar smo dobili te
               amandmaje do odločanja absolutno premajhen, da se da korektno o tem odločati.</p>
            </sp>
            <sp xml:id="SDT6-SO-nujna-3-2012-01-25.sp106">

               <speaker>PREDSEDNICA MAG. MAJDA POTRATA:</speaker>

               <p>Imate postopkovni predlog? Gospod Franc Breznik. Izvolite.</p>
            </sp>
            <sp xml:id="SDT6-SO-nujna-3-2012-01-25.sp107">

               <speaker>FRANC BREZNIK (PS SDS):</speaker>

               <p>Hvala za besedo, gospa predsednica. Jaz bi predlagal mogoče polurno pavzo, pa da
               mogoče pregledamo te amandmaje, v kolikor se strinjajo ostali kolegi, pa morda
               predelamo neke stvari, ki so res ad hoc, ta varianta je zdaj prišla in bi prosil, v
               kolikor se strinjajo, da damo to na glasovanje. Damo pol ure pavze mogoče?</p>
            </sp>
            <sp xml:id="SDT6-SO-nujna-3-2012-01-25.sp108">

               <speaker>PREDSEDNICA MAG. MAJDA POTRATA:</speaker>

               <p>To niso ad hoc predlogi, ampak so tako, kot je bilo povedano usklajeni med
               ministrstvom za gospodarstvo in Zakonodajno-pravno službo. Odrejam 30 minut odmora,
               da boste lahko prebrali amandmaje. Ob 15.30 nadaljujemo, tako da veste, na katero uro
               mislim.</p>
               <p><stage type="time">(Seja je bila prekinjena ob 15.00.)</stage>
               </p>
               <stage type="time">(Seja se je nadaljevala ob 15.29.)</stage>
            </sp>
            <sp xml:id="SDT6-SO-nujna-3-2012-01-25.sp109">

               <speaker>PREDSEDNICA MAG. MAJDA POTRATA:</speaker>

               <p>Nadaljujemo prekinjeno 3. nujno sejo Skupnega odbora. Smo pri 2. točki dnevnega reda.
               Prekinitev je bila potrebna zato, da ste lahko pregledali predloge amandmajev. Imamo
               troje zapisov amandmajev. Vsi sklopi so predlagani za amandmaje odbora. S tem, da je
               treba povedati, da je največji sveženj tistih amandmajev, ki so nastali na predlog
               Ministrstva za gospodarstvo in Zakonodajno-pravne službe. Tu imate na prvi strani
               zapisano delovno gradivo. Potem je vložen predlog Socialnih demokratov, Poslanske
               skupine Socialnih demokratov, za amandma odbora. In imate še predlog amandmaja k
               predlogu zakona Poslanske skupine Slovenske demokratske stranke, ki prav tako meni,
               da bi to bili potem amandmaji odbora.</p>
               <p>Smo pri 2. členu in k temu členu so vloženi trije amandmaji. Sprašujem kdo želi
               besedo? Izvolite, gospod Srečko Meh.</p>
            </sp>
            <sp xml:id="SDT6-SO-nujna-3-2012-01-25.sp110">

               <speaker>SREČKO MEH (PS PS):</speaker>

               <p>V 2. členu Socialni demokrati predlagamo, da se 81. točka spremeni tako, da se glasi:
               "Prenosno električno omrežje je visokonapetostno električno omrežje od proizvajalca
               oziroma povezave s sosednjimi prenosnimi omrežji do distribucijskega omrežja in do
               uporabnika." Prav tako pa predlagamo, da se potem za 81. točko doda 81.a točka, ki se
               glasi: "Prenosno plinsko omrežje je omrežje za transport zemeljskega plina po
               omrežju, ki v glavnem zajema visokotlačne plinovode z namenom dostave odjemalcem,
               vendar ne po delu visokotlačnih plinovodov, ki se uporabljajo predvsem za lokalno
               distribucijo zemeljskega plina, vendar ne vključujejo dobave." Torej, tukaj je
               precizno prepisano tisto, kar piše v direktivi in natančno opredeljuje kaj je
               prenosno električno omrežje in kaj je prenosno plinsko omrežje. Torej, ta dva
               amandmaja v bistvu samo opredeljujeta natančno kaj po ti točki mislimo. Hvala
               lepa.</p>
            </sp>
            <sp xml:id="SDT6-SO-nujna-3-2012-01-25.sp111">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. To je amandma o katerem bomo glasovali po zaporedju, bo to drugi
               amandma.</p>
               <p>Prvi bo tisti, ki ga imate v delovnem gradivu. Preden nadaljujemo naj povem, da
               poslanec Jože Tanko s pooblastilom nadomešča poslanca Zvonka Laha.</p>
               <p>Želi še kdo besedo? Izvolite, gospod mag. Kopač.</p>
            </sp>
            <sp xml:id="SDT6-SO-nujna-3-2012-01-25.sp112">

               <speaker>MAG. JANEZ KOPAČ:</speaker>

               <p>Hvala lepa. Na prvi pogled je ta predlog amandmaja bolj tehnične narave, ampak vseeno
               bi rad povedal, da imamo pri nas na ministrstvu do njega zadržek. Pa bom razložil
               zakaj.</p>
               <p>To, da bi se prenosno električno omrežje definiralo tako kot se, je v resnici povsem
               nepotrebno zato, ker je v obstoječem zakonu to že čisto zadosti dobro definirano. V
               novem energetskem zakonu, ki bo imel preko 550 členov pa je to tako in tako dosti
               bolj detajlno določeno.</p>
               <p>Ključen predlog kot ga razumem s strani gospoda Meha pa je ta, da bi se dodala 81.a
               točka  in da bi se v njej
               določilo kaj to je prenosno plinsko omrežje. Treba je poudariti, da že dolga leta
               obstaja spor med podjetjem Geo plin plinovodi oziroma plinovodi in podjetjem
               Energetika d.o.o. Ljubljana javnim podjetjem o tem, kaj se šteje za prenosno plinsko
               omrežje. Kajti, v 70. letih, ko so plinovod v Sloveniji dela, so nekateri deli tega
               visokotlačnega plinovodnega omrežja šli tudi, ne samo do distributerjev, to je tisti,
               ki potem distribuirajo plin po mestu, na primer v Ljubljani je to Javno podjetje
               energetika, ampak so šli ponekod tudi direktno do odjemalcev. Recimo, Pivovarna Union
               ima direktni odjem, Lek ima direktni odjem, Litostroj, Julon, v Mariboru MTT, Metalna
               in še nekaj takih primerov je. Ta podjetja zaradi tega, ker imajo dostop direktno do
               prenosnega omrežja ne plačujejo distribucijske omrežnine. In je zato za njih plin v
               resnici cenejši. Distribucijska podjetja, ne samo Energetika, ampak tudi druga v
               Sloveniji, kjer imajo tak primer, pa si seveda želijo, da bi ti uporabniki plačevali
               tudi distribucijsko omrežnino, ki bi bila njihov prihodek. To bi seveda plin
               podražilo. Ta spor je sedaj pred sodiščem. In jaz bi bil pri takih dikcijah previden,
               da ne bi poskušali s takimi dikcijami reševati nečesa, kar se pravzaprav mora še pred
               sodiščem rešiti. Na koncu koncev bi pa poudaril to, da zadnji del obrazložitve tega
               amandmaja pravi: "Zato predlagamo, da se s predlogom novega zakona ne posega v
               definicije iz evropskih uredb in njihova veljavnost." Mi s predlaganim zakonom ne
               posegamo v nobeno definicijo. Res pa je, da pa prav ta predlog pa posega v
               definicijo. Kajti, evropska uredba ne govori o tem kaj je prenosno plinsko omrežje,
               zato sedaj sploh nima več dikcije prenosno plinsko omrežje, ampak ima dikcijo
               prenosni sistem. Govori pa evropska direktiva, in to v obrazložitvi amandmaja piše,
               kaj je to prenos. Prenos pa ni isto kot prenosno plinsko omrežje. To poudarjam.</p>
               <p>To je sicer mogoče malo zapletena materija, ki jo je na kratko težko razložiti. Ampak
               jaz bi bil pri tem amandmaju predviden. Morda je povsem neškodljiv, morda pa bomo z
               njim ali pa bi z njim povzročili dodatne zaplete v tem sporu, ki sem ga prej omenjal
               in poteka že precej let pred sodnimi instancami.</p>
            </sp>
            <sp xml:id="SDT6-SO-nujna-3-2012-01-25.sp113">

               <speaker>PREDSEDNICA MAG. MAJDA POTRATA:</speaker>

               <p>Hvala. Izvolite, mag. Andrej Vizjak.</p>
            </sp>
            <sp xml:id="SDT6-SO-nujna-3-2012-01-25.sp114">

               <speaker>MAG. ANDREJ VIZJAK (PS SDS):</speaker>

               <p>Hvala lepa. Nemogoče je mogoče, ampak tudi v celoti se strinjam z direktorjem
               direktorata in vidim v tem amandmaju pravzaprav še en način za dodatne vire
               Energetike Ljubljana in posledično stvari, ki se tam dogajajo. To se pravi tudi, kako
               se denar iz tega podjetja uporablja povsem za neenergetske projekte. Mesarski most,
               urejanje komunalne infrastrukture z denarjem energetike, Stožice - del stvari se je
               tam kupoval z energetskim denarjem. In seveda fino je "bildat" na račun omrežnine in
               porabnikov oziroma plina to podjetje, da se seveda potem kaj financira v mestu izven
               proračuna. In jaz ne bi bil navdušen, da se to dela. Zato ne nameravamo podpreti tega
               amandmaja.</p>
            </sp>
            <sp xml:id="SDT6-SO-nujna-3-2012-01-25.sp115">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospod Srečko Meh, izvolite.</p>
            </sp>
            <sp xml:id="SDT6-SO-nujna-3-2012-01-25.sp116">

               <speaker>SREČKO MEH (PS SD):</speaker>

               <p>Jaz mislim, da je vprašanje kaj se bo zgodilo na sodišču vprašanje za nazaj. Sodišče
               bo natančno odločilo kako in na kakšen način so urejena razmerja med posamezniki med
               dobavitelji. Da pa mi odločamo o tem, kako bo naprej. In sicer je naš predlog takšen,
                   da ureja razmerje tudi v
               naprej za vse enako. Ta trenutek lahko komu gre v nos, kaj dela energetika v
               Ljubljani, zaradi različnih razlogov, v principu pa določamo razmerje med prenosnim
               in seveda med distribucijskim oziroma omrežjem distributerja kot takega. Zaradi tega,
               če mi zaradi kakšnega posameznika vidimo, da je kaj narobe zaradi posamezne občine
               ali zaradi posamezne družbe, potem mi rešujemo celoto kot sistem. Zaradi tega bi bilo
               prav, da se uredi, in če preberem kaj piše v evropski direktivi, prenos pomeni
               transport, pa preberete lahko tako vsi, zemeljskega plina po omrežju, ki v glavnem
               zajema visokotlačne plinovode z namenom dostave odjemalcem, vendar ne po
               pripovedovalnem cevovodnem omrežju in ne po delu visokotlačnih plinovodov, ki se
               uporablja predvsem za lokalno distribucijo zemeljskega plina, vendar ne vključuje
               dobave. Se pravi, če je to zapisano v evropski direktivi in mi prenašamo evropsko
               direktivo v našo zakonodajo, potem predlagam, da to dobesedno zapišemo tako, in da to
               tako tudi naredimo. Sicer je pa lahko dikcija 81. člena, tako kot ga predlaga Vlada
               oziroma direktorat, oprostite, to verjetno ni eno in isto, prenosno omrežje, torej je
               ta definicija izjemno ozka, izjemno ostra in seveda omogoča vse tisto o čemer je
               gospod Vizjak govoril. Jaz pa nisem za to, da lahko vsak po svoje odloča o tem kaj se
               lahko dogaja znotraj posameznega podjetja ali občine, ampak da v državi uredimo vse
               kar je potrebno tako, da bo za vse enak vatel. In ko smo prej govorili o palici,
               vsakemu se palca namaka, to je jasno, in ima dva konca in vedno je dobro, če sta oba
               konca recimo v rokah, da eden ne klati ne okoli. Torej jaz vztrajam pri tem
               amandmaju.</p>
            </sp>
            <sp xml:id="SDT6-SO-nujna-3-2012-01-25.sp117">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Želi še kdo besedo k tem amandmajem? Izvolite, mag. Kopač.</p>
            </sp>
            <sp xml:id="SDT6-SO-nujna-3-2012-01-25.sp118">

               <speaker>MAG. JANEZ KOPAČ:</speaker>

               <p>To kar je gospod Meh citiral, da piše v direktivi, smo mi dobesedno prepisali v
               predlog novega energetskega zakona, ki je lansko leto že bil v javni obravnavi. Ampak
               rad bi poudaril, da obstaja ena majhna, vendar morda pomembna distinkcija med tem kaj
               je prenos in kaj je prenosno plinsko omrežje. In ta hip, v resnici jaz sem tole danes
               videl pol ure pred odmorom. Mi v resnici tega nismo čisto dobro proučili, ampak jaz
               sem previden in menim, da ni prav nobene potrebe, da bi to ta hip na vrat na nos
               prepisovali iz direktive, ker bo v novem energetskem zakonu to, tako ali tako
               celoviteje rešeno. To, da se je pa ta nesrečna 81. alineja znašla v predlaganem
               besedilu 2. člena je pa posledica samo tega, da je, mislim zakonodajne tehnike. Mi
               smo nekaj novih definicij vključili v 2. člen, v resnici je pa velikanska večina 2.
               člena pa prepis iz obstoječega prastarega energetskega zakona in številnih novel, ki
               so bile vmes sprejete. Tako, da je marsikatera dikcija že bolj zastarela. Tudi ta
               dikcija 81. alineje je v resnici, ni ravno ustrezna, ampak to je pravzaprav, jo samo
               vlečemo še do novega energetskega zakona naprej.</p>
            </sp>
            <sp xml:id="SDT6-SO-nujna-3-2012-01-25.sp119">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospod Srečko Meh, izvolite.</p>
            </sp>
            <sp xml:id="SDT6-SO-nujna-3-2012-01-25.sp120">

               <speaker>SREČKO MEH (PS SD):</speaker>

               <p>Gospod Kopač govori o energetskem zakonu, je to najmanj, torej se mi zdi najbolj
               grdo, da on o tem govori, ker bi ga lahko že zdavnaj naredili in bi ga lahko imeli v
               parlamentu in bi ga lahko sprejeli. Se pravi, zdaj mi rešujemo tisto kar nismo
               naredili pretekla tri leta in nekdo bi to moral narediti. Rešujemo zato, da bomo na
               vrat in nos uskladili našo zakonodajo z evropsko zakonodajo, da ne bomo plačevali
               kazni, da ne bomo naredili škode našemu državnemu proračunu in danes tukaj govoriti o
               tem kaj se bo naredilo, oprostite, prepozno. To bi vse bilo lahko že narejeno.</p>
            </sp>
            <sp xml:id="SDT6-SO-nujna-3-2012-01-25.sp121">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Zaključujem razpravo k temu členu in bomo glasovali o treh amandmajih.
               Najprej o tistem, ki ga imate v delovnem gradivu. Glasujemo.</p>
               <p>Kdo je za? <stage>(16 članov.)</stage> Kdo je proti? <stage>(Nihče.)</stage>  Ugotavljam, da je amandma sprejet.</p>
               <p>Zdaj glasujemo o predlogu za amandma odbora Socialnih demokratov. Glasujemo.</p>
               <p>Kdo je za? <stage>(6 članov.)</stage> Kdo je proti? <stage>(9 članov.)</stage></p>
               <p>Ugotavljam, da amandma ni sprejet.</p>
               <p>In zdaj še predlog za amandma odbora, ki so ga vložili v poslanski skupini Slovenske
               demokratske stranke.</p>
               <p>Ja, prosim, izvolite, to je obrazložitev glasu zdaj.</p>
            </sp>
            <sp xml:id="SDT6-SO-nujna-3-2012-01-25.sp122">

               <speaker>GOSPA _______:</speaker>

               <p>Hvala lepa za besedo. Jaz sem sicer želela proceduralno, pa se nekako ni izteklo že
               prej. Amandma, ki je na mizi, jaz predvidevam, da je to predlog amandmaja, ki je brez
               obrazložitve in brez podpisa. V zvezi s tem, to je amandma, ki smo ga prejeli v
               sklopu treh amandmajev na dveh listih papirja. Ne vem ali gre to za isti amandma?
               Ampak iz tega amandmaja ne izhaja niti kdo je predlagatelj niti kdo je vlagatelj niti
               kdo je podpisnik? Sprašujem ali je sploh smotrno razpravljati oziroma glasovati,
               obravnavati tak amandma in glasovati o takem amandmaju?</p>
            </sp>
            <sp xml:id="SDT6-SO-nujna-3-2012-01-25.sp123">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. To zdaj ni bila obrazložitev glasu, zato bom tudi jaz naredila napako.
               Ampak po poslovniku mora biti amandma vložen v pisni obliki do glasovanja, podpis ni
               nujen. Ker je predlog za amandma odbora. Lahko glasujemo? Ne, ne morete, zdaj smo v
               postopku glasovanja. O dveh smo že glasovali in to obvladate. Zdaj je možna samo
               obrazložitev glasu. Glasujemo.</p>
               <p>Kdo je za? <stage>(11 članov.)</stage> Kdo je proti? <stage>(1 član.)</stage></p>
               <p>Ugotavljam, da je predlog amandmaja sprejet. To bo torej predlog odbora.</p>
               <p>3. člen. Kakšen predlog? <stage>(Ne.)</stage></p>
               <p>Gremo k 4. Odpiram razpravo k amandmaju k 4. členu. Želi kdo besedo? <stage>(Ne.)</stage>
               Glasujemo.</p>
               <p>Kdo je za? <stage>(16 članov.)</stage> Kdo je proti? <stage>(Nihče.)</stage></p>
               <p>Smo pri 5. členu. Želi kdo besedo? <stage>(Ne.)</stage> Glasujemo.</p>
               <p>Kdo je za? <stage>(15 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>Potem pa imamo dva predloga za 5.a člen. Oprostite, so me že opozorili, da tisto kar
               je bilo prvotno mišljeno, naj bi bil 5.a, ni sprejemljivo. Torej imate samo to kar
               imate v delovnem gradivu. Želi kdo besedo? Ja, prosim, izvolite. Gospod direktor.</p>
            </sp>
            <sp xml:id="SDT6-SO-nujna-3-2012-01-25.sp124">

               <speaker>MAG. JANEZ KOPAČ:</speaker>

               <p>Samo, da popravim, mislim, da Zakonodajno-pravna služba me je opozorila, gospa
               Palhartinger, da tukaj kjer piše, v tretjim odstavkom se pred besedo "omrežje" doda
               besedo "distribucijskega", bi moralo pisati "v drugem in tretjem odstavku".</p>
            </sp>
            <sp xml:id="SDT6-SO-nujna-3-2012-01-25.sp125">

               <speaker>PREDSEDNICA MAG. MAJDA POTRATA:</speaker>

               <p>Ker še ne glasujemo, lahko to spremembo v amandma, je predlog amandmaja odbora in to
               lahko vključimo, nam ni treba sprejemati amandmaje na amandma. Gospod mag. Andrej
               Vizjak, izvolite.</p>
            </sp>
            <sp xml:id="SDT6-SO-nujna-3-2012-01-25.sp126">

               <speaker>MAG. ANDREJ VIZJAK (PS SDS):</speaker>

               <p>Hvala lepa za besedo. Jaz bi se samo z besedo dotaknil predlogov amandmajev, ki so na
               tistem listi o katerem je govorila kolegica oziroma gospa, ne vem čisto katera, in se
               nanaša na nabavo rezervne delovne moči na trgu. Jaz se strinjam s stališčem
               Zakonodajno-pravne službe, da je proceduralno nemogoče, glede na zaprtost členov
               vnašati te stvari v ta tekst in zato ne nameravam  in ne nameravamo vztrajati pri kakršnikoli obravnavi
               tega, ker s tem ne želimo postavljati nekih slabih standardov za delo v tem mandatu.
               Želim pa samo opozoriti na to, da je to treba rešiti. Namreč, zgodilo se je v lanskem
               letu, da smo zakupili del sistemskih oziroma terciarne rezerve konkretno v tujini,
               zato bomo plačali 2,8 milijona evrov, pri čemer pa naši objekti, ki so sposobni to
               isto stvar zagotavljati, stojijo, in imajo fiksne stroške, kakor bi imeli če bi
               zagotavljali to moč. Torej, neto učinek tega javnega razpisa, ki se ga je Eles začel
               lotevati 2009 za terciarno rezervo je minus 2,8 milijona evrov na letni ravni.
               Vendar, ker je ta zadeva že za 2012 zapečena in takšna nuja pri urejanju drugačnega
               načina ne bi imela nobenih posledic, bomo s temi rešitvami počakali na kasnejšo
               rešitev v okviru energetskega zakona.</p>
            </sp>
            <sp xml:id="SDT6-SO-nujna-3-2012-01-25.sp127">

               <speaker>PREDSEDNICA MAG. MAJDA POTRATA:</speaker>

               <p>Hvala lepa.</p>
               <p>Izvolite gospod direktor Kopač.</p>
            </sp>
            <sp xml:id="SDT6-SO-nujna-3-2012-01-25.sp128">

               <speaker>MAG. JANEZ KOPAČ:</speaker>

               <p>Hvala.</p>
               <p>Se opravičujem, čeprav neposredno ni amandmaja ali pa je ta hip brezpredmeten, bi
               vseeno rad povedal, da je besedilo amandmaja takšno kot je, je v nekaterih delih
               direktno v nasprotju s pravili UCTE, to je, pravili ki jih imajo sistemski operaterji
               prenosnega omrežja. Rad bi povedal še to, da je Eles, ki je prvič začel kupovati
               terciarno rezervo v tujini v času gospoda Turka in je pri tem uspešno varčeval z
               javnimi sredstvi, v lanskem letu kupil terciarno rezervo po 5,5 milijonov, sicer v
               tujini. Termoelektrarna Brestanica oziroma Gen energija pa je želela to isto energijo
               prodati po 17,5 milijonov. Tako, da je neposredni učinek ali želja, ki izhaja iz tega
               teksta, ima določeno količino sredstev za seboj. Rad bi rekel, da je Eles dolžan v
               skladu s pravili, ki veljajo v Evropi in tudi sicer v skladu z načelom umnega
               gospodarjenja z javnimi sredstvi funkcionirati tako, kot je funkcioniral, in zakupiti
               terciarno rezervo čim ceneje.</p>
            </sp>
            <sp xml:id="SDT6-SO-nujna-3-2012-01-25.sp129">

               <speaker>PREDSEDNICA MAG. MAJDA POTRATA:</speaker>

               <p>Hvala lepa.</p>
               <p>Mag. Andrej Vizjak.</p>
            </sp>
            <sp xml:id="SDT6-SO-nujna-3-2012-01-25.sp130">

               <speaker>MAG. ANDREJ VIZJAK (PS SDS):</speaker>

               <p>Jaz bi oporekal temu, kajti člen kot je napisan, ustreza vsem mednarodnim pravilom,
               tako pravilom varstva konkurence, zato je tudi tako napisan, o tem obstaja tudi
               pravno mnenje, ki bo predloženo. Ampak, danes relevantno, ker o tem ne bomo
               odločali.</p>
               <p>Gospod Kopač pa je omenil, da je s tem razpisom prišlo do prihranka. Ja, ta prihranek
               bi bil če stroškov z Brestanico ne bi bilo. Se pravi, če bi kupili po 5 milijonov
               zunaj je to storitev in hkratni ne bi bilo stroškov z Brestanico, ampak Brestanica
               obstaja in ima fiksne stroške, ker obstaja. In teh stroškov je približno 12 milijonov
               na letni ravni. Ta prihranek bi bil, če bi Brestanico dali v stečaj, če bi jo zaprli,
               konzervirali in bi tudi s to konzervacijo bilo nekaj stroškov. Ampak, hočem povedati,
               če Brestanice ne bi bilo. Ker pa jo imamo in imamo z njo fiksne stroške, so na teh 5
               milijonov, ki smo jih dali drugi, še ti fiksni stroški, ki jih plačujejo ostale
               povezane družbe v okviru Gen energije, kamor sodi Brestanica. To je približno tako,
               kot če bi Mercator, ki ima skladišče, s katerim ima fiksne stroške 10 enot, naredil
               je razpis in dobil isto skladišče za 3 enote. In bi rekel, zdaj sem pa 7 enot
               privarčeval, pri čemer pa mora upoštevati da ima fiksnih stroškov s svojim skladiščem
               10 enot, in je namesto 10 enot plačal 13 enot, ker je dal 3 za najemnino in ima
               fiksnih stroškov za svojo. To je približno tako z Brestanico oziroma konkretnim
               primerom, ki se mu želimo izogniti. Vendar pustimo to diskusijo času, ko bo to na
               mizi.</p>
            </sp>
            <sp xml:id="SDT6-SO-nujna-3-2012-01-25.sp131">

               <speaker>PREDSEDNICA MAG. MAJDA POTRATA:</speaker>

               <p>Hvala.</p>
               <p>Želi še kdo besedo? Potem zaključujem razpravo. Glasujemo o amandmaju s popravkom, ki
               smo ga povedali v drugem in tretjem odstavku, tam s tistim. Glasujemo. Konec glasovanja.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>Ker smo sprejeli amandma za novi 5.a člen lahko glasujemo, razpravljamo in glasujemo
               še o amandmaju k 7. členu, ker sta povezana. In vprašujem ali želi kdo besedo, gre pa
               za črtanje 7. člena, ker smo v ta člen dali. Glasujemo. Konec glasovanja.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>Ugotavljam, da je črtanje besedila 7. člena sprejeto.</p>
               <p>Smo pri 6. členu. Tu je 7 amandmajev. Vse so predlogi za amandmaje odbora. In tako,
               kot je zapisano v gradivu, so vsi nastali na pripombe Zakonodajno-pravne službe in
               pomenijo uskladitve s pripombami. Želi kdo besedo? Ne. Potem glasujemo.</p>
               <p>Najprej o prvem. Glasujemo. Konec glasovanja.</p>
               <p>Kdo je za? <stage>(14 članov.)</stage> Je kdo proti? <stage>(Nihče.)</stage></p>
               <p>Ugotavljam, da je prvi amandma sprejet.</p>
               <p>Drugi amandma. Glasujemo. Konec glasovanja.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>Ugotavljam, da je drugi amandma sprejet.</p>
               <p>Tretji amandma. Želi kdo besedo? Ne. Glasujemo. Konec glasovanja.</p>
               <p>Kdo je za? <stage>(14 članov.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Četrti amandma. Želi kdo besedo? Ne. Glasujemo. Konec glasovanja.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>Peti amandma. Glasujemo. Konec glasovanja.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>Šesti amandma. Želi kdo besedo? Ne. Glasujemo. Konec glasovanja.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>In še zadnji amandma k temu členu, to je sedmi amandma. Želi kdo besedo? Ne.
               Glasujemo. Konec glasovanja.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>O 7. smo že glasovali.</p>
               <p>In smo pri 8. členu. Želi kdo besedo? Ne. Zaključujem razpravo. Glasujemo. Konec
               glasovanja.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>9. člen. Želi kdo besedo? Nihče. Glasujemo. Konec glasovanja.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>Zdaj pa imamo nov amandma, ki ga ni v predlogu v delovnem gradivu, to je amandma k
               10. členu. Poslanska skupina SDS je predlagala, da bi 10. člen črtali, poleg tega pa
               imamo še predlog ministrstva in bi prosila, če bi dobili tudi to gradivo. Ja, prosim,
               mag. Kopač.</p>
            </sp>
            <sp xml:id="SDT6-SO-nujna-3-2012-01-25.sp132">

               <speaker>MAG. JANEZ KOPAČ:</speaker>

               <p>Hvala lepa.</p>
               <p>10. člen, ki je v javnosti sprožil kar nekaj polemik predvideva, da bi lahko lastniki proizvodnih objektov
               za proizvodnjo elektrike in zemeljskega plina, no katerih drugih v Sloveniji pa ni,
               torej za proizvodnjo elektrike prosto razpolagali s svojim premoženjem in bi ga lahko
               tudi prodali oziroma nanj vzeli hipoteko, hipotekarni kredit. To določbo nismo vnesli
               v predlog zakona zaradi nekih, eni pravijo celo zaradi bloka 6 ali pa česa podobnega
               pač pa zaradi tega, ker je takšna določba kot je zdaj diskriminatorna in je neskladna
               z še drugim energetskim paketom iz leta 2003. Neskladna je pa zaradi tega, ker tako
               za objekte, ki so v lasti državnih podjetij kot za privatne objekte, na primer male
               bioplinarne, male hidroelektrarne, fotovoltaične elektrarne in tako naprej
               prepoveduje vse, če za to ni predhodnega soglasja Vlade. No, v resnici takšna določba
               za energetski zakon sploh ne sodi ampak notri v njem je že iz leta 1999, takrat je
               morda še bila smiselna, danes zagotovo ni več takšna določba. Če že govorimo o
               premoženju v lasti državnih podjetij. Če že kam sodi, sodi v sektorsko politiko ali
               pa Zakon o upravljanju kapitalskih naložb Republike Slovenije ali pa kaj
               podobnega.</p>
               <p>No mi smo to želeli skratka narediti izjemo, zdaj tukaj je amandma poslanske skupine,
               predlog amandmaja Poslanske skupine SDS, da se to črta. Zdaj, to je seveda stvar
               presoje vas, poslancev, rad pa bi rekel, da moramo skrbeti seveda za skladnost
               pravnega reda z evropskim in z državnimi ali pa posredno državnim premoženjem lahko
               delamo kar hočemo zato nas Evropa, mislim lahko omejujemo kakor hočemo, za to nas
               Evropa ne bo opozarjala. Vsekakor bi pa morali sprostiti to zahtevano soglasje Vlade
               za privatne objekte. Tako da če se boste tako odločili, torej namesto črtanja 10.
               člena predlagam, da če že, če že ne sprejmete našega predloga, da sprejmete takšen
               predlog, ki bi se glasil: da se obstoječi 10. člen nadomesti, s tekstom, ki se glasi:
               V prvem odstavku 60. člena se za besedo "objekti" doda vejica ter besedilo "razen
               objektov za proizvodnjo električne energije ali zemeljskega plina, to je vse
               obstoječe." Zdaj pa še nadaljnji tekst: "V lasti fizičnih oseb in pravnih oseb v
               katerih Republika Slovenija nima neposrednega ali posrednega večinskega lastniškega
               deleža." S tem bi torej sprostili razpolaganje z objekti v privatni lasti. Imam pa
               samo na roke napisano, tako da, če boste znali prebrati.</p>
            </sp>
            <sp xml:id="SDT6-SO-nujna-3-2012-01-25.sp133">

               <speaker>PREDSEDNICA MAG. MAJDA POTRATA:</speaker>

               <p>Hvala lepa, bom znala prebrati, ker to ni ena grših pisav, ki sem jih morala
               razbirati. S tem so formalni pogoji za predlog amandmaja izpolnjeni, amandma je bil
               obrazložen, imam ga v pisni obliki. In mag. Andrej Vizjak želi besedo.</p>
            </sp>
            <sp xml:id="SDT6-SO-nujna-3-2012-01-25.sp134">

               <speaker>MAG. ANDREJ VIZJAK (PS SDS):</speaker>

               <p>Hvala lepa. Sicer nisem član tega odbora danes samo nadomeščam svojega kolega ampak
               vidim da ne postavljate standardov, bom jaz drugič tudi na roke napisal, upam da tudi
               ta ne bo najgrše napisan ampak kakor koli...</p>
            </sp>
            <sp xml:id="SDT6-SO-nujna-3-2012-01-25.sp135">

               <speaker>PREDSEDNICA MAG. MAJDA POTRATA:</speaker>

               <p>Poslovnik pravi samo, da mora biti v pisni obliki ne pad a mora biti natipkan.
               Hvala.</p>
            </sp>
            <sp xml:id="SDT6-SO-nujna-3-2012-01-25.sp136">

               <speaker>MAG. ANDREJ VIZJAK (PS SDS):</speaker>

               <p>Pisni, pismeni, dobro... Torej, ta 60. člen, ki je originalni, ki ga ta 10. člen želi
               spremeniti, 10. člen te novele. Seveda je bil uveljavljen leta 2003 ampak je bil v
               energetskem zakonu, ki je bil takrat sprejet, leta 2003 se mi zdi je bil ta
               energetski zakon sprejet... <stage>/ oglašanje iz dvorane/</stage> potegnil je potem še naprej, ja.
               No, tako da že takrat so obstajali tudi zasebni energetski proizvodni objekti, eden
               izmed njih je tudi naštet v enem amandmaju kasneje, ki je nastal tam leta 2002 in
               skratka že takrat je bil, kako bi rekel, prisoten nek zasebni kapital tudi na
               področju proizvodnih energetskih objektov.</p>
               <p>In seveda poglejte, ni bil verjetno namen zakonodajalca že takrat, da bi omejeval
               razpolaganje z zasebnimi
               energetskimi objekti, proizvodnimi. Namen j bil gotovo kajti 99% je državnih pa se
               seveda ne more ne odtujiti, ne zastaviti državne infrastrukture in da je za to
               potrebno soglasje Vlade oziroma lokalne skupnosti za lokalne energetske objekte. Tako
               da seveda tudi mi smo videli ta amandma, ki je bil oziroma ta predlog ministrstva, ki
               je šel na to, da bi poslej bilo moč dati torej zastaviti proizvodno energetsko
               infrastrukturo, torej proizvodne objekte, ki so največ vredni. Še posebej nekateri,
               recimo veriga dravskih elektrarn ali pa še kakšen drug objekt, torej da ga bi bilo
               moč zastaviti brez kakršne koli varovalke, torej brez soglasja Vlade, nekoliko
               prenevaren. Še posebej, ker vemo, da imamo sistem hčerinskih družb, da imamo tako na
               primer narejeno, da so dravske elektrarne odvisna družba od holdinga slovenske
               elektrarne, da je skupščina dravskih elektrarn praktično en človek, to je uprava
               Mame<stage>(?)</stage> oziroma uprava HSE-ja in tako zastaviti nekaj sto milijonsko vrednost brez
               neke varovalke bi bilo lahko problem.</p>
               <p>Zdaj s tem predlogom, da seveda ohranjamo to varovalko, to soglasje vlade za vso
               energetsko infrastrukturo, vključno proizvodnjo tam kjer je država lastnik razen
               torej, da sprostimo to varovalko za zasebne investicije v energetsko proizvodno
               infrastrukturo je seveda za nas sprejemljiv. S tem, torej če oblikujemo tako amandma
               odbora, ki bo pravzaprav vseboval to kar je bilo prebrano bomo seveda takšen amandma
               podprli.</p>
            </sp>
            <sp xml:id="SDT6-SO-nujna-3-2012-01-25.sp137">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospod Srečko Meh.</p>
            </sp>
            <sp xml:id="SDT6-SO-nujna-3-2012-01-25.sp138">

               <speaker>SREČKO MEH (PS SD):</speaker>

               <p>Dikcija amandmaja je dobra. In pokriva tisto o čemer smo govorili v času Mura
               oziroma, ko smo se o amandmajih pogovarjali. Problem je seveda ta, zajema vso
               lastnino države, tudi tam kjer je ta zelo majhna, lahko v proizvodnih objektih kjer
               je majhna... <stage>/ oglašanje iz dvorane/</stage> Ja ne vem kje je to, nekdo kjer je lahko 10, 5,
               4, 3, 2, 8%... <stage>/ oglašanje iz dvorane/</stage> Ne, gre tudi za občine...</p>
            </sp>
            <sp xml:id="SDT6-SO-nujna-3-2012-01-25.sp139">

               <speaker>PREDSEDNICA MAG. MAJDA POTRATA:</speaker>

               <p>Lepo prosim, če bi upoštevali, da se dela magnetogram in da se sliši za magnetogram
               samo tisto kar je govorjeno v mikrofon. Hvala.</p>
               <p>Včasih je to dobro, tako da ni nič narobe če bi rekli, da se to tudi zgodi ker bi
               sicer bilo prav.</p>
               <p>Ker gre tudi za občine, jaz samo pravim, da bi bilo prav tukaj napisati udi tako, da
               lahko izključimo ali pa kasneje popravimo seveda, da ne bomo naredili kakšne škode
               kakšnemu kjer nismo 10, 20, 30, 100% deležniki. Recimo v premogovniku Velenje je
               lastnina države 75, 80 ali 90%, ostalih 10% ni lastnina države, ker je to delniška
               družba, ker ste vprašali kje je to. Zato pravim, da je dikcija tega amandmaja dobra,
               ščiti tisto kar smo želeli zaščiti da pa so stvari, ki bi jih kazalo še premisliti,
               domisliti in napisati tako, da bo to držalo. Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp140">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Mag. Janez Kopač, izvolite.</p>
            </sp>
            <sp xml:id="SDT6-SO-nujna-3-2012-01-25.sp141">

               <speaker>MAG. JANEZ KOPAČ:</speaker>

               <p>Hvala.</p>
               <p>Poglejte, saj razumem, da je nerodno, ker to ni bilo napisano in distribuirano ampak
               v svojem predlogu amandmaja, ki se ga prej prebral eksplicitno piše, da to soglasje
               vlade ne velja samo za tiste objekte, ki so posredno ali neposredno v lasti pravnih
               oseb, ki so v večinski državni lasti. Kar pomeni, da teoretično, če bi nekje
               obstajala 49% državna solast, privatna bi bila pa 51% bi tudi za tiste ne bilo več
               potrebno soglasje vlade. Ampak takšnih objektov kot je omenil mag. Vizjak v resnici v
               Sloveniji ni.</p>
            </sp>
            <sp xml:id="SDT6-SO-nujna-3-2012-01-25.sp142">

               <speaker>PREDSEDNICA MAG. MAJDA POTRATA:</speaker>

               <p>Hvala. Jaz bom še enkrat prebrala: "Razen objektov za proizvodnjo električne energije
               ali zemeljskega plina v lasti fizičnih oseb in pravnih oseb v katerih Republika
               Slovenija nima neposrednega ali posrednega večinskega lastniškega deleža. Tako da ste
               slišali še enkrat. Izvolite gospod Srečko Meh. <stage>/ Oglašanje iz dvorane/</stage> Hvala lepa, še
               kdo želi  razpravljati?
               Izvolite, gospod Vili Kovačič.</p>
            </sp>
            <sp xml:id="SDT6-SO-nujna-3-2012-01-25.sp143">

               <speaker>VILI KOVAČIČ:</speaker>

               <p>Hvala za besedo. Upam, da dobim ne nekaj sekund ampak kašno minuto.</p>
               <p>Mi smo tukaj prišli zato, da vidimo kako Državni zbor v novi zasedbi funkcionira na
               področju energetike, ki je za nas tudi vitalna tema. Glede pooblastila zaradi
               katerega sem jaz danes tukaj sem jaz gospe Potrati navedel petnajst organizacij, ki
               stojijo za tem, nisem prišel kot en samooklican posameznik ki nekaj aplicira.</p>
               <p>10. člen, ki je danes na obravnavi in je dejansko sporna stvar in vidim, da gre
               razprava v pravo smer zato na to nimamo pripomb. Pripomba naša je bila predvsem zakaj
               se zdaj hiti, ker je bilo ogromno časa, zdaj se pa hiti s tem zakonom za katerega
               mamo sprejetje še en mesec, še en mesec do 3. marca. Nujni postopek ni nujen, daleč
               od tega in v brezvladju oziroma medvladju je bila velika nevarnost, da se prikradejo
               praktično nekateri, ki bodo, smo se bali, omogočali zastavo dravskih elektrarn za
               termoenergetiko. slovenski absurd je, da se že danes termoenergetika financira iz
               obnovljivih virov. To bi morala bodoča vlada spoznati, videti in urediti zadeve tako,
               da se to ne bo več dogajalo. Mi smo za projektno financiranje tako da se TEŠ 6 recimo
               sam sebe zastavi in pa nekateri, ki danes tako hvalijo ta projekt bodo potem hudičevo
               natančno pomislili ali je to res takšen projekt, ki je vreden za posojilo. </p>
               <p>Tako da zdaj nekateri, ki pravijo da tukaj ni TEŠ 6 zadaj izražajo samo dobre namene,
               zakon pa mora biti takšen, da ne bo temeljil na dobrih namenih ampak bo preprečeval
               slabe. Hvala lepa.</p>
            </sp>
            <sp xml:id="SDT6-SO-nujna-3-2012-01-25.sp144">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. No, moram povedati, da jaz predloga civilne družbe v zvezi s tem zakonom
               kakšnega konkretnega nisem dobila. Hvala. Mag. Andrej Vizjak, izvolite.</p>
            </sp>
            <sp xml:id="SDT6-SO-nujna-3-2012-01-25.sp145">

               <speaker>MAG. ANDREJ VIZJAK (PS SDS):</speaker>

               <p>Spoštovani.</p>
               <p>Če smo že pri temu amandmaju bi le predlagal črtanje besedice "večinskega". To se
               pravi: "Ker država nima posrednega ali neposrednega deleža." Jaz tudi poznam redke
               ali pa skoraj ne poznam družb kjer bi imela država ali občina marginalni delež, mali
               delež in tudi, če ga ima 10% je prav, da ga soglasje bodisi občinski svet bodisi
               vlada, če se tako zastavlja. Poznam pa en objekt kjer tudi država nima večinskega
               deleža ima pa 50% delež. Nič petdeset plus ampak samo petdeset, to je nuklearna
               elektrarna Krško. In, če ta dikcija ostane bi nuklearka lahko šla za stavo brez
               soglasja Vlade. Seveda imamo tukaj še meddržavno pogodbo, ki ima dodatne varovalke
               ampak hočem povedati, jaz mislim, da lahko zastavljamo tisto infrastrukturo kjer je
               zasebna investicija, tam kjer pa država ali občina ima kakšen delež posredno ali
               neposredno pa naj da soglasje bodisi Vlada bodisi občinski svet in mislim, da to ni
               nič v nasprotju z direktivami, je samo neka kontrola nad razpolaganjem z državnim
               oziroma občinskim premoženjem.</p>
               <p>Tako da bi predlagal črtanje iz tiste dikcije, ki ste jo prej prebrala, samo črtanje
               besede "večinskega".</p>
            </sp>
            <sp xml:id="SDT6-SO-nujna-3-2012-01-25.sp146">

               <speaker>PREDSEDNICA MAG. MAJDA POTRATA:</speaker>

               <p>Hvala. Sprašujem mag. Janeza Kopača, ker je on avtor oziroma mag. Mitja Gaspari,
               izvolite.</p>
            </sp>
            <sp xml:id="SDT6-SO-nujna-3-2012-01-25.sp147">

               <speaker>MAG. MITJA GASPARI:</speaker>

               <p>Saj ni problem toliko v tem kar smo zdaj slišali ampak problem je v izvršbi. Brez
               statusa izvršbe tako potem to ni interesantno premoženje, ker ga nihče ne bo vzel.
               Tako da, če pa mislimo, da lahko z javnofinančnimi sredstvi še deset let vzdržujemo,
               bom rekel ciklus izgradnje v energetiki brez posledic pa mislim da vsi vemo, da to ne
               bo šlo. Glede na javno finančno situacijo v Sloveniji, ki se ne bo v enem letu
               popravila, glede tudi na okoliščine, ki so v Evropi, bo za infrastrukturne objekte,
               ki lahko pomagajo k oživljanju potrebno kombinirati javne in privatne vire. Najlažje
               je z mrtvim kapitalom, ki ga imamo pod lastno kontrolo. In to ne pomeni, da če je
               dovoljena izvršba, da se bo izvršba zgodila, ker je konec koncev zadaj še, kot se
               reče, umno ali dobro gospodarjenje in pri energetiki predpostavljam, da  mora biti že zelo slab gospodar,
               da bo slabo, vsaj z vodnimi viri slabo upravljal in da bi zaradi tega lahko prišlo do
               takšne končne posledice, ki je sicer takšna kreditna pogodba omogoča. To, da pa je
               soglasje ali pa ni soglasje vlade pa tukaj sploh ni sporno. Sporno za kreditodajalca
               je ali lahko na koncu razpolaga z nepremičnino. Tako.</p>
            </sp>
            <sp xml:id="SDT6-SO-nujna-3-2012-01-25.sp148">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Mag. Andrej Vizjak.</p>
            </sp>
            <sp xml:id="SDT6-SO-nujna-3-2012-01-25.sp149">

               <speaker>MAG. ANDREJ VIZJAK (PS SDS):</speaker>

               <p>Jaz se v celoti z vami strinjam in sploh ta zakon in naši amandmaji ne posegajo v to
               možnost. Gre samo za to, da ima država, Vlada kot upravljavec premoženja, neko
               kontrolo na to.</p>
            </sp>
            <sp xml:id="SDT6-SO-nujna-3-2012-01-25.sp150">

               <speaker>MAG. MITJA GASPARI:</speaker>

               <p>To ni bil problem predlagatelja, ko je poskušal odpreti to možnost.</p>
            </sp>
            <sp xml:id="SDT6-SO-nujna-3-2012-01-25.sp151">

               <speaker>MAG. ANDREJ VIZJAK (PS SDS):</speaker>

               <p>Seveda je, to je njegov problem...</p>
            </sp>
            <sp xml:id="SDT6-SO-nujna-3-2012-01-25.sp152">

               <speaker>PREDSEDNICA MAG. MAJDA POTRATA:</speaker>

               <p>Lepo prosim, spet ne bo magnetogram zajel.</p>
            </sp>
            <sp xml:id="SDT6-SO-nujna-3-2012-01-25.sp153">

               <speaker>MAG. ANDREJ VIZJAK (PS SDS):</speaker>

               <p>Poglejte, zdaj jaz ne vem, mag. Gaspari ali poznate tekst člena; tekst člena govori o
               tem, da poslej, če bi veljal osnovni predlog ne bi bilo več potrebnega soglasja Vlade
               za zastavo proizvodnih objektov.</p>
            </sp>
            <sp xml:id="SDT6-SO-nujna-3-2012-01-25.sp154">

               <speaker>MAG. MITJA GASPARI:</speaker>

               <p>Saj je mag. Potočnik prej povedal predlog spremembe...</p>
            </sp>
            <sp xml:id="SDT6-SO-nujna-3-2012-01-25.sp155">

               <speaker>MAG. ANDREJ VIZJAK (PS SDS):</speaker>

               <p>V redu, v redu ampak hočem povedati, da se zdaj vrtimo samo okoli tega ali ja
               soglasje vlade ali ne soglasje vlade in jaz mislim, da je ta možnost... <stage>/ oglašanje
               iz dvorane/</stage> Točno to in samo zato to želimo ohraniti, to določbo. In jaz se strinjam,
               da je škoda da imamo mogoče nekatere proizvodne objekte tudi ne zastavljene kot neko
               možnost za financiranje v takšnih zoprnih časih, ki jih živimo ali pa ki so pred nami
               ampak seveda v okviru nekega konteksta, ki je kontekstu tudi vlade ne samo nekega
               energetskega subjekta, da to odloči brez vlade. In samo to je pravzaprav ambicija
               nas, ki imamo malo težav s prvotnim predlogom, da ohranimo to varovalko, torej to
               soglasje vlade oziroma v primeru lokalnih energetskih objektov oziroma infrastrukture
               pač soglasje lokalne vlade oziroma lokalnega občinskega sveta. Pa verjetno se bo to
               pojavilo tudi pri 11. členu, ki govori o izvršbi.</p>
            </sp>
            <sp xml:id="SDT6-SO-nujna-3-2012-01-25.sp156">

               <speaker>PREDSEDNICA MAG. MAJDA POTRATA:</speaker>

               <p>Hvala. Želi kdo od vabljenih odgovarjati? Ne. Imamo torej dva amandmaja, najprej bomo
               glasovali o amandmaju Slovenske demokratske stranke, ki predlaga črtanje 10. člena. <stage>/
               Oglašanje iz dvorane/</stage> No saj to sem hotela vprašati, ker potem ne moremo, če je tisti
               amandma o črtanju sprejet je ta drugi brezpredmeten. Zato sem hotela jasen odgovor na
               vprašanje ali umikate tisti predlog amandmaja, ki je bil posredovan ali naj vseeno
               formalno glasujemo tudi o vašem prvem amandmaju?</p>
            </sp>
            <sp xml:id="SDT6-SO-nujna-3-2012-01-25.sp157">

               <speaker>MAG. ANDREJ VIZJAK (PS SDS):</speaker>

               <p>Ne, mi umikamo ta naš prvi amandma, seveda s tem in hkrati pričakujemo da boste dali
               na glasovanje ali preoblikovali ta amandma v tistem smislu črtanja besede
               "večinskega".</p>
            </sp>
            <sp xml:id="SDT6-SO-nujna-3-2012-01-25.sp158">

               <speaker>PREDSEDNICA MAG. MAJDA POTRATA:</speaker>

               <p>Torej, je sprejet v takšni pisni obliki kot je s črtanjem samo besede "večinskega"
               pred "lastniškega". V redu, želi še kdo besedo? Ne, potem glasujemo.</p>
               <p>Konec glasovanja. Za je glasovalo 17 članov, proti nihče.</p>
               <p>Ugotavljam, da je predlagani amandma sprejet.</p>
               <p>K 11. želi kdo besedo? Ja, prosim izvolite, mag. Andrej Vizjak.</p>
            </sp>
            <sp xml:id="SDT6-SO-nujna-3-2012-01-25.sp159">

               <speaker>MAG. ANDREJ VIZJAK (PS SDS):</speaker>

               <p>Seveda, tukaj se pojavlja podoben problem, piše namreč: "Na objekte, naprave in
               napeljave, ki sestavljajo infrastrukturo ni mogoče poseči z izvršbo." In sedaj je
               tukaj amandma oziroma 11. člen, ki pravi, da bi se dodalo: "razen objektov za
               proizvodnjo električne energije ali zemeljskega plina." Kar pomeni, da bi bilo poslej
               moč posegati v izvršbo za naprave, proizvodne naprave skratka. Zdaj, seveda izvršba
               je posledica nečesa, je posledica nekega ali zastave ali ne vem skratka nekega
               drugega, predhodnega posla. Zdaj, če jaz prav razumem je ta člen zelo povezan s 60.,
               to se pravi v 60. in 61. člen, eden brez drugega ne moreta živeti. Prosim za
               pojasnilo, ja.</p>
            </sp>
            <sp xml:id="SDT6-SO-nujna-3-2012-01-25.sp160">

               <speaker>PREDSEDNICA MAG. MAJDA POTRATA:</speaker>

               <p>Izvolite mag. Janez Kopač.</p>
            </sp>
            <sp xml:id="SDT6-SO-nujna-3-2012-01-25.sp161">

               <speaker>MAG. JANEZ KOPAČ:</speaker>

               <p>Hvala. </p>
               <p>Ta izvršba je, ta dva člena sta v resnici že zdaj bila v nasprotju in  ker so nekateri kritiki 10. člena
               rekli, pa saj bi že zdaj lahko s soglasjem vlade najemali hipotekarne kredite to ni
               bilo možno prav zaradi obstoječe določbe 61. člena, ki pa prepoveduje izvršbo. Kaj ti
               pomaga soglasje Vlade če pa potem izvršbe ni. In zato seveda s strani bank ni
               popolnoma nobenega zanimanja, tudi za soglasje Vlade ne. In zato ta 61. člen v
               resnici ni povezan s 60. in lepo prosim, da tega pa pustite tako kot je
               predlagan.</p>
            </sp>
            <sp xml:id="SDT6-SO-nujna-3-2012-01-25.sp162">

               <speaker>PREDSEDNICA MAG. MAJDA POTRATA:</speaker>

               <p>Hvala. Želi še kdo besedo? Predloga amandmaja pa jaz nimam k temu členu, tako. 12.
               člen... <stage>/ oglašanje iz dvorane/</stage> Smo pri 12. členu, želi kdo besedo? Ne, potem
               glasujemo.</p>
               <p>Konec glasovanja. Za je glasovalo 17 članov, proti nihče.</p>
               <p>13., 14. člen? 15. člen, amandma k 15. členu, želi kdo besedo? Ne. Glasujemo.</p>
               <p>Konec glasovanja. Za je glasovalo 17 članov, proti nihče.</p>
               <p>18. člen? 19. člen? <stage>/ oglašanje iz klopi/</stage> Pardon, 17. člen? Amandma k 17. členu, želi
               kdo besedo? Ne. Glasujemo.</p>
               <p>Konec glasovanja. Za je glasovalo 17 članov, proti nihče.</p>
               <p>18. člen? 19. člen, amandma, želi kdo razpravljati? Ne. Glasujemo.</p>
               <p>Konec glasovanja. Za je glasovalo 17 članov, proti nihče.</p>
               <p>Amandma je sprejet.</p>
               <p>20. člen in predlog za amandma odbora. Želi kdo besedo? Ne. Glasujemo.</p>
               <p>Konec glasovanja. Za je glasovalo 17 članov, proti nihče. </p>
               <p>Imamo predlog za novi 20.a člen, ki je pa povezan z amandmajem k 22. členu. Kar
               pomeni, da če je ta amandma sprejet potem bomo glasovali o amandmaju k 22. členu.
               Želi kdo besedo? Ne. Glasujemo.</p>
               <p>Konec glasovanja. Za je glasovalo 16 članov, proti nihče.</p>
               <p>Ugotavljam, da je amandma sprejet.</p>
               <p>In zdaj, ker je ta povezan z 22. členom glasujemo še o temu amandmaju, ki predvideva
               črtanje, ker smo tukaj upoštevali. Glasujemo.</p>
               <p>Konec glasovanja. Za je glasovalo 17 članov, proti nihče.</p>
               <p>In smo pri 21. členu. Želi kdo besedo? Ne. Glasujemo.</p>
               <p>Konec glasovanja. Za je glasovalo 17 članov, proti nihče.</p>
               <p>Nimamo amandmajev k 23., 24., 25., ne želi nihče razpravljati.</p>
               <p>Smo pri 26. členu in pri amandmaju k temu členu. Želi kdo besedo? Ne. Glasujemo.</p>
               <p>Konec glasovanja. Za je glasovalo 17 članov, proti nihče.</p>
               <p>Zdaj smo pri 27. členu, črtanje naslova je predlagano. Želi kdo razpravljati? Nihče.
               Glasujemo.</p>
               <p>Konec glasovanja. Za je glasovalo 17 članov, proti nihče.</p>
               <p>Amandma je sprejet.</p>
               <p>Zdaj pa imamo k 29. členu dva predloga za amandma odbora in moram povedati, da imamo v gradivu predlog za
               črtanje 29. člena, strokovne službe me pa pri predlogu za amandma odbora Slovenske
               demokratske stranke opozarja da v takšni obliki kot je predlagan ga ni mogoče
               sprejeti ampak bi bilo potrebno preoblikovati. Pričakujem razpravo k tema dvema, mag.
               Janez Kopač, izvolite.</p>
            </sp>
            <sp xml:id="SDT6-SO-nujna-3-2012-01-25.sp163">

               <speaker>MAG. JANEZ KOPAČ:</speaker>

               <p>Hvala za besedo.</p>
               <p>Obstoječi predlagani 29. člen je ostal v besedilu zakona zato, ker je bil zakon
               predlagan oktobra in smo zdaj samo s tehniko "copy-paste" to znova predlagali. V
               resnici bi ga morali izločiti zato, ker je oktobra še bil smiseln, ker se je nanašal
               na nekaj kar se je končalo z 31. 12. čim pa to uvajamo v letu 2012 na novo... Mislim,
               prekinjena je bila kontinuiteta. In to Zakonodajno-pravna služba opozarja.</p>
               <p>Tako da, mi smo sicer predlagali samo podaljšanje nekega režima za štiri mesece, to
               je do konca letošnje kurilne sezone. Torej ta predlog amandmaja pa predlaga
               podaljšanje tega režima do 22. 3. 2017. To pomeni seveda, ta režim je kar izdatno
               subvencioniranje določenih pravnih oseb, v temu konkretnemu primeru je to Tisa d.o.o.
               iz Kamnika, ki... Vendar moram opozoriti na to, mi smo za subvencijsko shemo kakršno
               smo imeli, dobili. Skratka, ta subvencijska shema je bila notificirana pri evropski
               komisiji in smo zanjo imeli dovoljenje. Če bi ta amandma poslanske skupine SDS bil
               sprejet bi to pomenilo avtomatično nedovoljeno državno pomoč. Na novo je moč takšno
               državno pomoč uvesti vendar pred tem rabiš notifikacijo evropske komisije. Popolnoma
               sem prepričan, daje do 2017 ne bi dobili, morda bi jo dobili za nek zelo kratek čas
               ampak jaz predlagam, da sprejmete amandma, da se člen črta tako kot sugerira
               Zakonodajno-pravna služba.</p>
            </sp>
            <sp xml:id="SDT6-SO-nujna-3-2012-01-25.sp164">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Želi še kdo besedo? Izvolite mag. Andrej Vizjak.</p>
            </sp>
            <sp xml:id="SDT6-SO-nujna-3-2012-01-25.sp165">

               <speaker>MAG. ANDREJ VIZJAK (PS SDS):</speaker>

               <p>To kar je bilo rečeno je razmeroma hladno in ne ozirajoče se ne problem, ki ga ima en
               konkretni gospodarski subjekt pa ne verjetno eden, verjetno jih je več takšnih. TI so
               začeli z vso proizvodnjo določenih zaokroženih gospodarskih območij preden so se
               sploh uveljavile sheme državnih pomoči za to vso proizvodnjo oziroma tudi za
               obnovljive vire in seveda potem so kasneje začeli to prejemati pod nekimi pogoji in
               sicer je vedno veljala ali pa bila uzakonjena tudi ta petnajstletna amortizacijska
               doba in s tem tudi povezano obdobje prejemanja teh subvencij. Zdaj se za nekatere
               kurilne naprave, kot je tudi ta konkretno pred iztekom te amortizacijske dobe
               prekinja s to subvencijo. In zdaj seveda, jaz se ne bom spuščal v drobovje tudi
               poslovanja teh so proizvodenj vendar nimam razloga, da ne verjamem tem, ki tukaj
               piše, da bodo morali prenehati delati, ker ne bodo mogli seveda delati iz meseca v
               mesec in iz leta v leto z izgubo. Če ne bo seveda stvar subvencionirana kot je bila
               doslej. In zato predlagajo podaljšanje tega obdobja in seveda rešitev tega
               problema.</p>
               <p>Zdaj jaz seveda nisem seznanjen koliko je teh primerov v Sloveniji ali je to edini
               ali je še več takšnih. Problem tega je tudi ta, še dodatni problem, da bi oni
               reorganizirali in posodobili to svojo proizvodnjo, če bi jo lahko. Če bi lahko skozi
               prostorsko politiko tudi občine speljale nekatere investicije in seveda zadevo
               spremenili v smeri višjega izkoristka in izpolnjevanja strožjih zahtev sedaj, kot so
               bili takrat ko so bili.</p>
               <p>Mi smo seveda to predlagali, mislim predlagali, dali smo ta dopis, ki sem ga prejel.
               Na odboru najdemo lahko rešitev za te ljudi, to so konkretni problemi, jaz tega
               človeka poznam samo tako, da mi je to poslal in se mi zdi, da je opozoril na neko realno težavo, ki jo ima.
               Seveda ne moremo in ni prav, da bi kršili kakšen evropski pravni red ali naš domači
               pravni red s tem, da se mu pomaga pravzaprav najti rešitev iz te situacije ampak
               vidim, da tudi te pripravljenosti na ministrstvu ni, da bi se na nek način pozitivno
               obnašali do obnovljivih virov, ker vemo da imamo razmeroma visoke zahteve po deležu
               le-tega tudi v skladu z direktivami EU-ja. Zdaj, če bodo nekateri morali zaradi
               nenehnost spreminjajočih se predpisov in teh podpornih shem zapirati objekte delamo
               kontra prizadevanjem, ki jih sledimo skozi akcijske programe uvajanja oziroma
               vzpostavljanja večjega obsega obnovljivih virov.</p>
               <p>Tako da, saj pravim, zdaj imamo še dodatno težavo da zakonodajno-pravna služba
               predlaga črtanje tega člena, sploh ga ni potem mogoče amandmirati. Jaz bi rad tukaj
               pojasnilo Zakonodajno-pravne službe ali je res takšna podporna shema v naprej v
               nasprotju z direktivami našo zakonodajo.</p>
            </sp>
            <sp xml:id="SDT6-SO-nujna-3-2012-01-25.sp166">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Gospa Mira Palhartinger, izvolite.</p>
            </sp>
            <sp xml:id="SDT6-SO-nujna-3-2012-01-25.sp167">

               <speaker>MIROSLAVA PALHARTINGER:</speaker>

               <p>Hvala lepa za besedo. </p>
               <p>Pravzaprav Zakonodajno-pravna služba ni predlagala ničesar, ker tega tudi ne more
               ampak je oblikovala samo mnenje kjer smo jasno napisali, da je na način kot je
               predlagano v noveli s spreminjanjem 42. člena ene od novel iz leta 2008, ki je bila
               po vsebini v bistvu že konzumirana, da je takšen zakonodajni pristop napačen, ker
               določbe, ki so po vsebini konzumirane še niso dosegljive za amandmiranje. Zapisali pa
               smo tudi, da bi bilo morebitno urejanje kakšnega prehodnega obdobja v zvezi s
               pridobivanjem podpor za kakršne koli kategorije proizvajalcev to je pa seveda
               vsebinska odločitev v katero se Zakonodajno-pravna služba ne more pravzaprav
               spuščati, da bi bilo v temu primeru takšno morebitno določbo mogoče oblikovati kot
               prehodno določbo tega zakona. In to smo tudi v mnenju posebej opozorili.</p>
               <p>Kar se pa tiče skladnosti določb pa tega, mislim tovrstnih določb z direktivo pa
               mislim, da je pravi naslov v bistvu za takšna vprašanja predlagatelj ne pa
               Zakonodajno-pravna služba. Hvala.</p>
            </sp>
            <sp xml:id="SDT6-SO-nujna-3-2012-01-25.sp168">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Mag. Janez Kopač, izvolite.</p>
            </sp>
            <sp xml:id="SDT6-SO-nujna-3-2012-01-25.sp169">

               <speaker>MAG. JANEZ KOPAČ:</speaker>

               <p>Hvala za besedo.</p>
               <p>Mi smo se s tem, prav v temu konkretnemu primeru na ministrstvu zelo veliko ukvarjali
               in smo imeli, lahko rečem zagotovo več kot pet sestankov tudi ta konkretni investitor
               je bil večkrat pri nas in smo analizirali različne možnosti. On ima ene zelo nesrečne
               okoliščine, on je namreč obnovil proizvodno napravo in po obstoječi subvencijski
               shemi, ki je notificirana pri evropski komisiji bi lahko dobil novo subvencijo po
               novi shemi vendar je ne more, zato ker nima uporabnega dovoljenja ker tisto kar je
               naredil je črna gradnja. In ne more pa tega legalizirati oziroma dobiti gradbenega
               dovoljenja, ker je prostorski akt takšen da mu tega ne dovoljuje. In občina Kamnik je
               tudi nekaj časa bila celo proti temu, zdaj se je zamenjal župan so menda bolj
               naklonjena ampak preden bodo spremenili prostorski akt bo trajalo še dolgo.</p>
               <p>Tako da, to staro shemo vleči naprej celo do leta 2017 pa moram pa reči in to brez
               predhodne notifikacije pri evropski komisiji je pa nesprejemljivo. Mi smo potem za
               točno takšne naprave kot je ta v predlogu novega energetskega zakona predvideli en
               člen ki predvideva eno dodatno podporno shemo, ki omogoča samo subvencioniranje
               goriva, torej lesa. Ki ni torej kopija te stare podporne sheme ampak omogoča
               subvencioniranje tudi takšnih primerov še vnaprej. Ampak seveda naprej mora biti
               energetski zakon sprejet potem je pa potrebno notificirati shemo v Bruslju in ta
               notifikacija po navadi traja, sedanja mislim ta shema ki jo imamo zdaj smo morali
               čakati v Bruslju več kot šest mesecev na notifikacijo, ker evropska komisija je pri
               tem zelo zoprna in moraš pojasnjevati neskončno vse kar misliš narediti zato, ker
               zelo budno spremljajo 
               morebitne ukrepe, ki pomenijo izkrivljanje trga.</p>
               <p>Tako da, nihče nam ne more očitati da se prav s tem konkretnim primerom, za druge v
               Sloveniji pa ne vem, nismo zelo veliko ukvarjali, da nismo bili celo zelo inovativni
               ampak v okviru evropskega in slovenskega pravnega reda nismo mogli narediti drugega
               kot smo.</p>
            </sp>
            <sp xml:id="SDT6-SO-nujna-3-2012-01-25.sp170">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Izvolite, mag. Andrej Vizjak.</p>
            </sp>
            <sp xml:id="SDT6-SO-nujna-3-2012-01-25.sp171">

               <speaker>MAG. ANDREJ VIZJAK (PS SDS):</speaker>

               <p>Samo eno dodatno pojasnilo bi rad.</p>
               <p>Torej, zdaj imamo pravzaprav ambicijo tega predlagatelja, da vleče eno staro podporno
               shemo tam do leta 2017 čeprav ima že objekt zgrajen in ustreza novi podporni shemi
               vendar je ne more dobiti, ker nima ustreznih dovoljenj za objekt. Nisem dobil
               odgovora ali je možno v takšnem specifičnem primeru vleči to staro shemo do
               pridobitve dovoljenj za novo kajti, če prav razumem in tudi investitorja je sedanja
               oblast v občini naklonjena temu in bo naredila vse, da se umesti to v prostorske
               dokumente in posledično pridobi ustrezna dovoljenja za ta nov objekt. In se mi zdi do
               tega investitorja pa tudi do energetike ali pa odnosa do obnovljivih virov nekoliko
               slabo zdaj ga zatreti, zapreti to stvar zato, ker ne moremo sprocesirati nekih
               papirjev pravočasno.</p>
               <p>In sprašujem še enkrat ali je možno v temu specifičnemu primeru, ker obstaja
               verjetnost, da bo pridobil dovoljenje, podaljšati to staro shemo do tega trenutka, ko
               pridobi to dovoljenje, kdaj si že to bo. Ali je to direktno v nasprotju z
               direktivami, jaz mislim namreč, da ni, da lahko v teh izjemnih primerih traja to
               prehodno obdobje nekaj časa.</p>
            </sp>
            <sp xml:id="SDT6-SO-nujna-3-2012-01-25.sp172">

               <speaker>PREDSEDNICA MAG. MAJDA POTRATA:</speaker>

               <p>Hvala. Gospod mag. Janez Kopač.</p>
            </sp>
            <sp xml:id="SDT6-SO-nujna-3-2012-01-25.sp173">

               <speaker>MAG. JANEZ KOPAČ:</speaker>

               <p>Žal bi bilo direktno v nasprotju z evropskim pravnim redom, ker ta pomoč ne bi bila
               prehodno notificirana. Mi smo, še enkrat pravim, z eno novo podporno shemo, ta ki
               daje sicer izvrstne rezultate kot tudi za tisto staro, da smo jo vlekli še neko
               prehodno obdobje naprej oboje dobili notifikacijo, skratka opravili postopek
               notifikacije. In tista notifikacija se je iztekla, je ni več, ne moremo mi zdaj
               nekega evropskega akta s prehodno določbo svojega zakona podaljšati. In je potrebno
               iti "jovo na novo".</p>
               <p>Ta ponovitev tega postopka je možna tekom leta 2012, če bo seveda nov energetski
               zakon relativno kmalu sprejet. In zato smo predlagali oktobra meseca prehodno določbo
               do 30. aprila letos toliko, da kurilno sezono pospravimo pod streho in da bi njemu
               dali nekako čas, da tekom leta 2012 to uredi s temi prostorskimi akti, če bi uredil
               pa da mi novo shemo v Bruslju notificiramo. Ampak zdaj pa se je zgodilo to, da
               obravnavamo ta predlog zakona že januarja meseca in je skratka shema že bila, mislim
               je zastavica že padla. Tako da jaz mislim, da ne glede na željo po pomoči in biti
               inovativen drugega kot tukaj biti formalen in se držati pravil igre najprej ostane. O
               prvotnem predlogu zakona bi po tem, ko ste ga dobili v obravnavo in na katerega ima
               pripombe Zakonodajno-pravna služba bi od volitve zakona, ki bi bila recimo enkrat
               februarja do konca aprila je tista dva meseca, dva meseca in pol. Subvencijo za to
               obdobje bi si teoretično še lahko pridobil, on si zdaj želi do 2017 ne da bi kar koli
               uredil. Tako ali tako je bilo pa mišljeno, da se mu da čas, da tekom 2012 to formalno
               uredi in da potem v novo kurilno sezono 2012, 2013 stopi že po novi shemi, če bi si
               stvar uredil, če si je pa ne bi uredil mu pa tako ali tako ne moremo pomagati. Ampak
               on bi si zdaj pa rad odkupil odpustek do 2017 kar je pa res absolutno
               nesprejemljivo.</p>
            </sp>
            <sp xml:id="SDT6-SO-nujna-3-2012-01-25.sp174">

               <speaker>PREDSEDNICA MAG. MAJDA POTRATA:</speaker>

               <p>Hvala lepa. Zaključujem razpravo k temu členu in dajem na glasovanje prvi amandma, ki
               ga imate v pregledu amandmajev.</p>
               <p>Glasujemo. Konec glasovanja. Za je glasovalo 10 članov, proti 1.</p>
               <p>Ugotavljam, da je amandma sprejet in s tem drugi amandma oziroma predlog odpade.</p>
               <p>Smo pri 30. členu, želi kdo besedo? Ne.</p>
               <p>Glasujemo. Konec glasovanja. Za je glasovalo 15 članov, proti nihče.</p>
               <p>Kdo je za? <stage>(15 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>K 31., 32. členu nimam.</p>
               <p>Smo pri 33. členu, želi kdo besedo? Ne.</p>
               <p>Glasujemo. Konec glasovanja. Za je glasovalo 17 članov, proti nihče.</p>
               <p>Kdo je za? <stage>(17 članov.)</stage> Je kdo proti? <stage>(Nihče.)</stage></p>
               <p>Z uvodoma prejeto odločitvijo, da glasujemo ob koncu po izglasovanih amandmajih o
               vseh členih zakon dajem v razpravo in na glasovanje še vse člene zakona. Želi kdo
               besedo? Izvolite.</p>
            </sp>
            <sp xml:id="SDT6-SO-nujna-3-2012-01-25.sp175">

               <speaker>JOŽE VELIKONJA (PS PS):</speaker>

               <p>Hvala za besedo...</p>
            </sp>
            <sp xml:id="SDT6-SO-nujna-3-2012-01-25.sp176">

               <speaker>PREDSEDNICA MAG. MAJDA POTRATA:</speaker>

               <p>Samo trenutek, da vas najdem.</p>
            </sp>
            <sp xml:id="SDT6-SO-nujna-3-2012-01-25.sp177">

               <speaker>JOŽE VELIKONJA (PS PS):</speaker>

               <p>Janjo Klasinc nadomeščam danes...</p>
            </sp>
            <sp xml:id="SDT6-SO-nujna-3-2012-01-25.sp178">

               <speaker>PREDSEDNICA MAG. MAJDA POTRATA:</speaker>

               <p>Gospod Velikonja, izvolite besedo.</p>
            </sp>
            <sp xml:id="SDT6-SO-nujna-3-2012-01-25.sp179">

               <speaker>JOŽE VELIKONJA (PS PS):</speaker>

               <p>Predlog zakona o spremembah in dopolnitvah energetskega zakona bo Poslanska skupina
               Pozitivna Slovenija podprla. Menimo, da je sprememba zakona tokrat koristna za
               energetiko. To je sistemski zakon s področja delovanja energetskega sistema, ki bo na
               ta način odpravil kršitve evropskih direktiv na katere je bila Republika Slovenija
               večkrat opozorjena že od leta 2009. Poleg implementacija evropskih direktiv ustvarja
               predlagana novelacija zakona pravne osnove za nadaljevanje pridobivanja sredstev
               operaterja distribucijskega omrežja katere potrebuje za zagotavljanje osnovnih
               tehničnih pogojev obstoja omrežja in sledenja razvojnim in investicijskim trendom. V
               elektroenergetskem sistemu se s tem predlogom sprememb in dopolnitev energetskega
               zakona odpira tudi možnost zastave proizvodnih objektov v energetskem sistemu, ko gre
               za zadolževanje.</p>
               <p>Ne glede na deljena mnenja nekaterih o takšni rešitvi sprostitve investicijskega
               potenciala in razbremenjevanja države jamstva države predstavljajo potencialni javni
               dolg. Zato menimo, da so predlagane rešitve potrebne tudi zaradi omejitev skupnega
               obsega poroštev na 20% BDP-ja za enote izven sektorja države, ki jih predvideva
               novela zakona o financah. Pri tem pa je potrebno seveda omeniti še, da pri nas, pri
               odločitvi ne sme zmotiti dejstva, da je to le možnost in ne nujnost. Vsekakor pa bo
               ta spodbujevalni mehanizem lahko zaživel, ko bodo ustrezni organi izdali koncesije,
               ki pa so predpogoj za zagon investicij.</p>
               <p>Torej, kot je bilo že izrečeno, poslanci Pozitivne Slovenije bomo predlagano novelo
               zakona podprli. Hvala.</p>
            </sp>
            <sp xml:id="SDT6-SO-nujna-3-2012-01-25.sp180">

               <speaker>PREDSEDNICA MAG. MAJDA POTRATA:</speaker>

               <p>Hvala lepa gospodu Jožetu Velikonji za to obrazložitev glasu. Želi še kdo? Ne. Potem
               glasujemo.</p>
               <p>Konec glasovanja. za je glasovalo 17 članov, proti nihče.</p>
               <p>Izglasovani so bili vsi členi zakona, s tem je v drugi obravnavi zakon na matičnem
               delovnem telesu potrjen. Vsem sodelujočim se zahvaljujem, sebe pa razglašam za
               poročevalko na seji Državnega zbora. Hvala lepa.</p>
               <p>Prehajamo na <title>3. TOČKO DNEVNEGA REDA,</title> ker pa je ta vezana tudi z zaupnim
               gradivom, z gradivom z oznako zaupno prekinjam sejo za pet minut, da se bo lahko vse
               uredilo kar je za takšno, za javnost zaprto sejo potrebno.</p>
               <p>Nadaljujemo ob 16.50 uri.</p>
               <stage type="time">(Odprti del seje je bil končan 25. januarja 2012 ob 16.43)</stage>
            </sp>
         </div>
      </body>
   </text>
</TEI>