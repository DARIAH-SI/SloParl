<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT6-OZNZJUILS-redna-16-2013-11-06">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za notranje zadeve, javno upravo in lokalno samoupravo</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-02-03+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">48958095A25D106FC1257D1F005A7D90</idno>
               <idno type="custom" subtype="day">10C8B3279DD416C2C1257C1C0041029A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=pmagdt&amp;uid=10C8B3279DD416C2C1257C1C0041029A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT6-OZNZJUILS-redna-16-2013-11-06.OZNZJUILS" n="16">
               <name>redna seja</name>
               <date when="2013-11-06"/>
            </setting>
         </settingDesc>
         <particDesc>
            <listOrg>
               <org xml:id="SDT6-OZNZJUILS-redna-16-2013-11-06.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT6-OZNZJUILS-redna-16-2013-11-06.OZNZJUILS">
                        <orgName key="OZNZJUILS">Odbor za notranje zadeve, javno upravo in lokalno samoupravo</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">REPUBLIKA SLOVENIJA DRŽAVNI ZBOR ODBOR ZA NOTRANJE ZADEVE, JAVNO UPRAVO IN LOKALNO SAMOUPRAVO</stage>
            <stage type="session">1. nadaljevanje 16. seje</stage>
            <stage type="date">(6. november 2013)</stage>
            <stage type="chairman">Sejo je vodil Jerko Čehovin, predsednik odbora.</stage>
            <stage type="time">Seja se je pričela ob 14. uri. </stage>
            


            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Spoštovane kolegice in spoštovani kolegi! Pričenjam nadaljevanje prekinjene 16. seje
               odbora.</p>
               <p>Prehajamo na <title>2. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O POLITIČNIH STRANKAH.</title>
               </p>
               <p>Preden začnemo, vas samo seznanjam, da smo očitno prestrašili tri gospe, ker so
               namesto njih prišli trije fantje: Kristino Valenčič nadomešča Marko Pavlišič, Majdo
               Potrata nadomešča Mirko Brulc in Alenko Bikar nadomešča gospod Brane Golubović. Lep
               pozdrav vsem trem!</p>
               <p>Predlog zakona o spremembah in dopolnitvah Zakona o političnih strankah je Državnemu
               zboru v obravnavo predložila Vlada in je objavljen na spletni strani Državnega zbora
               v Poročevalcu z dne 29.7.2013.</p>
               <p>Poleg gradiva, objavljenega na spletni strani Državnega zbora, imamo na voljo še
               mnenje Zakonodajno-pravne službe z dne 22.10.2013, mnenje Komisije Državnega sveta za
               državno ureditev z dne 28.10.2013, pri čemer moram povedati, da se je predstavnik
               Državnega sveta opravičil, dopis Računskega sodišča Republike Slovenije z dne
               6.8.2013 in dopis Skupnosti občin Slovenije z dne 28.8.2013.</p>
               <p>K tej točki so bili vabljeni: Ministrstvo za notranje zadeve, prisoten je minister z
               ekipo, Zakonodajno-pravna služba, kot sem povedal, se je Državni svet opravičil,
               Sodni svet se je tudi opravičil, Skupnost občin Slovenije, Združenje občin Slovenije,
               Združenje mestnih občin Slovenije, Koordinacija neparlamentarnih strank in list
               KNSL.</p>
               <p>V poslovniškem roku so amandmaje vložile poslanske skupine Nove Slovenije, Pozitivne
               Slovenije, Socialnih demokratov, Državljanske liste in DeSUS ter Slovenske
               demokratske stranke.</p>
               <p>Pregled amandmajev ste prejeli na mizo. Pri tem vas želim opozoriti, da so
               koalicijske poslanske skupine umaknile amandma k 9. členu.</p>
               <p>Na zahtevo skupine poslank in poslancev je Državni zbor o predlogu zakona dne
               27.9.2013 opravil splošno razpravo in sprejel sklep, da je predlog zakona primeren za
               nadaljnjo obravnavo.</p>
               <p>Pričenjamo <title>drugo obravnavo</title> predloga zakona, v kateri bomo opravili razpravo
               in glasovanje o posameznih členih predloga zakona.</p>
               <p>Odboru predlagam, in prosim, da ste pozorni, da ne bo nesporazumov, da se razpravo o
               vseh členih in vloženih ter morebitnih predlaganih amandmajih združi, v skladu s
               prvim odstavkom 128. člena Poslovnika Državnega zbora. Po opravljeni razpravi o
               členih in amandmajih bi opravili še glasovanje o vloženih in predlaganih amandmajih,
               nato pa glasovali o vseh členih skupaj. Ali kdo temu predlogu nasprotuje? Vidim, da
               ne, torej smatram, da je predlog sprejet.</p>
               <p>Želi predstavnik predlagateljev zakona podati dopolnilno obrazložitev? Dr. Gregor
               Virant, minister, izvolite.</p>
            </sp>
            <sp who="SDT6:VirantGregor">

               <speaker>DR. GREGOR VIRANT:</speaker>

               <p>Hvala, gospod predsednik. Spoštovane kolegice in kolegi!</p>
               <p>Pred vami je druga obravnava novele Zakona o političnih strankah. Eden od podatkov,
               na katerih temelji ta zakonska novela, je precej dramatičen. Namreč, raziskava
               Transparency International z naslovom Svetovni barometer korupcije iz letošnjega leta
               je pokazala,  da politične
               stranke uživajo izjemno nizek ugled oziroma da jih ljudje štejejo za najbolj
               skorumpiranega izmed državnih sistemov. S tem dejstvom, s to oceno, s tem ogledalom
               se je treba soočiti, ne glede na to ali se z rezultati v celoti strinjamo ali ne,
               vendar to je dejstvo mimo katerega ne moremo in določene poteze je treba potegniti.
               Zakon, ki je pred vami, seveda nikakor ni dokončna rešitev tega problema, niti ni
               neka čarobna paličica, s katero bomo problem ugleda političnih strank rešili ali kar
               čez noč dramatično spremenili vtis o skorumpiranosti ali neskorumpiranosti političnih
               strank, je pa gotovo en kamenček v mozaiku rešitev. Namreč zakonodaja o političnih
               strankah in o volilni in referendumski kampanji. Pomembno je poudariti tudi, da imamo
               šest let stara in neuresničena priporočila organizacije GRECO, kar Sloveniji ni ravno
               v čast. V letu 2007 nas je GRECO opozoril na nedodelanost naše zakonodaje o
               političnih strankah in volilnih kampanjah, zlasti v segmentu transparentnosti in
               segmentu nadzora. In ta priporočila so terjala prenovo zakonodaje.</p>
               <p>Priprava te prenovljene zakonodaje se je začela že leta nazaj, vendar vse kaže, da
               doslej ni bilo prave politične volje med političnimi strankami, zlasti med
               koalicijskimi strankami in zato nikoli ni prišlo niti do parlamentarne obravnave,
               torej novele teh zakonov. Rad bi tudi poudaril, da smo pri pripravi obeh zakonov,
               zakona o strankah in zakona o volilni in referendumski kampanji zelo tesno sodelovali
               s komisijo za preprečevanje korupcije in Računskim sodiščem, tako da je s tema dvema
               institucijami zakonodaja usklajena, nekaj dodatnih pripomb je po prvi obravnavi še
               bilo in smo jih zajeli v amandmaje, ki jih bodo vložile oziroma ki so jih vložile
               koalicijske poslanske skupine. Glavne spremembe poznate že iz prvega branja, tista
               največja, najtežja je gotovo prepoved financiranja strank s strani gospodarstva
               oziroma strani podjetij. Ta ni zajeta v priporočilih GRECA, gremo torej korak naprej,
               ima pa zelo jasen cilj - omejiti korupcijska tveganja, omejiti, da bi podjetja, da bi
               gospodarstvo preko donacij vplivalo na odločanje političnih akterjev, na odločanje
               državnih institucij, da bi se ujeli v neko daj-dam situacijo, ko donatorji na eni
               strani prispevajo denar za politične stranke in na drugi strani pričakujejo
               protiusluge v obliki prednosti pri javnih naročilih, pri obravnavi zakonodaje in
               podobno. Skratka, nobenega dvoma ni, da prepoved financiranja s strani pravnih oseb,
               pa tudi samostojnih podjetnikov in posameznikov, ki opravljajo gospodarsko dejavnost
               ta tveganja omejuje, zmanjšuje, zmanjšuje tudi nevarnost ali tveganje posrednega
               financiranja iz firm, ki so v državni lasti, firma, ki je v državni lasti posluje z
               neko firmo, ki je zasebna, ta firma pa potem sponzorira določeno politično stranko,
               torej preko dveh, treh obvodov lahko na koncu pridemo do tega, da ta del
               gospodarstva, ki v državni lasti financira stranke in to je slabo in tukaj Slovenija
               s tem zakonom vleče eno pogumno potezo, veliko potezo, ki sem prepričan, da bo tudi v
               mednarodni javnosti pozdravljena.</p>
               <p>Znano nam je mnenje Zakonodajno-pravne službe, ki opozarja na to, da takšna omejitev
               pomeni poseg v določene ustavne svoboščine, vendar te omejitve obstajajo že danes.
               Tudi danes financiranje strank ni kar neomejeno, so postavljeni neki limiti določenim
               institucijam, recimo verskim skupnostim je to že danes prepovedano, se pravi te
               omejitve in prepovedi niso v našem pravnem sistemu nekaj novega, je pa res, da zdaj
               delamo tukaj korak naprej. Zakon jasneje definira kaj se šteje za prispevek k
               stranki, zelo konkretno povedano, vse za kar je treba izstaviti račun. Tukaj je imelo
               Računsko sodišče v praksi nekaj problemov kaj je in kaj ni donacija politični
                  stranki vsaj za kar je treba
               izstaviti račun. Če sem zelo slikovit, če nek pevec, recimo, nek glasbenik lepi
               plakate za politično stranko to ni njegova dejavnost in zato ne bi izstavil računa.
               Torej, tega ni mogoče šteti za finančni prispevek. Če pa nek glasbenik organizira
               koncert pod okriljem politične stranke ali pa za politično stranko nekaj odšpila ali
               zapoje, kar je sicer njegova dejavnost in za kar bi sicer izstavil račun, se pa to
               šteje za prispevek politični stranki. Vsi prispevki nad višino ene mesečne bruto
               plače, namreč prispevki fizičnih oseb bodo javni, spreminja se razdelitev
               proračunskih sredstev v okviru istega obsega sredstev v korist manjših
               parlamentarnih, pa tudi nekaterih zunaj parlamentarnih strank. Posebej poudarjam, da
               se obseg proračunskega financiranja ne spreminja. Se pa spreminja razmerje med tistim
               delom tega denarja, ki se razdeli linearno in tistim delom, ki se razdeli glede na
               volilni uspeh. Posebej moram poudariti, da je to bil predlog ene močnejših
               koalicijskih strank, lahko bi rekel velikodušen, dobronameren predlog ene večjih
               koalicijskih strank, ne kakšne manjše stranke. Letno poročilo stranke bo moralo biti
               bolj precizno. Ta poročila bodo javno objavljena. Zakon prinaša pa tudi nekatere
               poenostavitve ali debirokratizacijo. Stranke bodo poročila oddajale na elektronskih
               obrazcih, spletnih obrazcih objavljenih na portalu AJPES-a. Omogoča se tudi sklenitev
               pogodbe med poslansko skupino in stranko. To je sedaj v praksi povzročalo precejšnje
               težave, probleme. Namreč, dejstvo je, to vsi ugotavljamo, da sta politična stranka in
               njena poslanska skupina tesno povezani in prepleteni. In da poslanska skupina deluje
               tudi v imenu politične stranke in da politična stranka tudi suportira delo poslanske
               skupine. V sedanjem sistemu so se iskale najrazličnejše možnosti za prenos sredstev
               iz poslanske skupine na politične stranke. Primerno je, da zakon to zelo jasno in
               glasno omogoči, pove, da tukaj ne slepomišimo, da rečemo bobu bob in da se jasno
               pove, stranka in poslanska skupina sta povezani. Koliko denarja se bo pa preneslo iz
               poslanske skupine na stranko je pa stvar dogovora. Torej, poslanska skupina ima tukaj
               besedo in ji politična stranka ne more tega denarja kar odpeljati, ampak je to stvar
               obojestranskega dogovora.</p>
               <p>Še nekaj besed o amandmajih. Koalicijski amandmaji gredo v glavnem v smer dodatnih
               uskladitev z Računskim sodiščem in KPK-jem, nekaj je tudi uskladitev z mnenjem
               Zakonodajno-pravne službe. Potem so tukaj amandmaji SDS, ki gredo v smer ohranjanja
               sedanjega režima, torej da se ohrani možnost financiranja s strani podjetij, vključno
               z vsemi tveganji, ki jih to povzroča. Vlada tem amandmajem nasprotuje. Potem so tukaj
               še amandmaji Poslanske skupine Nove Slovenije, ki pa so za Vlado sprejemljivi in tudi
               priporočamo, da se ti amandmaji sprejmejo. Pričakujemo tudi, da bo potem podpora
               zakonu nekoliko širša. Zdi se mi prav, da se pri takem zakonu kot je zakon o strankah
               išče nekoliko širša politična podpora tudi izven koalicije. Na Poslanski skupini Nove
               Slovenije sem opravil kar nekaj pogovorov in usklajevanj. Bil sem tudi na Poslanski
               skupini Slovenske ljudske stranke. Še prejšnji teden sem iskal kontakt in neko
               povratno informacijo, če so pogledali in če so pripravljeni se pogovarjati, vendar je
               očitno, da se SLS trenutno prioritetno ukvarja z drugimi zadevami. Predsednik ni imel
               časa, da bi me poklical nazaj. Tako da pač tam nekih dodatnih usklajevanj ni bilo. Z
               NSi-jem pa mislim, da je zakon s temi amandmaji usklajen. Toliko uvodoma, gospod
               predsednik.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa. No, preden predam besedo predstavnici Zakonodajno-pravne službe še eno
               obvestilo. In sicer Alenka Jeraj pooblašča gospoda Zvonka Laha  za nadomeščanje na odboru. Lep pozdrav.</p>
               <p>Predajam besedo predstavnici Zakonodajno-pravne službe, gospe Miri Palhartinger.</p>
            </sp>
            <sp who="SDT6:PalhartingerMiroslava">

               <speaker>MIRA PALHARTINGER:</speaker>

               <p>Dober dan. Hvala za besedo. Zakonodajno-pravna služba je proučila predlog zakona z
               vidika svojih poslovniško opredeljenih nalog in ga pisno posredovala.</p>
               <p>Uvodoma bi ugotovila, da so bili k predlaganemu zakonu vloženi amandmaji najprej
               štirih poslanskih skupin koalicijskih. Amandmaje poslanske skupine Nove Slovenije in
               amandmaji poslanske skupine SDS. Medtem ko se prvi od teh amandmajev, se pravi
               amandmaji štirih poslanskih skupin, nanašajo tudi na nekatere od naših pripomb, bi pa
               v zvezi s tem rada ugotovila, da gre za upoštevanje sorazmerno majhnega deleža teh
               naših pripomb. Gre predvsem za vidika pravno tehnične narave ali morda izvedbene ali
               z večjo jasnostjo povezane pripombe.</p>
               <p>Del pomislekov, ki jih bom v nadaljevanju še predstavila, zlasti te pomembnejše,
               ustavno pravnega značaja bom še posebej predstavila.</p>
               <p>Amandmaji poslanske skupine SDS naj bi se sicer tudi upirali na nekatere naše
               pomisleke in se nanj v obrazložitvi tudi sklicujejo, vendar že zdaj uvodoma
               ocenjujemo, da predlagane rešitve tako z vidika materialnih določb, kot tudi z vidika
               prilagoditve kazenskih in prehodnih določb, niso dosledno izvedene. In tudi v tem
               primeru del naših pomembnih pripomb ne odpravljajo.</p>
               <p>Amandma poslanske skupine Nove Slovenije, amandmaji pa se sicer nanašajo na vsebinska
               vprašanja do katerih se z vidika svojih nalog ne opredeljujemo. Opozarjamo pa, da
               tudi v tem primeru ne gre za rešitev, ki bi bila v zakonskem besedilu, posebej v
               kazenskih določbah, povsem dosledno izvedena. Toliko uvodoma.</p>
               <p>Glede na vse navedeno, zato želim tukaj povzeti predvsem pomembnejše pripombe ustavno
               pravnega značaja, ki jih predlagani amandmaji ne odpravljajo.</p>
               <p>Pomemben del našega mnenja se osredotoča na 7. člen predloga zakona, ki naj bi uredil
               nova pravila zagotavljanja sredstev za politične stranke.</p>
               <p>Že predlog zakona, zdaj pa tudi gospod minister, se je v utemeljitvi tega predloga
               skliceval zlasti na mednarodne dokumente, predvsem organizacije Greco, pri svetu
               Evrope, ki se je v bistvu dotaknila oziroma osredotočila predvsem na vidike
               transparentnosti in nadzora v ureditvi področja financiranja političnih strank.</p>
               <p>Uvodoma bi opozorila na rešitev prvega odstavka 7. člena, ki se povezuje z okrnitvijo
               ali pa zmanjšanjem nabora dovoljenih virov za financiranje političnih strank.</p>
               <p>Kar zadeva ukinitev prispevkov s strani pravnih oseb zasebnega prava in zasebnikov
               smo v svojem mnenju uvodoma izpostavili pomislek glede sorazmernosti predlagane
               rešitve. Vidik nujnosti predlaganih rešitev za uresničitev cilja, ki je seveda
               zvečanje transparentnosti in nadzora, ni ustrezno predstavljeno zakaj in v kakšni
               meri naj bi bila prav takšna prepoved z vidika doseganja teh ciljev tudi nujna.</p>
               <p>S tega vidika se lahko taka ureditev izkaže, kot prekomeren zakonodajni ukrep.</p>
               <p>Kar se tiče te rešitve, opozarjamo, da se bo omejevanje dopustnih virov nujno
               odrazilo v zmanjšani možnosti zagotavljanja potrebnih finančnih sredstev za delo
               političnih strank. Pri tem imamo v mislih predvsem tiste, ki svojega upada sredstev
               ne bodo mogle nadomestiti z javnim financiranjem, saj praga zanj, ki ga določa zakon,
               bodisi niso, bodisi ga še nismo mogle doseči, ker še niso nastopile na teh
                  volitvah. Bistveno
               poslabšane možnosti njihove udeležbe na volitvah bo zato treba oceniti tudi z vidika
               poseganja v ustavno pravico do združevanja in enakost pasivne volilne pravice, gre za
               ustavni načeli.</p>
               <p>Dodaten vidik potrebne presoje je povezan s svobodo izražanja. Tudi ta vidik je
               nakazan že v obrazložitvi predlagatelja, z navedbo, da je poseg sicer podan, vendar
               naj bi bil ta sorazmeren in skladen z ustavo. Menimo, da ni videti podlage, da bi se
               prispevanje finančnih sredstev za delovanje političnih strank izvzelo iz ravnanj, ki
               jih to načelo ščiti. Zato je treba tudi v povezavi s tem vidikom ponovno pretehtati
               sorazmernost predlagane prepovedi v razmerju do cilja, preprečevanje korupcije in
               tovrstnih tveganj, ki je sicer po naši oceni nedvomno legitimen.</p>
               <p>Opozorili smo tudi na vsebino priporočila GRECO, ki se usmerja k uravnoteženju
               zasebnih in javnih finančnih virov. Doslej je bilo javno financiranje poglavitni vir
               prihodkov večine političnih strank, to ugotavlja tako organizacija GRECO kot
               predlagatelj v zakonodajnem gradivu. Glede na take ugotovitve opozarjamo, da bi
               dodatna krepitev deleža javnega financiranja lahko ta sistem financiranja od teh
               priporočil celo občutno oddaljilo, ne pa ga približalo tem priporočilom.</p>
               <p>Kar se tiče ukinitve vira financiranja dobička podjetja, katerega lastnica je
               politična stranka, smo opozorili, da bi bilo treba izhodišče, po katerem naj bi se
               dobiček podjetja, katerega lastnica je politična stranka, da bi bilo treba to
               izhodišče ponovno preveriti, zlasti z vidika izenačevanja te prepovedi s siceršnjo
               prepovedjo donacij drugih oseb zasebnega prava. Treba bi ga bilo temeljito pretehtati
               tudi z vidika poseganja v upravičenja, ki izhajajo iz lastnine, kot tudi v razmerju
               do načela svobodne gospodarske pobude. Po naši oceni je zelo pomembno opozorilo, ki
               ni bilo upoštevano, čeprav je bilo deležno amandmiranja, in se povezuje z možnostjo
               pridobivanja sredstev za izobraževanje poslancev, za administrativno in strokovno
               pomoč pri delu poslanskih skupin ter organizacijo poslanskih pisarn. Kot sem že
               rekla, je prvotno predlagana rešitev amandmirana, tudi s črtanjem izrecne določbe, po
               kateri naj bi stranka ta sredstva porabljala strogo namensko. Sicer pa se po vsebini
               amandma nanaša na finančno prepolovitev na ta način dostopnih sredstev, kar pa po
               našem mnenju pomembnosti pomislekov tega ustavnega značaja v ničemer ne zmanjša. Ob
               tem je treba v prvi vrsti opozoriti, da je po veljavni ureditvi tu govora o
               sredstvih, ki so namenjena delu posameznega poslanca in poslanskih skupin. Res je
               sicer, da so poslanske skupine po svoji organiziranosti in vsebini dela tesno
               povezane s političnimi strankami, vendar ne vedno. Menimo, da je tu prezrto, da
               poslanske skupine niso le oblika delovanja poslancev, ki so člani ali so bili
               izvoljeni na listah političnih strank. Tu je treba izrecno opozoriti na položaj
               poslancev italijanske in madžarske narodne skupnosti. Drug primer, na katerega
               opozarjamo, je tudi primer morebitnih prestopov v druge poslanske skupine ali
               delovanje samostojnih, nepovezanih poslancev. V teh primerih bi lahko imela
               sprememba, kakršna je predlagana, celo naravo sankcioniranja, saj bi se ta sredstva
               več ne dodeljevala poslancu, ampak bi jih, ne da bi stranka za to zagotavljala tudi
               dejanske materialne pogoje za delo, prejemala politična stranka. Ta vidik po naši
               oceni ni urejen, ni razčiščen in je tudi v izvedbi  v predlogu zakona nejasen. Ne nazadnje ni treba oziroma ne
               smemo spregledati tudi možnosti, ki se sicer v praksi doslej še ni nikoli
               realizirala, vendar je v pravni red vgrajena, in sicer da na volitvah uspejo tudi od
               političnih strank neodvisne liste kandidatov.</p>
               <p>Kar se tiče te rešitve je treba tukaj poudariti posebej tudi načelo parlamentarne
               avtonomije, posebej pa tudi na naravo funkcije poslanca, za katero je po 82. členu
               Ustave bistvena prav pravna navezanost na kakršnakoli navodila. Menimo, da je sicer
               treba rešitev oceniti tudi z vidika pravno sistemske ustreznosti, saj tudi ne bo
               omogočil celovite obravnave te problematike vseh poslancev. Kot sem že omenila so
               nekateri iz tega urejanja izločeni.</p>
               <p>Posebej smo v svojem mnenju opozorili tudi na vpliv predlaganih rešitev, sprememb v
               prvem in drugem odstavku predlaganih na obstoječa pred morebitno uveljavitvijo
               predloga zakona nastala razmerja. To vprašanje je pomembno z vidika spoštovanja
               načela varstva zaupanja v pravo. Gre namreč za poseg v obstoječe pravne položaje in
               razmerja tako glede omejitve doslej dopustnih finančnih virov, kot tudi na področju
               načina zagotavljanja in financiranja strokovne pomoči poslancem in poslanskim
               skupinam. Zato bi bilo smiselno, po našem mnenju, ustrezneje zakonsko besedilo
               dograditi s posebno izčrpnejšo prehodno ureditvijo. Z amandmajem je sicer predlagan
               samo zamik uporabe.</p>
               <p>Opozorila bi tudi na pripombe, ki smo jih podali k 9. členu, in sicer na ureditev,
               kjer se spreminjajo razmerja proračunskega financiranja političnih strank, ob tem pa
               ohranjajo že uveljavljeni pogoji za upravičenost političnih strank do teh
               sredstev.</p>
               <p>Vprašanje volilnega praga, 1%, je Ustavno sodišče sicer v okviru doslejšnjih ustavnih
               presoj že obravnavalo. Takrat je ugotovilo, da je ta prag postavljen razumno in
               skladno z namenom. Menimo pa, da je v povezavi s predlaganimi rešitvami, ki bistveno
               krčijo možnosti zagotavljanja sredstev političnih strank iz zasebno pravnih virov,
               treba vendarle ustreznost ohranjanja nespremenjenih pogojev za upravičenost strank do
               proračunskih sredstev ponovno preveriti, zlasti z vidika položaja strank, ki teh
               pogojev doslej, upravičenosti doslej bodisi niso bodisi še niso mogle izkazati.
               Opozorila bi tudi na pripombo k 10. členu v zvezi s katero bi bilo pač potrebno
               pretehtati utemeljenost razkritja podatkov o osebi, ki je prispevala znesek višji od
               predpisane višine. Tukaj priporočamo razmislek o rešitvi z vidika morebitne dodatne
               sankcije za te osebe, kar je z vidika upravičenosti posega v pravico do zasebnosti,
               po naši oceni, problematično. Sicer pa opozarjamo, da ta sredstva tudi ne bodo smela
               biti uporabljena za financiranje stranke, ampak bodo morala biti nakazana v
               humanitarne namene.</p>
               <p>Pomemben sklop na katerega je treba v povezavi s to uvodno predstavitvijo tudi kaj
               reči so rešitve povezane z vzpostavitvijo sodne pristojnosti za odločanje o določenih
               prekrških in uvedbo dveh novih sankcij, prekrškovnih. Gre za sankcijo enoletne izgube
               pravice do sredstev iz državnega proračuna in proračunov lokalnih skupnosti oziroma
               ukrep šestmesečnega zmanjšanja teh sredstev. Tukaj smo opozorili, da gre za pomemben
               odstop do veljavne sistemske ureditve po zakonu o prekrških, ki v svojem 1. členu v
               bistvu onemogoča, da bi se s predpisi, ki določajo prekrške, prekrški določali izven
               okvirov, ki jih ta zakon pač omogoča in določa. Normiranje, ki tako izhodišče obide
               ruši tudi  preglednost in
               konsistentnost pravnega reda, zato je sporno tudi z vidika pravne varnosti. S tem
               pomislekom je v bistvu povezana tudi predlagana prehodna ureditev, ki z amandmaji ni
               v celoti spremenjena oziroma prilagojena, in bi jo bilo treba ponovno pretehtati,
               predvsem v povezavi s predlaganim zamikom začetka uporabe in dejstvom, da je v
               zakonodajnem postopku hkrati že vložena sprememba sistemskega predpisa, se pravi
               zakona o prekrških. Tukaj pač menimo, da je tukaj potreben ponovni razmislek tako z
               vidika potrebnosti takšnega urejanja, kot tudi z vidika trajanja tako določenega
               prehodnega obdobja.</p>
               <p>Toliko za enkrat. Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa.</p>
               <p>Zdaj dajem besedo predstavniku koordinacije neparlamentarnih strank gospodu Andreju
               Magajna.</p>
            </sp>
            <sp who="SDT6:MagajnaAndrej">

               <speaker>ANDREJ MAGAJNA:</speaker>

               <p>Najlepša hvala za povabilo, čeprav sem bil v tej vlogi že leta 1991, smo imeli tudi
               eno podobno koordinacijo, sem jo tudi vodil. Moram reči, da je bila zelo raznolika,
               raznovrstna družba, še bolj kot tu v parlamentu, še hitreje bi se skregali. Smo se pa
               res omejili na te skupne točke, tudi neparlamentarci, izključno ta zakonodaja, ki se
               tiče pogojev, predvsem volilna kampanja. Glede samega tega zakona nismo predlagali
               kakšnih amandmajev, pač pri naslednjem zakonu o volilni in referendumski kampanji,
               imeli pa smo vseeno nekaj stališč. Načeloma se strinjamo, da je lahko financiranje s
               strani gospodarskih družb strank, izvor korupcije. Kot vemo, stari rek vsaka donacija
               ni, pravzaprav nobena donacija ni zastonj, v tem smislu. Vprašanje pa je glede obsega
               teh firm oziroma vrste. Recimo, nek član stranke, ki ima s.p. pa da recimo ne bi smel
               nakazati denarja, pri teh malih podjetnikih bi to mogoče bilo za razmisliti glede
               tega doniranja. Najbolj pa nas je skrbela ta rešitev, ki se nanaša na, kar je tudi
               predstavnica Zakonodajne službe povedala, prenašanje denarja namenjenega poslanskim
               skupinam nazaj na stranke. Zamislimo si, da bo morda sprejet tudi kakšen drug volilni
               zakon v prihodnosti, recimo kombiniran volilni sistem, ki je v proceduri, ga je že
               spomladi ZDUS dal v proceduro s podpisi poslancev. Tam se predvideva, da bi bilo kar
               pol parlamenta izvoljenega po nekem večinskem sistemu, in to so bili nestrankarski
               kandidati, lahko neodvisni. Kaj bi se v tem primeru zgodilo. In ta denar je le
               namenjen poslancem, poslancu in njegovemu delu. Se zgodi, da vsake toliko časa kakšen
               poslanec tud, ne vem, gre drugam, kar ni zaželeno, jaz sem to dvakrat storil v
               zgodovini. Potem pa vprašanje kaj s temi sredstvi. Poslanec naj ima čim boljše kot
               posameznik, bi moral imeti čim boljše pogoje za delo, jaz bi financiral na poslanca,
               kako pa se potem ti poslanci integrirajo med sabo, lahko se včasih povezujejo, bi
               rekel čisto projektno, saj ni nujno strankarsko, to so zelo fleksibilne zadeve.
               Stališča strank, seveda to ni zaželeno, če je nekdo na listi, naj bi bil lojalen do
               te stranke, tudi takrat ko se morda osebno čisto ne strinja. To so vprašanja. Ampak,
               to se mi zdi res sporno, prenašanje denarja s poslanske skupine na stranko. Toliko
               samo o tem. Jaz se bom potem oglasil pri naslednjem zakonu, malo več, ker smo tudi
               preko poslanca mag. Ivana Vogrina tudi posredovali dva amandmaja na zakon o volilni
               kampanji.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa.</p>
               <p>Torej, menim, da, vsaj vidim ne, da bi bil še kdo od vabljenih prisoten. Zato zdaj
               dajem besedo članicam in članom odbora. Želi kdo razpravljati?</p>
               <p>Gospod Lisec, podpredsednik.</p>
            </sp>
            <sp who="SDT6:LisecTomaž">

               <speaker>TOMAŽ LISEC (PS SDS):</speaker>

               <p>Hvala predsednik za besedo. Minister z ekipo, kolegi, kolegice, ostali vabljeni
               gostje. Lep pozdrav.</p>
               <p>Jaz sem že v prvi obravnavi pri stališču povedal, da v prvi obravnavi ne bomo
               nasprotovali predlogu zakona, v nadaljnji proceduri pa bomo predvsem vedeli koliko bo
               ministrstvo oziroma koalicija 
               prisluhnila tudi našim predlogom in našim pomislekom glede financiranja političnih
               strank.</p>
               <p>Glede na amandmaje, ki so na razpolago, je očitno dejstvo, da koalicija našim idejam
               ne bo prisluhnila. Je pa zelo zanimivo, da so pripombe Zakonodajno-pravne službe v
               veliki meri opozorila na tisto kar smo tudi mi opozorili v prvi obravnavi.</p>
               <p>Dovolite. Jaz osebno ne bom razpravljal o neki teoriji ampak izhajam predvsem iz
               prakse. Bil sem kandidat tako na lokalnih volitvah, na volitvah v državni zbor, bil
               sem vodja volilnih kampanj, znotraj stranke sem opravljal funkcije, kjer smo se
               pripravljali tako na volitve in vse ostalo, tako da mi je delovanje političnih strank
               zelo znano, tako na lokalni, kot tudi na državni ravni.</p>
               <p>Minister je začel s tem kar bodo verjetno citirali vsi mediji. Da imajo politične
               stranke nizek ugled in so leglo korupcije. Jaz pa dodajam ja ampak zato je v prvi
               vrsti kriva prav politika sama, ki sama sebe oziroma svoje politične stranke
               diskreditira in se daje v zobe ljudstvu. Bodimo pošteni, tudi meni danes nebi bilo
               potrebno debatirati, kajti vsak, ki se oglasi v kakršen koli bran, ali volitvam,
               referendumom, ne nazadnje tudi političnim strankam, ljudje dobijo občutek, da
               zagovarjajo nek svoj vrtiček, zagovarjajo korupcijo, kar pa mislim, da ni res.</p>
               <p>Zato smo tudi v poslanski skupini SDS pripravili amandmaje na podlagi tega kar smo
               govorili v prvi obravnavi. Strinjamo se s tem kar je v zakonu tudi dobrega, po našem
               mnenju. To je pa to ko se govori glede preglednosti, javnosti, transparentnosti,
               nadzora, tudi glede sankcij. Mi tukaj nimamo nobenih problemov.</p>
               <p>Jaz sem že v prvi obravnavi rekel, da stranke SDS, verjetno če bi vsi organi nadzora
               podali poročilo glede nadzora nad političnimi strankami, smo verjetno največkrat
               pregledana politična stranka in zato bomo s takšnim delom nadaljevali tudi v
               prihodnje, kajti do sedaj so vsi nadzori pokazali, da stranka SDS deluje zgledno.</p>
               <p>Nas pa motijo tiste spremembe pri zakonu, ki ravno to <gap n="..."/> trdimo nasprotno kar trdite
               vi, gospod minister. Vi ravno s temi spremembami financiranja podpirate pot korupciji
               še z večjimi vrati v politiko. Dovolite, da to ponazorim na primeru davkov. Bolj
               država dviguje davke, bolj ljudje iščejo neke baj pase in delajo nekaj od zadaj,
               gredo se sivo ekonomijo in tako podobno. To smo vam že na prvi obravnavi predlagali,
               bodite odprti. Lahko financira stranke kdorkoli. Iz prakse vem, da po navadi ali je
               nek član neke stranke, ki je samostojni podjetnik, želi prispevati, sedaj ne bo mogel
               več. Imamo ogromno, vsaj na področju lokalnih zadev, samostojni podjetniki radi
               financirajo ampak financirajo več strank zato težko pristajam na vaše besede, kako
               nekdo, ki donira stranki, potem pa pričakuje neke usluge. Zanimivo je, jaz ki imam
               izkušnje iz lokalnih volitev se ljudje oziroma samostojni podjetniki, pravne osebe
               odločajo za financiranje vseh političnih strank, ki so aktive. Seveda tiste, ki niso
               aktivne in kjer ne vidijo nekega svojega zbližanja, če nekdo ni aktiven niti ne veš
               kaj lahko od njega pričakuješ in verjamem, da pravne osebe niti ne vidijo smisla, da
               bi jih financirali.</p>
               <p>Vi ste izhajali iz tega priporočila, ponovno govorim, priporočila Greco. Vemo kateri
               slovenski funkcionarji so tukaj aktivni in ste vzeli skrajno oziroma radikalno
               priporočilo, to pa je, da pravne osebe, zasebniki nikakor ne smejo več financirati
               političnih strank, kar je po mnenju poslanske skupine SDS nesprejemljivo. Še več. Vi
               ste šli še korak dalje. Spreminjate tako način financiranja političnih strank in s
               tem dajete zaušnico vsem tistim, minister, si bom dovolil reči, kljub temu, da ste
               predsednik manjše oziroma nove stranke, s tem dajete zaušnico vsem tistim strankam,
               ki so že kar nekaj časa na političnem prizorišču. Mislim, da se bodo tudi kolegi,
               vsaj verjetno iz SLS, Nove Slovenije, SD-ja strinjali, da nobena stranka  ni nastala čez noč, govorim o
               strankah, ki sem jih omenjal. Ni nastala čez noč in se je krepila skozi čas. Nobena
               ni imela v začetku, ne vem, 30.000 članov in jih potem izgubljala, ampak je rasla od
               člana do člana. Vi pa vsem tem strankam, ki so skozi zgodovino delale politiko, jo
               kreirale - ne bom zdaj sodil o tem, ali so kreirale pozitivno ali negativno -,
               zapirate pipico, jih v bistvu kaznujete in delite, kot sem že rekel, pa z vsem
               spoštovanjem do vas, delujete oziroma financirate stranke na podlagi svoje lastne
               stranke.</p>
               <p>Minister, resnično mi je žal, no, da se niste bolj potrudili, skupaj s predstavniki
               koalicije, da bi si bolj počasi, očitno, prebrali mnenje Zakonodajno-pravne službe,
               ki je, moram reči, zelo vsebinsko. Morda je tu samo en pomislek, že osem let se
               sprašujem v Državnem zboru, kakšne zakonodajno-pravne službe obstajajo znotraj
               ministrstev, kakšna zakonodajno-pravna služba obstaja na Vladi, da potem ne glede na
               to, kakšna je koalicija, da ne bo problema, pridejo takšni zakoni v Državni zbor,
               kjer mora Zakonodajno-pravna služba vložiti ogromno dela, da pokaže na vse anomalije,
               ki so se zgodile, kljub temu, da verjetno zakon, vsaj upam, ni nastal čez noč v neki
               tajni sobici, temveč je bilo veliko deležnikov. Sami ste rekli, Računsko sodišče je
               sodelovalo in ne vem kdo še vse. Ampak na koncu pride do nekih pravnih nedodelanih
               zakonov, ki jih potem rešujemo tukaj in zganjamo politiko, ki je sploh ne bi bilo
               treba.</p>
               <p>Predsednik, upam, da se bom potem lahko še enkrat javil k razpravi in bom potem,
               glede na to, da bomo verjetno ubrali enak način, kot ste rekli včeraj, da ne bomo
               smeli več razpravljati pri amandmajih, bom potem še enkrat samo obrazložil amandmaje
               SDS.</p>
               <p>Za zaključek naj povem samo še to, javnost tudi po tem zakonu ne bo nič bolj
               naklonjena ne starim, novim, ne manjšim ne večjim strankam, za njih bomo še vedno
               leglo korupcije, ne glede na to, kaj zapišemo v ta zakon. In, minister, ne strinjam
               se z vami, da smo v SDS želeli z amandmaji ohraniti sedanje stanje oziroma sedanji
               režim. Ne, na vseh tistih področjih, ki se dotikajo preglednosti, javnosti,
               transparentnosti, nadzora, pa tudi sankcioniranja v končni fazi, čeprav mislim, da
               ste šli malo predaleč oziroma previsoko z globami, smo tem vašim idejam sledili.
               Seveda pa nismo sledili tistim določbam, kjer ste to mejo glede financiranja
               postavili tako nizko, da se resnično sprašujem, komu je namen, da tako diskreditira
               stranke oziroma ljudi, ki želijo delovati v strankah, kot ljudi, ki želijo
               financirati stranke. Saj pravim, očitno bodo lahko samo še fizične osebe financirale,
               pa še to bo vsak dal nekaj malega, da se ne bo spraševal, kdaj se bo znašel na
               kakšnem zidu sramu, saj bodo vsi kazali, glejte, ta pa ta je pa pripadnik te stranke,
               čeprav, kot sem že rekel, marsikdo donira večjim strankam, ker še vedno verjame v
               neko strankarsko demokracijo v Sloveniji. In strankarska demokracija se s tem zakonom
               v Sloveniji na žalost zmanjšuje.</p>
               <p>Toliko za začetek. Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala, gospod podpredsednik.</p>
               <p>Zdaj dajem besedo mag. Hočevar.</p>
            </sp>
            <sp who="SDT6:HočevarKatarina">

               <speaker>MAG. KATARINA HOČEVAR (PS DL):</speaker>

               <p>Hvala za besedo, gospod predsednik. Lep pozdrav vsem prisotnim!</p>
               <p>Ja, očitno je dr. Virantu usojeno, da se mora stalno spopadati z okostnjaki, ki
               padajo iz omar njegovih predhodnikov, in da dela red na tistih področjih, ki se jih
               predhodniki niso lotili oziroma so jih pospravili v predal. To izjavljam zato, ker
               vemo, da so že 6 let stara priporočila skupine držav pri Svetu Evrope, GRECO, ki so
               nam priporočile spremembo zakonodaje na tem področju. In ta paket zakonodaje danes
               obravnavamo in jaz ga seveda pozdravljam.</p>
               <p>Mislim, kar je bilo že omenjeno, da zakon nas, stranke, zavezuje k bolj jasnemu in
               transparentnemu razkritju prihodkov in izdatkov, daje tudi nekako poln vpogled v naše
               finančno poslovanje in dodatne pristojnosti Računskemu sodišču.  Tisto, kar se tudi v javnosti pojavlja kot ena
               glavna sprememba je seveda popolna, bom rekla, prepoved financiranja pravnih oseb.
               Jaz to zadevo podpiram. In zato ne bom podprla amandmaja SDS k 7. členu, zato ker
               pač, jaz cenim to stranko zato, ker imam občutek, da ste za reforme, da ste za
               spremembe. Ampak vas sprašujem zakaj pa ne pri sebi? Se pravi, kadar govorimo o
               svojem lastnem delovanju oziroma financiranju. Recimo omenila bom še eno zadevo.
               Veste, da v Državljanski listi smo zelo kritični nad tem preglobokim vpletanjem
               države v gospodarstvo, nad tem, da je država lastnik še v toliko gospodarskih
               družbah. To mislim, da je sedaj tudi cena nacionalnega interesa, ki jo moramo
               plačevati. Recimo, ena taka anomalija iz prakse, državna podjetja so v krizi, v
               izgubah, v kreditih, a glej ga zlomka, direktor tega podjetja pa predsednik lokalnega
               nogometnega, teniškega, pa še rokometnega kluba. Govorim o tem, saj ni to neposredno
               povezano s strankami, ampak transparentnost rabimo tudi na tem področju. Mislim, da
               bo to uredil zakon, ki ga tudi dr. Virant oziroma njegovo ministrstvo pripravlja. To
               so tudi zadeve, kjer moramo omejiti korupcijska tveganja in tudi v tem podjetju, ko
               so potem nekako povezana, ali pa tudi če gre za čisto gospodarstvo, tako kot je bilo
               danes že rečeno, nič ni zastonj. To mislim, da je pač pomembna novost, in da moramo
               te zadeve omejiti. </p>
               <p>Kar je predstavil koordinator neparlamentarnih strank, da je denar namenjen nam
               poslancem, jaz osebno se nad pogoji dela prav nič ne pritožujem. Če je kriza za vse,
               naj bo tudi za nas. Pač nisem naklonjena nikakršnemu povečanju sredstev ne za
               poslanske skupine ne za stranke. Dejstvo pa je, da že sedaj, pa bodimo pošteni in
               povejmo, določeni ljudje, ki so pač financirani iz tega dela, ki je namenjen nam
               poslancem, sodelujejo oziroma opravljajo del nalog tudi na strankah. Poglejte, jaz
               mislim, da čisto v vseh poslanskih skupinah se najde kakšna taka zadeva ali kakšna
               taka pogodba. In naj bo to transparentno, naj se pove, to ni nič narobe. Pač jaz bom
               čisto pošteno povedala, mislim, da ta določba samo sanira nekaj, kar v praksi že
               izvajamo, žal, tako je. S tega vidika bom pač tudi podprla ta amandma oziroma mi je
               ta rešitev blizu. Treba je pač tudi povedati, da prvič tudi Evropska unija priznava,
               da je finančna kriza tudi posledica neobvladovanja korupcijskih tveganj in da je v
               letu 2012 prvič postalo omejevanje korupcije tudi prioriteta Evropske unije. In sama
               in v Državljanski listi ocenjujemo, da ta zakon je korak naprej na tem področju, zato
               ga bom podprla. Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa. Naslednji je prijavljen gospod Mirko Brulc.</p>
            </sp>
            <sp who="SDT6:BrulcMirko">

               <speaker>MIRKO BRULC (PS SD):</speaker>

               <p>Hvala lepa za besedo. Spoštovani gospod minister, vsi prisotni. Mislim, da je nujno
               potrebno, da se z zakonom uredi financiranje strank. Ne zaradi tega, ker ulica govori
               svoje. Mi veliko ne bomo spremenili. Ko so volitve vedno slišimo samo to, da je to
               velik strošek in tako dalje. Koliko je pa z volitvami tudi zaslužka, dela,
               plakatiranja, tiskanje, prireditve in tako dalje, jaz o tem ne bi več razpravljal.
               Mislim, da je potrebno ta zakon sprejeti tak, tudi ob pripombah naše statutarno
               pravne komisije, da bo primeren in da bo olajšal delo vseh strank oziroma vseh, ki
               želijo delati v politiki, da ne bo res potrebe po nobenem iskanju nekih stranpoti in
               podobno. Vesel sem, da se tukaj nekatere stvari poenostavljajo, kot je bilo
               napovedano, recimo letno poročilo in še marsikaj,  da se jasno opredeli pogodbo med poslansko skupino in
               stranko, te povezave so in to je logično in to bo ostalo, ampak naj bodo stvari res
               čiste, kot so. Prej je kolega razpravljal o tem kako pravne osebe ja ali ne
               financirati politične stranke. Res je, financirajo potem vse stranke, zato, ker ne
               vedo kdo bo zmagal in od katerega bodo potem lahko pričakovali kakšno boniteto. Malo
               za šalo, malo zares, BMW je Merklovo znatno podprl na volitvah, ni čisto primerljivo,
               ker vemo v kakšnih rokah je družba BMW, ampak vemo pa kaj je razlog, zakaj so dali
               toliko denarja že drugič, to pomeni, da se ne bomo tako hitro vozili samo z
               električnimi avtomobili in še kaj. Pustimo to.</p>
               <p>Jaz mislim, da je ta zakon primeren, da ga je treba še malo dodelati, verjetno s
               kakšnimi amandmaji in ga dati v proceduro v Državni zbor.</p>
               <p>Socialni demokrati bomo podprli predlog amandmaja k 8. členu, ki ga je pripravila
               Nova Slovenija, tudi zato, da ne bo očitka. Zdaj jaz ne vem kako nas boste ocenili,
               smo velika stranka ali majhna stranka, ker očitki, ki jih je minister Virant dobil
               mislim, da niso fer v tem prostoru. Mi mislimo, da je s tem, da se lahko tudi
               posojilo najame, tudi majhna politična stranka in tako dalje, da preživi neko obdobje
               in potem poravna te svoje dolgove, da je to boljše, kot da se dogaja to, kar se, pa
               ne bom zdaj imenoval nekaterih strank, ki so dobesedno v ugašanju in so veliki
               dolžniki in ne vedo kako bodo te dolgove povrnili.</p>
               <p>Mi bomo amandmaje koalicije in Nove Slovenije podprli in podprli tudi ta zakon v tem
               branju.</p>
               <p>Hvala lepa.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala.</p>
               <p>Naslednji je gospod Jožef Horvat.</p>
            </sp>
            <sp who="SDT6:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Lep pozdrav drage kolegice in kolegi, spoštovani gospod
               minister s sodelavci, povabljeni gostje.</p>
               <p>Najprej bi želel povedati, da najbrž državljanke in državljani, ki nas zdaj
               spremljajo razumejo, da si s tem zakonom, torej z novelo zakona o političnih strankah
               mi politiki, politične stranke nekako režemo večji in boljši kos kruha, pa temu ni
               tako. Ne gre za to v tem zakonu. Recimo v rebalansu proračuna Republike Slovenije za
               leto 2013, ki ga je koalicija sprejela mislim, da julija letos, je bilo za politične
               stranke načrtovanih slabih 3,2 milijona evrov, v rebalansu za leto oziroma v
               popravkih proračuna Republike Slovenije za leto 2014 pa je načrtovanih dobrih 2,5
               milijona evrov. Gre torej za zmanjšanje iz letošnjega na naslednje leto, za približno
               700 tisoč evrov. Seveda, moram biti tudi tukaj tenkočuten in ugotoviti, da žal zaradi
               javnofinančne situacije postajamo tudi manj socialna država, kot smo bili. Enostavno
               nimamo možnosti. Koliko se bo rating slovenske politike dvignil s tem zakonom, in
               tudi z naslednjimi zakoni je vprašanje. Ko razmišljam o tem, se spomnim, da sem pred
               tedni prisostvoval zelo zanimivemu večeru oziroma gostu večera, ki je nosil naslov
               Človek stoji in pade na etiki, gost večera pa je bil nam vse znani slovenski pravnik
               dr. Miro Cerar. Jaz bi tukaj ob današnji obravnavi novele zakona o političnih
               strankah dodal, politik stoji in pade na etiki. In našega obraza pred slovensko
               javnostjo, torej obraza slovenske politike, slovenskega politika ali političarke ne
               bo popravil, po mojem mnenju noben zakon, niti kakšna evropska direktiva ali uredba.
               To moramo popraviti mi sami, kolegice in kolegi.</p>
               <p>Predvsem z našimi dejanji, predvsem s tem, da ljudem povemo kakšna je funkcija
               Državnega zbora, torej nas 90, ki tukaj predstavljamo celotno slovensko ljudstvo.
                   Dovolite mi še, če sem že
               pri dr. Miru Cerarju, njegov citat iz njegove knjige Pamet v krizi, priporočam v
               branje, piše tako, citiram: <q>"Kadar se družba znajde v dekadenci, v počasnem a
               vztrajnem vrednostnem razkroju, ki se kaže predvsem v neprestanem hlastanju po
               povečanju bogastva, materialnega bogastva in psihofizičnega uživanja ter v skrajni
               pomehkuženosti in egoizmu, takrat so različne finančne, kapitalske, zaposlitvene,
               plačne in druge podobne injekcije le korak v nadaljnjo, še večjo krizo."</q>, konec
               citata. To je napisal omenjeni avtor pred kakšnimi tremi leti, sprašujem se kje smo
               mi danes. Kje je danes in kaj je danes z našo človečnostjo in častjo, z vzgojo srca
               in brušenjem značaja, z duhovno rastjo in širjenjem zavedanja, kje smo danes? To
               morda, odgovor na to vprašanje morda presega okvir te seje, kjer obravnavamo novelo
               zakona o političnih strankah, in ki ga v Novi Sloveniji razumemo, da prinaša predvsem
               naslednje bistvene novosti. Prvič, prepoved pridobivanja sredstev, prispevkov in
               donacij za politične stranke, s strani pravnih oseb, samostojnih podjetnikov,
               posameznikov ter posameznikov, ki samostojno opravljajo dejavnost, kar naj bi
               prispevalo k zmanjšanju koruptivnih dejanj, zlasti pridobivanja prednosti pri javnih
               naročilih. To novost mi pozdravljamo. Res je, da je Zakonodajna-pravna služba imela
               tukaj nekaj pripomb, ampak velikokrat se žal zgodi, da če podjetje ali samostojni
               podjetnik donira politični stranki, da potem še posebej ko ta stranka pride na
               oblast, izstavi račun. Se ve kakšen račun. To ni faktura, to je nekaj drugega. Mi se
               tudi strinjamo s tem da se spreminja kriterij za financiranje strank iz proračuna, in
               sicer 25% sredstev se med stranke, ki so upravičene do financiranja iz proračuna
               razdeli linearno, po enakem deležu, tri četrt sredstev pa se strankam dodeli glede na
               volilni rezultat. Naj spomnim, da do zdaj se je 10% sredstev razdelilo linearno, 90
               pa glede na volilni rezultat.</p>
               <p>Še nekaj je tukaj novosti, ki jih mi pozdravljamo, so tudi kakšne nebistvene, ampak o
               njih zdaj ne bom izgubljal besed. Res je, da demokracija stane, in če država želi
               ohranjati demokratični sistem, normalno da mora zagotoviti za to med drugim tudi
               finančna sredstva. To je vsepovsod, tako v vseh demokratičnih ureditvah. Zdaj je spet
               tu drugo vprašanje in grem iz okvirja današnje seje, če postavim vprašanja kako danes
               nekateri, nekatere grupacije v Sloveniji demokracijo razumejo. V Novi Sloveniji
               razumemo in podpiramo parlamentarno demokracijo, imamo pa seveda tu in tam kakšno
               grupacijo, ki nekako spodbuja in navija za t.i. demokratični socializem, čeprav morda
               najbrž sami ne vedo kaj to je. Najbrž pa je najdražji nedemokratični sistem. Veliko
               več bi državo stalo, če bi prišlo do razkroja demokracije. In zdaj dovolite, ker je
               gospod predsednik tako napovedal, da je razprava nekako splošna, in potem tudi o
               amandmajih, bom na kratko razložil amandmaje, ki smo jih pripravili v Novi Sloveniji
               in smo prepričani, da izboljšujejo novelo zakona, ki jo obravnavamo. Mi smo spisali
               amandma k 8. členu in želimo s tem amandmajem razširiti krog dovoljenih
               posojilodajalcev še na fizične osebe. Zlasti člani posameznih političnih strank so
               pogosto pripravljeni 
               sodelovati pri zagotavljanju sredstev za delovanje stranke, bodisi v obliki donacij,
               kar je sicer v predlogu sprememb in dopolnitev tega zakona že urejeno, bodisi v
               obliki posojila, seveda, normalno, na transparenten način. Tak način pridobivanja
               sredstev je tudi v interesu političnih strank zaradi nekaterih prednosti, ki jih ima
               tako posojilo v primerjavi s pridobivanjem posojil pri bankah in posojilnicah; vemo,
               kako je danes s pridobivanjem posojil pri bankah. Pridobivanje posojila od fizičnih
               oseb ni podvrženo zbiranju obširne listinske dokumentacije, ki jo morajo politične
               stranke predložiti banki ali posojilnici ob pridobivanju posojila. Politične stranke
               pri bankah in hranilnicah zaradi statusne oblike izjemno težko pridobijo posojilo
               zaradi zavarovanja kredita, sploh manjše stranke, ki nimajo svojih objektov,
               nepremičnin in tako naprej. Zaradi zagotavljanja transparentnosti se za posojila
               fizičnih oseb še posebej zahteva sklenitev pogodbe v pisni obliki, o tem govori
               amandma. V letnem poročilu bodo stranke morale poročati o vseh prejetih posojilih,
               tudi o posojilih, ki so jih prejele od fizičnih oseb. Pri čemer morajo biti v letnem
               poročilu vpisani podatki, ki omogočajo identifikacijo fizičnih oseb, podatki o višini
               posojila, obrestih in odplačilni dobi. Tudi pridobljena posojila s strani fizičnih
               oseb se ne štejejo za financiranje strank po tem zakonu, enako kot pridobljena
               posojila s strani bank ali posojilnic.</p>
               <p>Mi predlagamo tudi amandma k 10. členu, s katerim se dopolnjuje vsebino letnega
               poročila stranke za preteklo poslovno leto še s podatki o prejetih posojilih s strani
               fizičnih oseb. Torej, amandma k 10. členu dejansko logično sledi amandmaju k 8.
               členu.</p>
               <p>In še amandma Nove Slovenije k 13. členu, ki pa spreminja način financiranja
               političnih strank s strani lokalnih skupnosti. Medtem ko je po sedaj veljavni
               zakonodaji odločitev o tem, ali bo lokalna skupnost financirala politične stranke ali
               ne, prepuščena posamezni lokalni skupnosti, se z amandmajem uvaja to financiranje kot
               obveznost v vseh lokalnih skupnostih, torej občinah, če stranka izpolnjuje pogoje za
               pridobitev sredstev iz proračuna lokalnih skupnosti, kot so navedeni v drugem in
               tretjem odstavku tega člena. Mislim, da je treba financiranje političnih strank na
               lokalni ravni urediti zakonsko, torej sistemsko, in da to ne more biti prepuščeno
               posamezni lokalni skupnosti. Na ta način bodo torej politične stranke v vseh lokalnih
               skupnostih postavljene v enakopraven položaj, saj bodo vse in pod enakimi pogoji
               upravičene do sredstev iz občinskih proračunov.</p>
               <p>To so torej trije amandmaji Nove Slovenije k noveli Zakona o političnih strankah. Jaz
               sem zadovoljen, da je Vlada izrazila, kot sem ministra razumel, podporo vsem tem trem
               amandmajem. Če bodo temu prisluhnili tudi predvsem koalicijski poslanci, bo potem z
               naše strani, z moje osebno danes, zagotovljena tudi podpora noveli tega zakona. Hvala
               lepa.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa za izčrpno obrazložitev.</p>
               <p>Naslednja je gospa Sonja Ramšak.</p>
            </sp>
            <sp who="SDT6:RamšakSonja">

               <speaker>SONJA RAMŠAK (PS SDS):</speaker>

               <p>Hvala. Spoštovane kolegice in kolegi, spoštovani minister s sodelavci, spoštovani
               predstavniki civilnih organizacij!</p>
               <p>Ko ste, minister, v uvodu govorili o tem, da GRECO opozarja na to, da je v svetu
               politike prisotna korupcija, bi rekla, da tisti, ki govorijo o korupciji, očitno
               vedo, da se takšna dejanja 
               dogajajo. Moram reči, da nisem niti koruptivni politik, niti nisem dovzetna za to, da
               bi me lahko kdorkoli, podjetje ali nek zasebnik, podkupil. In ker živim po visokih
               moralnopolitičnih vrednotah, tudi ko sem bila javna uslužbenka na Ministrstvu za
               obrambo, nikoli nihče ni pristopil do mene in mi ponudil kakršnakoli finančna
               sredstva, ker je že vnaprej vedel, da pri meni s takšnimi dejanji ne more uspeti.
               Zato, ko posplošujemo zadeve, da je politika koruptivna in da je leglo korupcije, se
               seveda s takšnimi ocenami nikakor ne morem strinjati. Tudi se ne morem strinjati v
               tem, da omejujemo z ustavo zagotovljene človekove pravice in predvsem politične
               pravice. Namreč, s tem zakonom dejansko, kar je opozorila tudi predstavnica
               Zakonodajno-pravne službe, globoko posegamo v razmerja oziroma v pravice, politične
               pravice, se pravi, da lahko neka politična stranka v enakem odnosu do drugih in pod
               enakimi pogoji kandidira na volitvah in podobno. Namreč, s tem, ko omejujemo tudi
               svobodo razpolaganja z neko lastninsko pravico, mislim predvsem na podjetja in
               samostojne podjetnike posameznike, da ne morejo več financirati političnih strank ali
               pa posameznikov, ki kandidirajo, ker govorimo lahko tudi o tem, da dejansko, ko
               govorimo o kandidiranju za župane in tako naprej, gre za posameznika, ki kandidira,
               in vsi morajo imeti možnost, da pod enakimi pogoji nastopajo na volitvah in da so
               tudi izvoljeni. GRECO, na katerega se v gradivu sklicujete, da zahteva tudi
               omejevanje tega, moram reči, da iz vseh gradiv, ki sem jih pregledala, to ne izhaja.
               Pa tudi Zakonodajno-pravna služba je opozorila na to, da sicer priporočila GRECO so
               povezana s problematiko donacij, ki jih dajejo podjetja, ni pa naravnano k prepovedi,
               ampak proučiti je možnosti za povečanje transparentnosti. Jaz sem vedno za to, da na
               vseh nivojih javnega delovanja zagotovi transparentnost in ustrezen nadzor. Ampak za
               to so odgovorni tisti, ki so za to ustanovljeni. Se pravi, imamo institucije, ki so
               neodvisne, imamo, recimo, Računsko sodišče, imamo Komisijo za preprečevanje
               korupcije, imamo policijo, imamo sodstvo, imamo pravosodje. Jaz pravim, naj tisti, ki
               so plačani za to, opravijo svoje delo in naj svojega nedela ne izkazujejo na način,
               da govorimo o tem, da smo vsi politiki pokvarjeni, koruptivni in podobno. S tem se ne
               bom nikoli strinjala in verjamem, da tudi večina mojih poslanskih kolegic in kolegov
               ne.</p>
               <p>Če nadaljujem s kršenjem ustavnih pravic oziroma da s tem zakonom posegamo v ustavno
               zagotovljene pravice, se je treba pri tem zopet ustaviti pri pravici do združevanja,
               ki ga zagotavlja 42. člen ustave, pa tudi pri enakosti pasivne volilne pravice po 43.
               členu ustave. Ko omejujemo svobodo izražanja, so omejitve dopustne, vendar je tudi v
               teh primerih zakonodajalec vezan na načelo sorazmernosti. In mislim, da s
               predlaganimi rešitvami koalicija posega v načelo sorazmernosti. Zato seveda ne morem
               podpreti predlaganega zakona, podpiram pa amandmaje, ki jih je Slovenska demokratska
               stranka ravno v izogib kršenju ustavnih pravic vložila.</p>
               <p>Svobodna gospodarska pobuda, ki izhaja iz 47. člena ustave. Tisti, ki ste kadarkoli
               bili vključeni bodisi v volitve oziroma organizacijo volilnih kampanj in podobno,
               zelo dobro veste, vsaj jaz sem bila pri tem vedno korektna in sem v svoji volilni
               kampanji vedno prikazala tudi vsa sredstva, ki so bila donirana ali niso bila
               donirana, in skozi to tudi moja politična stranka. Zato mislim, da je treba
               zagotoviti samo ustrezen nadzor nad temi sredstvi in temeljno zagotovilo - ne vem,
               zakaj bi omejevali politični stranki, ki ustanovi neko podjetje, da ne more prosto
               razpolagati tudi s svojim dobičkom.  Jaz vam bom povedala, da danes ko je kriza v državi, ko imamo 120.000
               brezposelnih oseb, zakaj ne bi mogla politična stranka ustanoviti podjetje glede na
               to, da imamo ogromno kapitala predvsem v tem izobraževalnem oziroma ustvarjalnem
               smislu, zagotoviti podjetje in dati priložnost ljudem, da se v teh podjetjih
               zaposlijo. In če se to podjetje odloči, da tudi del svojega dobička ne nameni samo za
               opravljanje oziroma za dejavnost za katero je ustanovljeno to, potem prilije tudi v
               delovanje politične stranke, v tem ne bi smelo biti nič spornega. Mora pa biti to
               transparentno in iz vseh izkazov seveda tako podjetja kot tudi politične stranke to
               razvidno. Ampak to je stvar korektnosti, transparentnosti in pa seveda ustreznega
               nadzora. Tu nihče ne more, tudi če sem sama, če ne bi bila poslanka in bi imela
               podjetje me ne bi smel po Ustavi omejiti, da lahko svoj del prihrankov ali svoj del
               dobička iz dejavnosti namenim tudi za delovanje političnih strank. Jaz upam,
               spoštovani minister in spoštovane kolegice, da boste še enkrat proučili tudi
               amandmaje Slovenske demokratske stranke, da ne boste posegali v pasivno volilno
               pravico do združevanja in da boste predvsem spoštovali načelo sorazmernosti.
               Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa. Gospod Jerovšek.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa. Spoštovani gospod predsednik gospod minister s sodelavci, kolegice in
               kolegi. Pred seboj imamo spremembo zakona o političnih strankah, ki se žal ne
               zgleduje po parlamentarnih demokracijah z dolgo tradicijo delujočih parlamentarnih
               demokracijah, državah, kjer je korupcija na bistveno nižjih nivojih kot je v
               Sloveniji in kjer je sistem parlamentarne demokracije zagotovilo in jamstvo za
               transparentno delovanje politike. Ta zakon izhaja iz predpostavke, da bo tajkunski
               princip vodenja gospodarstva in države v tej državi večno deloval. Da bodo večinsko
               sredstva podjetij, državnih podjetij, ki jih namenjajo za ekonomsko propagando in za
               druge namene potekale po netransparentnih kanalih, kot je značilno za tajkunsko
               delovanje. In v takih sistemih, seveda, je strankam, ki imajo močne povezave s
               tajkunsko klientelo, zelo enostavno financiranje. Ne poteka preko političnih strank,
               poteka preko paradržavnih inštitucij, preko paradruštev ali društev, in žal je v
               Sloveniji temu tako. Ta zakon sedaj dodatno institucionalizira možnosti takšnega
               delovanja. Moram odkrito reči, da to ni napredek za transparentno delovanje politike
               in parlamentarnih demokracij. Zato seveda smatram, da so tu v ozadju čisto drugi
               interesi, nameni kot so zapisani v deklarativnih napovedih in da bi tak zakon, če bo
               sprejet, prinesel nazadovanje, več netransparentnega financiranja strank, večjo moč
               tajkunskim navezavam in povezavam, in zaradi tega to ni primerno. Poglejte, škoda da
               ministra sedaj ni tukaj.
               Transparentnost in delovanje politične demokracije se ne zagotavlja s prohibicijo.
               Vemo, da prohibicija je še vse povsod po svetu rodila nov val korupcije, izogibanja
               zakonodaji in tako naprej, ampak se dosega s preventivo. Tu je minister na pravem
               resorju, kjer bi lahko preventivo pospešil, pa vidimo pri drugem proračunu, da se
               kriminalistični službi drastično znižujejo sredstva za preiskave. Torej, to se bo
               celo opuščalo pregon tajkunskega financiranja in tako naprej. In drugi način
               preprečevanja netransparentnosti je zgled. Ali mislite, da je lahko sedanja vlada,
               minister Stepišnik za zgled transparentnosti delitve državnih sredstev? Tudi če bo
               minister Stepišnik v kratkem odletel, ko se ga boste znebili, se mu je v narekovajih
               izrazito splačalo iti v politiko za ministra za šest mesecev, za 400.000 evrov. To je
               dober posel. Ampak to naj bi ta koalicija preprečevala, takšne netransparentnosti.
               Zame bi se minister Stepišnik izločil iz postopka samo v tistem slučaju, če bi
               pogodba za financiranje njegovega podjetja, ko bi prišla na njegovo mizo, rekel, to
               potuje v koš. To bi bila izločitev ministra. Seveda je imel minister Stepišnik dovolj
               političnega zaledja, kritja za to. Kot je bil tudi vihar v kozarcu vode
               <gap n="...."/><stage>/nerazumljivo./</stage> ki ste ga sicer zganjali okoli imenovanja gospoda Mišiča na mesto
               direktorja Luke Koper, potem pa vse tiho je bilo. Vse pogodbe ima podpisane, donacije
               letijo in tako naprej. In tam se pretakajo veliki denarji. Vemo, kako je delovalo na
               podlagi donacij, Mestna občina Ljubljana, vemo, in še stalno deluje. Teh stvari pa
               seveda se Vlada v okviru zakonskih rešitev ne loteva. Torej, preventiva ni<gap n="..."/></p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Gospod Jerovšek, ne bi hotel prekinjati, ampak to tematiko imamo pri nujni
               seji<gap n="..."/></p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p><gap n="..."/>ja, pa me hočete prekiniti. Vidim, da me hočete<gap n="...."/></p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Imamo danes sklicano še eno nujno sejo, kjer boste lahko povedal, kar ste
               ravnokar.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>S preventivo in zgledom, ne pa s prohibicijo se bo prišlo do<gap n="..."/> Moram reči, da ni
               čisto nič narobe, če bi se nekdo, čeprav nisem imel praktično z minimalnimi sredstvi
               pet volilnih kampanj vodil, ampak če je, kot sem že rekel, če je nekdo pripravljen
               takega politika, kot sem jaz, ko je jamstvo, da se ne ukvarja s korupcijo, pa ne
               podleže korupciji, pa da ne sprejema daril, pa da ne zahteva ugodnosti in
               privilegijev zase je to dobra investicija za politiko in transparentnost. Kajti, če
               bi nekdo rekel, Jerovšek <gap n="..."/><stage>/nerazumljivo/</stage> stranka, pripelji v parlament še pet takih
               kandidatov, ki bodo jamstvo transparentnosti, potem je to oslarija preprečevati. In
               na kakšen način pri nas poteka? Pred, mislim, da ob kampanji leta 2000 parlamentarne
               volitve, je prišel v javnost dokument, natančen načrt financiranja volilne kampanje
               Jelka Kacina, takrat poslanca LDS-a. Vsota je bila sanjska in gromozanska proti,
               recimo, tisto kar sem nujnih sredstev jaz vložil v svojo volilno kampanjo.  Bilo je vse jasno pravzaprav, od
               kod so sredstva pritekala. Sanjska cifra, ne vem, tam je novinar, ki je o tem pisal,
               ne spomnim se več, koliko je bilo v tolarjih takrat, in vse so pod preprogo pometli.
               Če bi takrat institucije države in vlade, ki je bila ista po volitvah, delovale in
               preprečile in sankcionirale tisto, kar je bilo večinoma nezakonitega in je bila
               korupcija s tem v zvezi, potem bi se lahko danes verjetno zgledovali, kako pa se je
               nekaj naredilo za preglednost. Pa se ni, tega ni bilo. In mnogi od takratnih
               strankarskih kolegov ali pa vsaj nekateri od njih sedite tudi v tem sklicu. Zaradi
               tega moram še enkrat reči, da je že ob francoski revoluciji postalo jasno, da če
               stranke in politiki nimajo zagotovljenih jasnih dohodkov, da morajo biti primerno
               financirani, da je to največja nevarnost za demokracijo in največji prispevek k temu,
               da se ne dela transparentno. V Sloveniji se indeks korupcije povečuje. Ampak takrat,
               ko je pa priložnost, da se nekaj razčisti do konca z institucijami države, pa se ne
               gre do konca. Zato seveda mene ne boste prepričali, da je to pot k temu ali pa namen
               res povečati preglednost. V Sloveniji je bivši minister LDS in potem evropski
               poslanec Socialnih demokratov, gospod Thaler, šele sedaj soočen zaradi korupcije s
               sodiščem, v Avstriji je pa čisto enaka zadeva že dokončno sankcionirana, že zdavnaj.
               In tu na tem področju se pa ne pospešuje zadeve. Zaradi tega mislim, da to, da se
               sprejema zakon, ki dobesedno sili, da bodo stranke delale pod mizo, da bodo
               financirane na podlagi političnih preferenc, preko paradržave, preko parainstitucij,
               to je zelo slaba rešitev in je korak nazaj. V Sloveniji imamo, žal - zdaj se sicer v
               nekem naslednjem zakonu nekaj spreminja, imeli smo institut ne objavljanja anket pa
               ne vem kaj vse, za razliko od drugih držav. Ampak to je bilo vse s ciljem, to je bilo
               projektno, ker so dan prej mnogi mediji objavili za lase privlečene ankete, s
               katerimi so delali javno mnenje. Potem se pa ni smelo več.</p>
               <p>Še enkrat pravim, jaz sem razočaran, da ne gre v smeri res transparentnosti, da se ne
               zgleduje po tistih rešitvah, ki so se v svetu in v Evropi pokazale za uspešne, in da
               se ne gre v smeri preventive pred korupcijo, ampak se gre s prohibicijo, ki, kot sem
               rekel, producira novo korupcijo. Hvala lepa.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala.</p>
               <p>Še gospod Jožef Kavtičnik, potem bom dal besedo gospodu ministru, nato pa naslednjim
               prijavljenim.</p>
            </sp>
            <sp who="SDT6:KavtičnikJožef">

               <speaker>JOŽEF KAVTIČNIK (PS PS):</speaker>

               <p>Hvala lepa za besedo. Lep pozdrav!</p>
               <p>Ja, ponovno se dokazuje, kako je prav, da v Sloveniji nimamo večinskega sistema.
               Kajti, zanimivo, o isti stvari, o kateri je govoril predhodnik, sam ravno drugače
               razmišljam. In zato je prav, da smo tukaj v Državnem zboru ljudje, ki različno
               mislimo o neki stvari in potem poskušamo narediti čim bolj koristno za državljane
                   in državljanke. Jaz
               mislim, da gre ta predlog zakona v pravo smer, da se uredi in naredi bolj
               transparenten način financiranja. Ne nazadnje je GRECO na to opozoril, ampak ne
               toliko GRECO, da bi se vedno sklicevali ne neke tuje institucije, gre za to, da smo
               mi to opazili, da so to opazili naše državljanke in državljani in že ta govor, ki je
               bil pred mano, da lahko odgovor zakaj politiki pada ugled. Neprestano sumničenje,
               natolcevanje, govoriti in že obsojati neke ljudi za to, da delajo neka kriva dejanja,
               da so nekaj poneverili, samo zaradi tega, ker so morda naredili bistveno več za dvig
               gospodarstva, kot katerikoli tukaj, ki sedi. Samo da na kratko, pa ne mislim biti
               noben zagovornik gospoda Stepišnika, ampak iz EMO orodjarne je prišel, kot delavec,
               kot vajenec, do potem lastnika, kjer je danes zaposlenih 200 delavcev, od tega več
               kot 100 razvojnih inženirjev, ki lahko imajo proizvodnjo v večini usmerjeno na
               zahodni trg in ki se je tudi izločil iz tega dodeljevanja sredstev, in jaz si ne znam
               predstavljati, da bi zaradi tega, ker je nekdo minister, odgovor samo gospodu kolegu
               poslancu. Samo zaradi tega, ker je minister pahnil to podjetje za razvoj nazaj
               oziroma preprečil, da lahko dela tako, kot znajo delati. To samo odgovor. Ampak,
               poglejte, pohvalim kolega Horvata, ki je dejal in tudi povedal, in se z njim
               absolutno strinjam, da je politika samo neka forma, politika pa smo ljudje. In kako
               se ljudje obnašamo, pa ne samo kaj govorimo, govoriti o tem, da je nekaj etično,
               moralno, da je nekaj sprejemljivo ali nesprejemljivo, seveda to navsezadnje vsi
               govorimo in želimo, da smo etični, da smo moralni, da smo na najvišjih stopnjah tega,
               ampak etika in morala je v nas in potem se to izraža v dejanjih, kaj naredimo, tudi v
               sprejemanju določene zakonodaje. Tudi o tem, ali sprejemamo takšno zakonodajo, ki
               izključuje določene skupine ali ne izključuje, ali jim da možnost, da živijo, da
               povedo in delujejo v tej naši skupnosti ali jim ne da te možnosti. In to ste z
               dejanji velikokrat dokazali, in smo tam kjer smo. Ljudje smo in se čutijo izločeni.
               In to je treba preprečiti. Jaz se držim enega načela, da sem dobil ime in priimek od
               nekoga, in to ime in priimek ne smem posvinjati, ne smem zasvinjati in ne smem
               spraviti v slabo luč, kajti tista oseba, ki mi je to dala, se ne more več braniti. In
               moje ime in priimek ne sme pokvariti pot po kateri bodo hodili moji zanamci. To je
               bistveno, neko načelo, in če bomo tako počeli in tako delali, potem ne rabimo ne vem
               kakšne zakonodaje in pisanja o tem, da moramo biti pravični, ne smemo biti
               skorumpirani, ne smemo jemati podkupnin in tako naprej. Saj mi z zakoni lahko nekaj
               omejujemo, nikoli pa ne moremo poseči v spremembo ljudi. Sprememba ljudi se dela, to
               kar sem tudi že slišal, z vzgledom, ampak pri najmlajših. Jaz sem že, veste, vrgel
               puško v koruzo, da bi rekel, da se bo katerikoli od nas tukaj, ki smo, spremenil. Ni
               šanse. Ne moremo spremeniti, otroka po sedmih že zelo težko spreminjamo. Poznam
               otroško pedagogiko, psihologijo, on se oblikuje do 7 leta, do 14 še lahko nekaj
               spremeni, potem pa je stvar lastne presoje oziroma principa lastne kože.</p>
               <p>Ampak, če gremo na ta zakon. Ja, seveda, meni je všeč tudi to, da spremembe
               amandmajev sledijo temu, kar je Zakonodajno-pravna služba napisala, seveda pa mi da
               pomislek glede tega, pa ne vem če sem prav slišal, ko je predstavnica
               Zakonodajno-pravne službe dejala,  da ima pomislek poslancev, ki so v določeni poslanski skupini in bi
               potem šli kot nepovezani oziroma samostojni, kaj bi bilo s sredstvi, ki so dodeljene
               njim. Če mi govorimo, da gre za to, da je poslanec, ne glede na to ali je izvoljen v
               neki politični skupini, poslanec vseh in da mora delati po svoji vesti, potem ni
               dobro, da je direktno in samo discipliniran glede na to ali bo ostal ali ne, če
               opazi, da ne sledi več tistim načelom, ki jih ima stranka ali da je on bil morda sam
               pri drugačnega mišljenja. To pomeni, da bi ti poslanci, da bi sredstva, ki prihajajo
               na poslanca, sprašujem ministra, njegova, bila sredstva, ki so vezana nanj, izključno
               nanj in jih lahko potem on, če ni v neki skupini, seveda lahko z njimi tudi
               razpolaga. Prenos denarja na politične stranke in tako naprej, to, kar je bilo
               rečeno, absolutno zakaj ne, saj poslanec je povezan tako ali drugače z neko politiko
               in tukaj nimam nobenih težav, tudi nimam težav s tem, da sprejmem amandmaje
               NSi-ja.</p>
               <p>Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala.</p>
               <p>Kot sem rekel, bom dal besedo gospodu ministru.</p>
               <p>Repliko na gospoda Kavtičnika, prav. Izvolite. Gospod Jerovšek, imate repliko 3
               minute.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Jaz sem vedel, da se bo gospod Kavtičnik oglasil, se pa čuti dežurnega, vedno.
               Verjetno ga je prizadelo tudi to, da sem omenjal financiranje kampanje gospoda
               Kacina, ker je bil njegov strankarski kolega in seveda pa jaz smatram za svojo
               politično in poslansko dolžnost, da omenim tudi gospoda Stepišnika, s katerim sem
               odlično sodeloval, pa ga imam za prijetnega človeka, ampak mislim, da je žrtev stanja
               duha znotraj stranke, da so mu enostavno naročili, treba je na tak način svoje ljudi
               gor postaviti, kjer se bodo lahko transparentno financirali, in se mi postavlja
               vprašanje koliko takšnega denarja mora zaokrožiti nazaj za delovanje strenke, poceni
               denarja. Moram pa tudi omeniti, da sem to omenil zaradi tega, ker me je nekaj
               direktorjev opozorilo kaj je to ali se boste kaj oglasili ali kaj. In še enkrat
               pravim verjetno dobro vodi podjetje, ampak če se odločiš za politiko, ne smeš sedeti
               na dveh stolih, naš zakon je tak. Tudi to, kar se danes, ta pravila glede tega kaj
               lahko počne poslanec, jaz sem bil tudi raziskovalec, pa sem se odpovedal temu, pa
               nisem hotel, sem se posvetil 100% politiki in nisem tam paralelno vlekel denarja. In
               pri nas se vedno več krši, <gap n="..."/><stage>/nerazumljivo/</stage><gap n="..."/> kaj vse se lahko počne poleg
               Državnega zbora ali ministri. Oprostite, to bom na glas rekel, in to niso zgledi, to
               so dvojna merila. In še kolega Kavtičnik. Mene veseli, da ste volilne sisteme
               omenili. Jaz mislim, da če bi bili pravi ljudje, pa ne pokvarjeni, lahko znotraj
               vsakega volilnega sistema dobro delujejo. Samo, žal se je pri nas izkazalo, da sistem
               ne deluje, da je pripeljal državo na nizko raven, v katastrofo. Kolegica Maša Kociper
               pa vam bo lahko pove, da tam kjer je večinski sistem v Veliki Britaniji, so ravno
               tako kritični, in da so ravno tako različna mnenja, celo posameznik lahko pride, brez
               stranke v parlament če je dovolj prepoznaven, dovolj kreposten, dovolj velik format,
               dobi tak rezultat in zmaga, ni noben problem, kar pri nas ni možno. Pri nas brez
               stranke  ne moreš uvrstiti v
               parlament, nihče. In pa, seveda, da je tam šefica opozicije na vprašanje gospoda
               Vebra, kaj je naloga opozicije, jasno odgovorila: <q>"Ja, koalicija ima svoj program in
               projekte, ki jih uresničuje, naša naloga pa je, da jih pri tem oviramo in temu
               nasprotujemo."</q> To! Razumete? In je delujoča demokracija. Gospod Kavtičnik pa to
               prikazuje kot slabost. Hvala. Oprostite.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Dobro, tri minute so potekle. Hvala, ker ste opazili gospo Mašo Kociper, ki se nam je
               pridružila namesto gospe Alenke Bikar. <gap n="..."/><stage>/Smeh./</stage><gap n="..."/></p>
               <p>Kot sem že napovedal, zdaj dajem besedo gospodu ministru, potem pa bom odprl drugi
               krog prijav. Nekaj prijav že imamo. Izvolite, gospod minister.</p>
            </sp>
            <sp who="SDT6:VirantGregor">

               <speaker>DR. GREGOR VIRANT:</speaker>

               <p>Hvala lepa. Samo nekaj komentarjev na izrečeno in na mnenje Zakonodajno-pravne
               službe.</p>
               <p>Torej, seveda, v Vladi, na ministrstvu in vladni Službi za zakonodajo tudi sedijo
               kvalificirani pravniki. Veliko nas je, ki imamo pravne kvalifikacije in imamo pač v
               teh točkah drugačna mnenja, in s tem ni nič narobe. ZPS se je postavil na stališče,
               da je lahko ta omejitev financiranja strank s strani pravnih oseb ustavno sporna,
               niti niste decidirano rekli, da je protiustavna, ampak opozarjate na določena
               tveganja. Predlagatelji mislimo drugače in drugače mislijo tudi pravniki na Računskem
               sodišču, drugače mislijo tudi pravniki na Komisiji za preprečevanje korupcije in
               drugače mislimo pravniki na MNZ in vladni Službi za zakonodajo ter v vseh drugih
               organih državne uprave, ampak s tem ni nič narobe. Mislim pa, da ima ta argumentacija
               eno šibko točko. Namreč, če je ta omejitev sporna, ustavno sporna, potem je tudi
               sedanje stanje protiustavno, ker že danes imamo omejitve za financiranje tako s
               strani fizičnih kot pravnih oseb, nekaterim subjektom pa je celo popolnoma
               prepovedano financiranje političnih strank. In tu ne delamo drugega, kot da delamo en
               korak naprej pri teh omejitvah.</p>
               <p>Glede financiranja, glede dogovora med poslansko skupino in stranko o prenosu dela
               sredstev, je treba eno stvar zelo jasno povedati. Ureditev, ki jo predlagamo, ohranja
               avtonomijo poslanske skupine. Torej, politična stranka ne more kar vzeti poslanski
               skupini sredstev, ki so namenjena za delo poslanske skupine, ampak mora biti to
               odločitev poslanske skupine. Avtonomija je ohranjena, če se poslanska ne strinja,
               potem tega prenosa ni. Je pa dejstvo, da stranka, štab stranke, logistika in tako
               naprej, tudi veliko naredi za poslansko skupino. Tu je neka povezava in je to
               zagotavljanje sredstev normalna stvar, v okviru skupnega obsega denarja. Mi tu niti
               za en evro ne povečujemo količine denarja, ki gre za politične stranke iz javnih
               sredstev. Če dam samo en primer. Recimo, večina strank, zlasti tiste, ki delujemo
               bolj programsko, vsebinsko, ima strokovne odbore. To so ljudje, ki se ne ukvarjajo
               poklicno s politiko, so v bistvu amaterji, politični amaterji, vendar so strokovnjaki
               na nekih področjih in stranki pomagajo pri oblikovanju političnih stališč. Velikokrat
               to zahteva veliko dela. Velikokrat so to obsežne ekspertize, mnenja, analize in tako
               naprej in včasih se kaj malega za to tudi plača. Zdaj pa, ali je to delo opravljeno
               za stranko ali je za poslansko skupino, v bistvu je za oboje - pomaga oblikovati
               stranki mnenje, hkrati pa tudi poslancem pomaga pri odločanju o zakonodaji in drugih
               zadevah. Tako da tu so stvari v resnici povezane in je zelo umetno in birokratsko, če
               to preveč delimo.</p>
               <p>Zdaj, da bi financiranje strank razširili tudi na stranke, ki so na volitvah dobile
               manj kot 1%, te ideje smo dobili s strani zunajparlamentarnih strank. Smo jih seveda
               temeljito proučili, vendar smo prišli do ugotovitve, da bi to zelo hitro lahko
               povzročilo velike zlorabe. Lahko bi povzročilo ustanavljanje strank samo zato, da se
               pokasira nekaj državnega denarja, tudi če se sploh ne misli resno s projektom
               politične stranke. Torej,
               stranka pokasira nekaj denarja, ga porabi in potem ugasne. Zato tudi Ustavno sodišče
               pravi, da je ta limit nekje na 1% zelo smiseln limit. In to dejstvo, da zdaj ne bo
               financiranja s strani podjetij, nič kaj bistveno ne spreminja.</p>
               <p>Prepoved financiranja s strani podjetij je zelo dobra in zelo smiselna stvar. Mislim,
               da je gospod Horvat rekel, uporabil tisti rek, da ni zastonj kosila. Gotovo marsikdo,
               marsikakšno podjetje financira stranko s popolnoma čistimi nameni. Ker verjame v nek
               političen program, ker verjame v nekega liderja, pa je dal denar za to, da bo ta
               lider in ta program lažje zmagal na volitvah. Bojim pa se, da vsi vemo, da se vsi
               zavedamo, da dostikrat pa firme z donacijo ali pa v zameno za donacijo nekaj
               pričakujejo. In navsezadnje tudi politike postavljajo v neugoden položaj, tudi tiste,
               in sem prepričan, da so v večini, ki niso pripravljeni sprejemati nekih odločitev v
               korist podjetij, ki so donirala, ampak so postavljeni v neugoden položaj, ker ta
               podjetja od njih nekaj pričakujejo. Tako da to bo bistveno izboljšalo politično
               higieno, higieno v odnosih med gospodarstvom in politiko. Ko bomo sprejeli novelo
               Zakona o dostopu do informacij javnega značaja, in upam, da jo bomo, in ko bo
               kompletno poslovanje firm v državni lasti, večinski državni lasti, postalo javno,
               tudi za nazaj, bomo marsikaj videli. Me prav zanima. Takrat bodo imeli mediji zelo
               veliko zanimivega dela, videti, recimo, kakšna je korelacija - o tem bi se dalo
               delati dobre ekspertize, kakšno doktorsko disertacijo napisati -, korelacija, recimo,
               med poslovanjem podjetij v državni lasti s privatnimi podjetji in koliko potem ta
               podjetja donirajo politične stranke. Prav zanimivo bo to opazovati.</p>
               <p>Tako da ta zakon - gospod Horvat je rekel, ta zakon ne prinaša oziroma si stranke ne
               režemo, ne režejo večjega kosa pogače, kolača. Nasprotno je - davkoplačevalcem bo ta
               zakon prihranil denar. In sicer, kateri denar? Tisti denar, ki gre posredno preko
               podjetij v državni lasti po ovinkih, po raznih poslih do političnih strank. To bomo
               prihranili in se izognili vsem korupcijskim tveganjem, ki so s tem povezana.</p>
               <p>Ničesar od tega, kar ta zakon prinaša, ne smete jemati kot sporočilo ali pa kazanje s
               prstom na kogarkoli izmed vas, da je koruptiven, ker se potem posamezni poslanci
               oglašate in pravite, <q>"saj mi nismo koruptivni, takšen zakon je čisto nepotreben."</q>
               Daleč od tega, da bi jaz mislil, da je gospod Lisec ali pa gospa Ramšak ali pa
               kdorkoli, ki tamle na drugi strani sedi, koruptiven, da je sprejemal podkupnine in
               tako naprej. Ima pa stranka SDS probleme s korupcijo na višji ravni, to pa vsi vemo.
               Zato je tudi ena koalicija razpadla, zato je tudi neka Vlada prenehala delovati, ker
               nekdo ni bil sposoben dojeti sporočila državnih institucij, ne nekih časopisnih
               člankov ali pa nekih anonimk in natolcevanj, ampak sporočila državnih institucij, ki
               bi jih moral vsak politik razumeti. Če dobi politik tako sporočilo državne
               institucije, sodišča ali drugega državnega organa, se mora potem umakniti in kot
               zasebnik s pravnimi sredstvi zadevo razčistiti in priti zadevi do dna. In se potem,
               če se razčisti pred sodiščem, vrniti v politiko z dvignjeno glavo kot zmagovalec.
               Tako bi se v politiki moralo delati. In zato tudi med drugim mi danes nismo več
               skupaj v koaliciji, čeprav, kot je rekla kolegica Katarina, vsaj v ekonomskem delu
               programa in glede reform smo si zanesljivo programsko bistveno bliže. In smo tudi
               čisto lepo sodelovali in še danes s poslanci SDS v veliki večini nimamo čisto nobenih
               problemov in lahko normalno sodelujemo, ampak zdaj sem se že malo oddaljil.</p>
               <p>Še to bi rad rekel. V pogovorih s KPK je komisija izrazila tudi stališče oziroma dala
               predlog, da bi  se nezakonito
               financiranje političnih strank definiralo kot kaznivo dejanje. To, mislim, da bi bil
               pa zelo, zelo velik in pomemben korak naprej k preprečevanju korupcije in
               korupcijskih tveganj na tem področju. Danes namreč nezakonito financiranje stranke
               samo po sebi ni kaznivo dejanje. Lahko je kaznivo dejanje pranje denarja, lahko je
               kaznivo dejanje utaja davka ali kaj podobnega. Nezakonito financiranje stranke samo
               po sebi pa ne. In ob naslednji spremembi kazenske zakonodaje, torej Kazenskega
               zakonika, bi kazalo tudi o tem razmisliti.</p>
               <p>Za konec bi rekel še to, kot sem rekel že na začetku, daleč od tega, da bi kdorkoli
               od nas pripravljavcev mislil, da bo ta zakon rešil vse probleme, povezane s korupcijo
               v političnih strankah. Da bo kar čez noč dvignil ugled strank in zmanjšal občutek
               ljudi, da so stranke skorumpirane. Ne bo. Ali pa celo več, da bo rešil korupcijske
               probleme te države kar tako, daleč od tega. To je samo eden od kamenčkov v mozaiku.
               Drugi kamenčki so najbrž še pomembnejši - to, da policija s polno paro dela, to, da
               NPU s polno paro dela, to, da tožilstvo dela, to, da padajo ovadbe, obtožnice. Da
               padajo tudi sodbe, obsodilne sodbe za korupcijo in gospodarski kriminal, tudi
               pravnomočne so že nekatere med njimi. To so pa še veliko večji kamenčki v mozaiku, ki
               ga bomo lepo počasi potrpežljivo in vztrajno sestavljali in ga bomo na koncu tudi
               sestavili.</p>
               <p>Aha, še vprašanje glede nepovezanega poslanca. Seveda, če nepovezani poslanec odnese
               s seboj tudi del sredstev za delovanje poslanske skupine, to vemo, ker se ta sredstva
               odmerjajo glede na število članov poslanske skupine. In če poslanec odnese del teh
               sredstev, se seveda tudi limit, koliko lahko poslanska skupina prenese na politično
               stranko, avtomatsko zniža. In če bi bil ta znesek v pogodbi potem v neskladju z
               zakonom, zaradi tega, ker je en poslanec odšel, se mora takoj skleniti aneks in
               pogodbo uskladiti z zakonom. Tako da tu ni skrbi. Če se poslanec odloči za samostojno
               pot, nese s sabo tudi sredstva za delovanje v poslansko skupino nepovezanih in to
               odnese svoji bivši poslanski skupini.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala.</p>
               <p>No, zdaj predlagam, da bi najprej dobili besedo tisti, ki še niso razpravljali, potem
               pa še izjemoma tisti, ki ste že razpravljali. In tu si bom privoščil, da si bom sam
               vzel besedo, pa ne bom dolg.</p>
               <p>Torej, jasno je, da za ta slab ugled v javnosti oziroma za percepcijo javnosti, kot
               jo razne ankete izkazujejo, smo v veliki meri odgovorne politične stranke. Pa ne samo
               politične stranke, ampak tudi posamezni poslanci, ne zato, da bi bili skorumpirani,
               ampak zaradi tega, ker se medsebojno obtožujemo tudi za nedokazana dejanja. In moram
               reči, da kdor misli, če kaže s prstom na drugega, da je s tem sam ostal neomadeževan,
               ni res. Namreč, naša javnost v Sloveniji je izrazito naklonjena posploševanju. Mi
               imamo ta problem indukcije, da se iz posamičnih primerov posploši na vse primere.
               Tipičen tak primer smo poslanci tukaj - zaradi, če smem uporabiti ta izraz, nekaj
               gnilih jabolk smo vsi kontaminirani. Prepričan sem, da temu ni tako. In vsaj v
               Pozitivni Sloveniji si bomo poskušali prizadevati, da se ta ugled povrne, saj so
               pravzaprav stranke temelj parlamentarne demokracije.</p>
               <p>Ta inkriminirani 7. člen, o katerem je veliko govora. Torej, tudi mi smo imeli v
               stranki pomisleke, tako kot Zakonodajno-pravna služba, pa tudi nekateri drugi, glede
               nesorazmernosti prepovedi financiranja s strani pravnih oseb. Vendar smo na koncu le
               ugotovili, da gre v Sloveniji za nek specifičen primer. Namreč, predvsem v tem, da
               imamo še veliko državnega premoženja, veliko državnih podjetij. In kar je še večji
               problem, je to,  da
               upravljanje teh podjetij ni skoncentrirano na eno pravno osebo, ampak imamo v tem
               trenutku v Sloveniji pet institucij, ki upravljajo državno premoženje, s tem pet
               nadzornih svetov, pet skupin lobistov v ozadju. In kje se to potem pozna - pri tem,
               da so ta državna podjetja v veliki meri usmerjena v financiranje političnih strank,
               kar pa je izrazito narobe. S tem želim povedati, da je zelo težko pa zdaj samo ene
               vrste podjetij prepovedati, ker se itak to njihovo agregatno stanje, če tako rečem,
               spreminja in se bo spreminjalo. In smo na koncu le prišli do tega, da je najbolje, da
               prepovemo vsem pravnim osebam, s tem pa seveda ni dana možnost oziroma ni prepovedana
               možnost pa fizičnim osebam. Tudi če si lastnik podjetja, lahko kot posameznik, kot
               fizična oseba lahko financiraš stranko, lahko se opredeliš za stranko, ne boš mogel
               pa iz tega dobička več financirati; tak predlog je.</p>
               <p>Še večji problem, ki ga osebno iz dolgoletne prakse v gospodarstvu zasledujem, je v
               tem, da se prav zaradi te prepletenosti politike in gospodarstva velikokrat dajejo
               neka dela raznim insiderjem oziroma outsiderjem in posredniškim podjetjem, ki
               opravljajo nekatere stvari za protiusluge, tako za zaposlovanje sorodnikov,
               političnih veljakov, pa tudi za nekatere druge oblike. Torej, vse to nakazuje, da
               vsaj dokler ne rešimo tega upravljanja na višjem nivoju in zreduciramo na eno državno
               podjetje, ki bo upravljalo s tem državnim premoženjem, mislim, da je prav, da te
               stvari tako tudi v ta zakon vključimo.</p>
               <p>Sicer ne bi govoril okrog tega, vendar le moram, okrog gospoda Stepišnika pa zdaj
               reči. Sicer ni predmet tega, ampak zaradi tega, ker je bilo to že rečeno. Namreč,
               gospod Stepišnik je funkcijo ministra prevzel po tem, ko je bil že ta razpis dan ven.
               Dal ga je nek drug minister, drug minister je imenoval komisijo. In mislim, da gospod
               Stepišnik bi kot lastnik, solastnik podjetja, naredil veliko krivico svojim
               zaposlenim, če ne bi, glede na program, ki ga njegovo podjetje izpolnjuje, tudi
               svojim delavcem omogočil, da pridejo do sredstev, o katerih so odločali, kot rečeno,
               drugi, in se je sam iz postopkov izločil. Vem, da se s tem razprava ne bo končala,
               ampak osebno menim, da tudi mnenje protikorupcijske komisije na tem nivoju nekaj
               šteje. Pa ne bi več rad o tem govoril.</p>
               <p>Besedo dajem naslednjemu prijavljenemu, ki še ni razpravljal, to je gospod Zanoškar.
               Še prej bi vas pa obvestil, da gospo Janjo Klasinc na seji nadomešča gospod Jani
               Möderndorfer.</p>
            </sp>
            <sp who="SDT6:ZanoškarMatjaž">

               <speaker>MATJAŽ ZANOŠKAR (PS PS):</speaker>

               <p>Hvala, predsedujoči. Lep pozdrav ministru s sodelavci, predstavnikom Ministrstva za
               notranje zadeve! Kolegice in kolegi!</p>
               <p>Mene prav čudi, da nekateri predstavniki političnih strank danes toliko govorite kot
               neko nasprotovanje temu zakonu, ki je danes na mizi in v obravnavi. Poglejte, cela
               množica nekih poročil Računskega sodišča in tudi drugih organov dokazuje, da se je na
               področju financiranja političnih strank dogajalo marsikaj. Marsikaj takega, kar je
               povezano s korupcijo, kar meji na koruptivna dejanja. In danes, ko imamo priložnost,
               da to popravimo in spravimo na nek boljši nivo, pa bi se nekateri kar zoperstavljali
               takim določilom oziroma takemu zakonu. Prav zaradi tega financiranja, prav zaradi teh
               koruptivnih dejanj,  ki so se v
               preteklosti dogajala in v katera so bile vpete mnoge politične stranke, prav zaradi
               tega pada ugled političnim strankam, pa tudi nam politikom. Ne sicer samo zaradi
               tega, vendar tudi zaradi tega. Danes pa lahko slišimo tu razno razne debate, ki se
               dotikajo posameznikov, bodisi v naši stranki Pozitivni Sloveniji ali pa v kateri
               drugi, kar pravzaprav nima nobenega smisla in nobene povezave s členi in z amandmaji
               tega zakona, ki je danes pred nami. Jasno je, da financiranje političnih strank mora
               biti urejeno na tak način, da se bodo zmanjšala vsa tveganja in priložnosti, ker
               vemo, da priložnost dela tatu. Tudi iz preteklosti, ko smo v Državnem zboru
               oblikovali razne preiskovalne komisije za bodisi brezplačnike, bodisi za kakšne druge
               stvari se je lahko ugibalo in sumilo, da so nekatere stranke s financiranjem iz
               gospodarskih družb, tudi državnih, v državni lasti, oplemenitile svoje finance in s
               tem tudi lahko delale na terenu oziroma poslovale s tem denarjem. Torej, absolutno
               stanje duha v Pozitivni Sloveniji je zdravo, je pošteno in dobronamerno, saj ta
               določila tega zakona podpiramo. Pa ne samo to, tudi ko gledamo nekatere amandmaje
               bodisi stranke Nove Slovenije nekako simpatiziramo z njimi, ker vemo, da je v
               nekaterih teh amandmajih tudi so določila, ki bodo izboljšala celoten zakon, ki bodo
               še bolj izpilila ta določila zakona in bodo pripeljale tako rekoč še do boljšega
               cilja, ki smo si ga vsi skupaj zastavili. Torej, jaz osebno vsekakor se strinjam,
               bodisi z amandmajem k 8. členu Nove Slovenije, bodi k 10., kjer gre za financiranje
               na lokalnem nivoju, kjer gre tudi za financiranje po poti najemanja kreditov. Tako da
               s tem nimam nobenega problema in nobene težave. Je pa tudi to določilo in ta možnost
               dana, kot je denar in financiranje poslanskih skupin, se strinjam, da tudi ta
               možnost, ki nekako sedaj ni bila toliko transparentna in se je uporabljala na takšne
               in drugačne načine, da je transparentna in da se ta denar, če je dogovorjeno,
               uporablja tudi za delovanje stranke. Se pravi, v osnovi podpiram ta določila. Vem, da
               to ni še končna verzija. Vem, da bo potrebno še marsikaj postoriti in modificirati,
               da bomo prišli do verzije, ki bo dobra za vse in da bo zares prinašala oziroma
               dosegala ta cilj, da bo poslovanje političnih strank, financiranje političnih strank
               transparentno in očem javnosti na voljo v vsakem trenutku, da bodo lahko tudi
               državljanke in državljani prepričani, da je to financiranj pošteno. Pomembno se mi pa
               zdi to, da je absolutna izločitev gospodarstva iz kroga financiranja političnih
               strank taprava in nujna. Politika naj gre iz tega kroga ven. Tu nima kaj delati, ker
               vsaka usluga, ki jo politična stranka dobi, se plača. Se plača tako ali drugače, vse
               se vrača, vse se plača. To tudi iz preteklosti vemo, kako se je to dogajalo. To
               financiranje na tak način kot je sedaj zastavljeno, kot je sedaj predvideno v tem
               zakonu se mi zdi, da bo transparentno, da bo čisto in da bo izločilo marsikatero
               tveganje, korupcijsko tveganje v nadaljevanju za delo političnih strank. Torej,
               podpiram celoten zakon pa tudi nekatere amandmaje, ki prihajajo iz drugih strank. Tu
               sem govoril predvsem o Novi Sloveniji in o amandmaju k 8. in 10. členu. Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa. Sedaj ugotavljam, da ni več prijavljenih takšnih, ki še niso
               razpravljali. Zato bi sedaj tisti, ki ste že razpravljali, če se še kdo želi
               prijaviti bi predlagal, da bi se omejili na 5 minut, ker ste že imeli možnost.  Gospa Sonja Ramšak.</p>
            </sp>
            <sp who="SDT6:RamšakSonja">

               <speaker>SONJA RAMŠAK (PS SDS):</speaker>

               <p>Hvala. Glede na to, da ste predlagali 5 minut bi moral dati na glasovanje
               proceduralni predlog, ampak jaz ne rabim nikoli več kot 5 minut. Upam, gospod
               predsednik, da me ne boste ustavili, ker bom diskutirala o tistem, kar ste tudi vi
               diskutiral, to pa je o gospodu Stanku Stepišniku, ministru za gospodarstvo.</p>
               <p>Namreč v razpravah ste izpostavili njega in pri tem tudi zelo lepo povedali, da
               komisija za preprečevanje korupcije ni <gap n="..."/><stage>/Nerazumljivo./</stage> glede na to, da so bila
               dodeljena sredstva iz državnega proračuna njegovemu podjetju ne vidi nič
               koruptivnega. Zanimivo, komisija za preprečevanje korupcije v enih primerih, ko
               govorimo o desnih politikih ali gospodarstvenikih odloča drugače, ko govorimo o levih
               pa spet drugače. Vprašanje je, ali je gospod minister dejansko levi ali je desni ali
               je sredinski. Kajti, nekoč je želel kandidirati za župana na listi Slovenske
               demokratske stranke. Ampak o tem ni danes govora<gap n="..."/><stage>/Oglašanje iz klopi./</stage></p>
               <p>Ko izpostavljate to<gap n="..."/> Ali lahko zagotovite mir v dvorani, da lahko govorimo tisti,
               ki smo na vrsto za razpravo, gospod predsednik?</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Prosim, da se umirite, da lahko gospa<gap n="..."/></p>
            </sp>
            <sp who="SDT6:RamšakSonja">

               <speaker>SONJA RAMŠAK (PA SDS):</speaker>

               <p>Mislim, da je tu prostor, kjer je potrebno politično razpravljati, ne pa morda kje za
               kakšnim vogalom ali pa v gostilni in povedati svoje mnenje in stališče in da je to
               tisto pravo mesto.</p>
               <p>Ko govorimo o gospodu Stepišniku, če kdo, lahko rečem, da ga jaz zelo dobro poznam.
               Poznam ga še iz tistih let, ko je bil še pripravnik v Emo orodjarni Celje, kjer sem
               bila tudi sama zaposlena. Nespodbitno je, da je dejansko ustvaril uspešno podjetje,
               ampak vprašanje na kakšen način. O tem vedo tisti, ki so nekoč delali v orodjarji,
               zelo veliko povedati<gap n="...."/><stage>/oglašanje iz klopi./</stage> Če je lahko predsednik odbora govoril o
               tem, mislim, da lahko tudi jaz govorim o tem<gap n="...."/><stage>/oglašanje iz klopi./</stage> Ali vi vodite
               mogoče, gospod Brulc, sejo? Jaz se bom omejila na svojih 5 minut. Ampak mislim, da je
               prav, ko govorimo o politični korupciji je prav, da opozorimo na nekatere stvari. In
               ko govorimo o ministru za gospodarstvo, kjer mu je ministrstvo dodelilo več kot
               300.000 evrov državnega proračuna je za mene moralno in etično sporno. Če bi bila jaz
               minister, bi takšen razpis in sredstva, ki so mu dodeljena jih ne bi sprejela. In to
               bilo moralno in etično. In takrat bi lahko govorili, da politiki nismo koruptivni. In
               to je očiten primer tega zavajanja javnosti. In če govorimo o podjetju gospoda
               Stepišnika seveda prav, da se pove koliko sredstev je dobil iz državnega proračuna
               podjetja. Seveda ni sporno, če so bili vsi razpisi korektno sredstva dodeljena. Ampak
               ko postane nekdo poslanec ali minister, takrat pa je sporno, ko so dodeljena
               sredstva. Ne pozabite, da je tako minister Stepišnik, ko je bil še v funkciji
               poslanca Državnega zbora, dobil s strani Mandatno-volilne komisije s sklepom, da
               lahko tudi dela v tem podjetju, se pravi, ne pro bono, ampak tudi za plačilo. Tukaj
               je vmešavanje podjetja in direktno vplivanje lahko tudi ministra za gospodarstvo ali
               pa poslanca na dodelitev sredstev. Tu so sporne stvari. In o teh se je treba
               pogovarjati takrat, ko se pogovarjamo o politični korupciji. Ampak žal tega nekateri
               na drugi strani nočete slišati. Seveda ne, takrat kadar so izpostavljene osebe na
               vaši strani. In če govorimo o uspešnosti, seveda, normalno, saj je lahko takrat z
               odkupom certifikatnih lastniških deležev dejansko postal praktično 100% lastnik Emo
               orodjarne Celje in Corda Emo orodjarna. Ampak na kakšen način? Uspešen podjetnik
               zagotovi svojim zaposlenim tudi dostojno plačo, ne pa minimalno plačo. Za mene je
               tisti podjetnik uspešen, ki ima zelo dobro plačane svoje zaposlene. Njegovi
               orodjarji, ki so specialisti, rezkalci in tako naprej pa imajo v večini primerov
               minimalno plačo. Pozanimajte se, pa boste videli, da to drži, kar govorim. In na
               kakšen način so morali odprodajati svoje certifikate vam lahko tudi zaposleni
               marsikaj povedo. In to je tudi tista resnica o kateri je treba govoriti.  In še enkrat se bom vrnila k tej
               temi. Že v svoji razpravi sem povedala, da nismo vsi enaki, da nismo vsi politiki
               koruptivni, ampak da je treba dejansko imeti enaka merila do vseh. Prav je, da se
               preganja korupcija, prav je da politiki odgovarjajo, ampak jaz mislim, da politiki
               bomo odgovarjali tudi na volitvah, če bodo volivci imeli dostop do vseh informacije.
               Za to pa so odgovorni tudi mediji.</p>
               <p>Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa.</p>
               <p>Gospod podpredsednik Lisec.</p>
            </sp>
            <sp who="SDT6:LisecTomaž">

               <speaker>TOMAŽ LISEC (PS SDS):</speaker>

               <p>Hvala, predsednik, še enkrat.</p>
               <p>Morda še nekaj razmišljanj, potem pa amandmaji. Pri nekaterih razpravljavcih sem imel
               občutek, kot da do zdaj financiranje strank sploh še ni bilo urejeno, ker so govorili
               kako je fino, ko bo enkrat to urejeno. Že zdaj je urejeno, in tudi v SDS mislimo, da
               so posamezne spremembe potrebne, tudi, brez skrbi, ne bomo nasprotovali tistim
               amandmajem, tudi v naših amandmajih so zajeti, ki urejajo predvsem to delovanje glede
               preglednosti, javnosti, transparentnosti, sankcioniranj in tako dalje glede
               političnih strank. Edino, kar se razlikujemo od ostalih strank je to, da mi menimo,
               da s tem ko pravne osebe, zasebniki ne bodo mogli več financirati političnih strank,
               se po našem mnenju korupcijsko tveganje zvišuje, ne pa znižuje. In bom rekel, zelo me
               moti, ko nekateri govorijo, kako podjetja v državni lasti že itak, kljub temu, da ne
               smejo, financirajo politične stranke. Spoštovani, zakaj imamo mi nadzorne organe v
               tej državi, Računsko sodišče imamo, AJPES imamo, dobro, SDK so itak nekateri ukinili,
               verjetno zaradi določenih razlogov in še druge institucije imamo, zdaj pa govorimo,
               imamo zakon, ki prepoveduje, vsi delajo in zdaj si bomo oprali roke. Ne bomo si,
               ravno to mi trdimo, da s tem ko bomo zožili tako višino zneska financiranja
               političnih strank, tudi s strani fizičnih oseb in prepovedali pravnim osebam, bom
               rekel, legalno financiranje javnih strank, bomo naredili by-pass do sivega
               financiranja političnih strank, če tako želite. Poglejte primere tujine, mi gremo na
               priporočila, še enkrat govorim, na priporočila GRECO ne na zahtevo Evropske
               direktive, na priporočila GRECA gremo do skrajnega in seveda tudi verjetno najlažjega
               za ministra in njegovo ekipo, ukinjanje financiranja političnih strank s strani
               pravnih in zasebnih oseb, kljub temu, da pri sedanjem stanju je samo 8% v budžetu
               političnih strank financiranih s strani pravnih oseb, zasebnikov in tudi fizičnih
               oseb. Samo 8%, mi pa zdaj iz tega delamo nek halo, in kako bo ko bomo le teh 8%
               oziroma verjetno malo manj, ker so tukaj še fizične osebe, naredili en križec in si
               bomo opravili roke, zdaj pa bo kar na enkrat politična, politične stranke bodo pa kar
               na enkrat, korupcija bo izginila, vse bo tipi-topi, kako bo super, ker kot ste zdaj
               govorili, s tem dosedanjim načinom financiranja političnih strank smo pa itak stranke
               leglo korupcije. In jaz še enkrat poudarjam, tudi z današnjim zakonom slovenska
               javnost ne bo imela niti za milimeter ali odstotek, če želite, boljše mnenje o
               političnih strankah. Tukaj se pridružujem predvsem kolegu Horvatu in Kavtičniku, ja
               posamezniki oziroma politiki smo tisti, ki oblikujemo tudi javno mnenje glede naših
               nastopov, ampak tudi jaz osebno obžalujem da smo se danes dotaknili nekih ekscesnih
               primerov o političnih strankah, ampak minister je rekel, en politik še ne pomeni, da
               je celotna politika skorumpirana, pa ne glede na to iz katere strani letijo sumi na
               drugo stran.</p>
               <p>Skratka, naši amandmaji so zelo blizu tistemu, kar je rekla tudi Zakonodajno-pravna
               služba. Določeni ukrepi glede sofinanciranja, financiranja političnih strank s strani
               pravnih oseb, tako višina donacije pravnih oseb, so ustavno sporna. Ampak seveda,
               minister je rekel, vsak pravnik drugače mislimo, torej se sprašujem ali sploh rabimo
               pravnike pri posameznih zakonih, da jih pomagajo soustvarjati in očitno se izkazuje,
               trije pravniki, pet pravnih mnenj in verjetno 10 računov za izdelavo pravnega
               mnenja.</p>
               <p>Skratka, resnično naši členi oziroma naši amandmaji k 7. členu in seveda večina
               ostalim tudi sledi, deloma vračajo res nazaj na preteklo stanje, podprli pa smo tudi
               v naših amandmajih vse tisto, ker se je govorilo glede kam se dajo  presežki prihodkov humanitarne
               organizacije, da je treba imeti transparentne tudi mladinske organizacije, ženske
               organizacije.</p>
               <p>Mislimo, da če bo neka fizična oseba dala več kot povprečno bruto mesečno plačo na
               delavca v Republiki Sloveniji, jo bomo, grdo rečeno, pribili na pranger pa ni važno
               ali si jim rekel po drugi strani pravna oseba in bo Janez Novak daroval stranke, ne
               kot pravna oseba, ki jo ima, ampak kot fizična oseba, ga bomo pribili na prange. Kdo
               bo sploh šel sodelovati s političnimi strankami? Nihče. Kaj šele na državnem, če že
               ne na lokalnem področju.</p>
               <p>Naši amandmaji gredo tudi glede tega. Letna poročila. Ja. Saj se strinjamo.
               Transparentno, pregledno, javno, zato me resnično moti, da se zdaj operira kako pa
               SDS nasprotuje zakonu. Mi nasprotujemo izključno eni zadevi na katero je, potem ko
               smo tudi že na prvi obravnavi to rekli, opozorilo mnenje Zakonodajno-pravne službe na
               skoraj štirih straneh. Nekaj členov Ustave je <gap n="..."/><stage>/nerazumljivo/</stage><gap n="..."/> primer iz tujine.
               Če bi bil žleht bi tudi lahko rekel, ja, primeri tujine kažejo, da takšna
               restrikcija, kot jo skušate vi uvesti, ni nikjer v tujini. Je pa tudi res, da nikjer
               v tujini očitno politične stranke nimajo forumov 21, da jih podpirajo podtalno. Tako
               bi lahko jaz pogledal na to kako ostali sklepate.</p>
               <p>Odpiramo financiranje političnih strank vsem ob tem, da bo javno, seveda ne tisti, ki
               bo dal 20 evrov, da ga bomo pribili na zid in ga v letnem poročilu AJPES-a
               <gap n="..."/><stage>/nerazumljivo/</stage><gap n="..."/> kot nekega kriminalca, ker je imel pogum, da je v kakšni
               politični stranki deloval. Naredimo javno potem pa naj institucije kot so AJPES,
               računsko sodišče, protikorupcijska komisija, lahko še pet jih najdete in daste zakon,
               naj to pregledajo in kršitelje, ki delajo mimo zakona sankcionirajo. Tako preprosto
               je to.</p>
               <p>Vi pa to ožite oziroma črtate in dajete korupciji ne manj upanja za uspel političnih
               strank ampak več. To je naše edino drugačno mišljenje.</p>
               <p>Ne bomo nasprotovali amandmajem, tudi tistih koalicijskih, ki se deloma tudi dotikajo
               mnenja Zakonodajno-pravne službe, čeprav sem pričakoval, da bodo bolj zbližala
               stališča.</p>
               <p>Skratka to so edini naši pomisleki glede tega zakona in zato tudi, ker mislimo, da
               pravne osebe je prav, da financira politične stranke, izključno zaradi tega ne bomo
               podprli zakona.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala gospod podpredsednik.</p>
               <p>Prijavljenih ni več, zato zaključujem obravnavo in prehajamo na glasovanje o
               amandmajih, ki ga bom opravil na podlagi pregleda vloženih amandmajev z dne 5.
               novembra 2013 in na podlagi dodanih predlogov amandmaja k amandmaju k 15. člen in
               amandma k 16. členu.</p>
               <p>K 7. členu je podala amandma poslanska skupina Slovenske demokratske stranke. Želite
               obrazložiti glas?</p>
               <p>Ta amandma je vsebinsko povezan z amandmaji istega predlagatelja k 8., 10. in 12.
               členu. Če ta amandma ni sprejet, postanejo ostali navedeni amandmaji
               brezpredmetni.</p>
               <p>Če pa je ta amandma sprejet, postane amandma pod točko 2 brezpredmeten.</p>
               <p>Prehajamo na odločanje. Odpiram glasovanje. Zaključujem glasovanje.</p>
               <p>Kdo je za? <stage>(5 članov.)</stage> Kdo je proti? <stage>(9 članov.)</stage></p>
               <p>Amandma je zavrnjen.</p>
               <p>S tem so postali amandmaji istega predlagatelja k 8., 10. in 12. členu
               brezpredmetni.</p>
               <p>Prehajamo na amandma številka 2, ki so ga vložile poslanske skupine koalicije.</p>
               <p>Ta amandma je vsebinsko povezan z amandmajem istega predlagatelja k 8. členu. Če ta
               amandma ni sprejet postane amandma k 8. členu brezpredmeten. Želite obrazložiti glas? Ugotavljam, da ne.</p>
               <p>Prehajamo na odločanje. Odpiram glasovanje. Zaključujem glasovanje.</p>
               <p>Kdo je za? <stage>(15 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>8. členu je postal brezpredmeten pod številko 1.</p>
               <p>Pod številko 2 imamo amandma poslanske skupine Nove Slovenije. Želite obrazložiti
               glas? Prosim gospod Jožef Horvat.</p>
            </sp>
            <sp who="SDT6:HorvatJožef">

               <speaker>JOŽEF HORVAT (PS NSi):</speaker>

               <p>Hvala. Ta amandma bom podprl in prosim kolegice in kolega za podporo. Hvala lepa.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala.</p>
               <p>Prehajamo na glasovanje. Odpiram glasovanje. Zaključujem glasovanje.</p>
               <p>Kdo je za? <stage>(16 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>Imamo še amandma pod številko 3 koalicijskih poslanskih skupin. Torej to je šlo
               mimo.</p>
               <p>Glasujemo. Zaključujem glasovanje.</p>
               <p>Kdo je za? <stage>(10 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>K 9. členu je predlagatelj umaknil amandma.</p>
               <p>Pod točko 2 ostane amandma pod številko 1, Slovenske demokratske stranke in sicer z
               besedilom, da se člen črta.</p>
               <p>Želite obrazložiti glas? Ne želi.</p>
               <p>Glasujemo. Zaključujem glasovanje.</p>
               <p>Kdo je za? <stage>(6 članov.)</stage> Kdo je proti? <stage>(8 članov.)</stage></p>
               <p>Amandma je zavrnjen.</p>
               <p>Amandma k 10. členu pod številko 1 je postal brezpredmeten in imamo potem še amandma
               Nove Slovenije pod točko 2. Želi kdo obrazložiti glas?</p>
               <p>Prehajamo na odločanje. Odpiram glasovanje. Zaključujem glasovanje.</p>
               <p>Kdo je za? <stage>(16 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>Pod tem členom imamo še tretji amandma poslanskih skupin koalicije. Želite
               obrazložiti glas? Ne želite.</p>
               <p>Prehajamo na odločanje. Odpiram glasovanje. Zaključujem glasovanje.</p>
               <p>Kdo je za? <stage>(9 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>Pri 11. členu imamo dva amandmaja. Prvi poslanskih skupin koalicije. Ta amandma je
               vsebinsko povezan z amandmajem istega predlagatelja k 18. členu. Če ta amandma ni
               sprejet, postane amandma k 18. členu brezpredmeten.</p>
               <p>Če pa je ta amandma sprejet, postane amandma pod točko 2 brezpredmeten.</p>
               <p>Prehajamo na odločanje. Odpiram glasovanje. Zaključujem glasovanje.</p>
               <p>Kdo je za? <stage>(10 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>S tem je postal amandma pod točko 2 brezpredmeten.  Imamo amandma k 12. členu. Pod točko 1 je že postal
               brezpredmeten. Pod točko 2 poslanskih skupin koalicije pa imamo glasovanje. Želi kdo
               obrazložiti glas? Ne želi. Glasujemo.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>K 13. členu imamo vložene tri amandmaje. Prvi amandma je amandma Slovenske
               demokratske stranke, pri čemer vas opozarjam, če je ta amandma sprejet postaneta
               amandmaja pod točkama 2 in 3 brezpredmetna. Želi kdo obrazložiti glas? Ne želi.
               Glasujemo.</p>
               <p>Kdo je za? <stage>(5 članov.)</stage> Je kdo proti? <stage>(11 članov.)</stage></p>
               <p>Amandma je zavrnjen.</p>
               <p>Prehajamo na amandma pod številko 2 poslanskih koalicije. Obrazložitve glasu - ni
               interesa. Glasujemo.</p>
               <p>Kdo je za? <stage>(10 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Potem imamo še amandma pod številko 3, amandma Nove Slovenije. Želite obrazložitev
               glasu, gospod Horvat?</p>
            </sp>
            <sp who="SDT6:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Podprl bom ta amandma, ker z zakonom ureja financiranje
               političnih strank tudi na lokalni ravni, kar sedaj ni bilo rešeno. Gre torej s tem
               amandmajem za sistemsko rešitev in prosim za podporo.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Gospod Jani Möderndorfer.</p>
            </sp>
            <sp who="SDT6:MöderndorferJankoJani">

               <speaker>JANI MÖDERNDORFER (PS PS):</speaker>

               <p>Podprl bom enako ta amandma, ker dejansko s predlogom o katerem govori gospod Horvat,
               seveda, je nekako trajno rešeno tudi na lokalnem nivoju.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala. Gospod Lisec.</p>
            </sp>
            <sp who="SDT6:LisecTomaž">

               <speaker>TOMAŽ LISEC (PS SDS):</speaker>

               <p>Hvala. Tudi v Poslanski skupini SDS dajemo podporo temu amandmaju. Resnično je prav,
               da se lokalne skupnosti obveže, da se odločijo za financiranje lokalnih skupnosti
               oziroma političnih strank, ne pa da je, se bom grdo izrazil, posameznim lokalnim
               šerifom dovoljeno, da sredstva občine izrabljajo tudi za svojo lastno promocijo, med
               tem pa ko lokalnim političnim strankam oziroma skupinam ne dovoljujejo financiranje.
               Zato se strinjamo z amandmajem Poslanske skupine Nove Slovenije.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala tudi za vašo obrazložitev. Lahko preidemo na glasovanje? Lahko. Glasujemo.</p>
               <p>Kdo je za? <stage>(15 članov.)</stage> Je kdo proti? <stage>(Nihče.)</stage></p>
               <p>Amandma je pod številko 3 sprejet.</p>
               <p>14. člen, tu imamo amandma poslanskih skupin koalicije. Želi kdo obrazložiti glas?
               Amandma je tehnične narave. Glasujemo.</p>
               <p>Kdo je za? <stage>(11 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Pri 15. členu imamo amandma k amandmaju, in še amandma koalicije. Najprej imamo
               amandma Slovenske demokratske stranke. Če je ta amandma sprejet, postane amandma pod
               točko 2, pod točko 3 sedaj, brezpredmeten. Želi kdo obrazložiti glas? Ne želi.
               Glasujemo.  Kdo je za? <stage>(8
               članov.)</stage> Je kdo proti? <stage>(7 članov.)</stage></p>
               <p>Amandma je sprejet.</p>
               <p>S tem je postal amandma pod točko 3 brezpredmeten.</p>
               <p>Imamo še amandma k amandmaju, ki ste ga dobili z dodatnim<gap n="..."/><stage>/Medsebojno
               pogovarjanje./</stage> Seveda, s tem je tudi ta drugi amandma oziroma amandma k amandmaju
               postal brezpredmeten.</p>
               <p>S tem je postal brezpredmeten tudi amandma odbora k 16. členu oziroma amandma
               poslanskih skupin Pozitivne Slovenije brezpredmeten.</p>
               <p>Potem imamo pa še amandma odbora, ki ste ga dobili naknadno na klop. Želi kdo
               obrazložiti glas? Še enkrat, amandma, ki ste ga dobili danes naknadno na klop.
               Amandma k 16. členu. Glasujemo.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>Amandma odbora je sprejet.</p>
               <p>Potem imamo 18. člen, kjer imamo dva amandmaja. Poslanska skupina SDS je vložila
               amandma pod številko 1. Če je ta amandma sprejet postane amandma pod točko 2
               poslanskih skupin koalicije brezpredmeten. To je 18. člen, še enkrat ponavljam, da ne
               bo<gap n="..."/> Glasujemo o amandmaju številka 1.</p>
               <p>Kdo je za? <stage>(6 članov.)</stage> Je kdo proti? <stage>(9 članov.)</stage></p>
               <p>Amandma je zavrnjen.</p>
               <p>Glasujemo o amandmaju pod številko 2 poslanskih skupin koalicije.</p>
               <p>Kdo je za? <stage>(10 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Potem imamo amandma poslanskih skupin koalicije k 19. členu. Glasujemo.</p>
               <p>Kdo je za? <stage>(10 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Pri 20. členu imamo amandma koalicije. Želi kdo obrazložiti glas? Ne želi.</p>
               <p>Kdo je za? <stage>(10 članov.)</stage> Je kdo proti? <stage>(4 člani.)</stage></p>
               <p>Amandma je sprejet.</p>
               <p>Pri 21. členu imamo en amandma koalicijskih strank. Želi kdo obrazložiti glas? Ne
               želi. Glasujemo.</p>
               <p>Kdo je za? <stage>(10 članov.)</stage> Je kdo proti? <stage>(Nihče.)</stage></p>
               <p>Amandma je sprejet.  Naslednji
               amandma koalicije se nanaša na 22. člen. Glasujemo.</p>
               <p>Kdo je za? <stage>(10 članov.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Imamo amandma k 24. členu, ravno tako poslanskih skupin koalicije. Glasujemo.</p>
               <p>Kdo je za? <stage>(10 članov.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>In še zadnji amandma k 25. členu, poslanskih skupin koalicije. Glasujemo.</p>
               <p>Kdo je za? <stage>(11 članov.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje o vseh členih skupaj. Ali želi kdo obrazložiti svoj glas?
               Gospod Horvat, izvolite.</p>
            </sp>
            <sp who="SDT6:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Spoštovane kolegice in kolegi!Rad bi se zahvalil za podporo
               amandmajem Nove Slovenije, kot sem uvodoma povedal, da če bodo naši amandmaji
               sprejeti, bo tudi z naše strani, s strani Nove Slovenije, zagotovljena podpora temu
               zakonu. In tako bom tudi ravnal pri glasovanju. Hvala lepa.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala.</p>
               <p>Želi še kdo obrazložiti glas? <stage>(Ne želi.)</stage></p>
               <p>Prehajamo na glasovanje o vseh členih skupaj. Glasujemo.</p>
               <p>Kdo je za? <stage>(11 članov.)</stage> Kdo je proti? <stage>(4 člani.)</stage></p>
               <p>Ugotavljam, da so členi sprejeti.</p>
               <p>S tem zaključujem drugo obravnavo predloga zakona na matičnem delovnem telesu.
               Sprejeti amandmaji bodo vključeni v dopolnjen predlog zakona, ki bo sestavni del
               poročila odbora, v skladu s 133. členom poslovnika, točka 1.</p>
               <p>Glede poročevalca. Imate predlog? Če ni predloga, predlagam, da sem poročevalec
               sam.</p>
               <p>Prehajamo na <title>3. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O VOLILNI IN REFERENDUMSKI KAMPANJI (ZVRK-B).</title>
               </p>
               <p>Predlog zakona je Državnemu zboru v obravnavo predložila Vlada in je objavljen na
               spletni strani Državnega zbora v Poročevalcu z dne 29.7.2013.</p>
               <p>Poleg gradiva, objavljenega na spletni strani Državnega zbora, imamo na voljo še
               mnenje Zakonodajno-pravne službe z dne 22.10.2013, mnenje Obalne samoupravne
               skupnosti italijanske narodnosti z dne 27.8.2013, mnenje Pomurske madžarske
               samoupravne narodne skupnosti z dne 29.8.2013, mnenje Komisije Državnega sveta za
               državno ureditev z dne 28.10.2013, dopis Računskega sodišča Republike Slovenije z dne
               6.8.2013, dopis Skupnosti občin Slovenije z dne 28.8.2013 in dopis Koordinacije
               neparlamentarnih strank in list z dne 5.11.2013.</p>
               <p>K tej točki so bili vabljeni: Ministrstvo za notranje zadeve <stage>(z nami je minister z
               ekipo)</stage>, Zakonodajno-pravna služba, Državni svet <stage>(so se opravičili)</stage>, Sodni svet <stage>(so se
               opravičili)</stage>, Skupnost občin Slovenije, Združenje občin Slovenije, Združenje mestnih
               občin Slovenije <stage>(predstavnikov ni in se niso opravičili)</stage>, Koordinacija
               neparlamentarnih strank in list, ki jo zastopa gospod Andrej Magajna.</p>
               <p>V poslovniškem roku so amandmaje vložile poslanske skupine Pozitivne Slovenije,
               Socialnih demokratov, Državljanske liste in DeSUS ter Poslanska skupina Slovenske
               demokratske stranke. Pregled amandmajev  ste prejeli na mizo. Na mizo ste prejeli tudi predlog za
               amandma odbora k 4. členu, ki ga je predlagal poslanec mag. Ivan Vogrin.</p>
               <p>Na zahtevo skupine poslank in poslancev je Državni zbor o predlogu zakona dne
               27.9.2013 opravil splošno razpravo in sprejel sklep, da je primeren za nadaljnjo
               obravnavo.</p>
               <p>Pričenjamo <title>drugo obravnavo</title> predloga zakona, v kateri bomo opravili razpravo
               in glasovanje o posameznih členih predloga zakona.</p>
               <p>Odboru predlagam, da se razpravo o vseh členih ter vloženih in predlaganih amandmajih
               združi, v skladu s prvim odstavkom 128. člena poslovnika. Po opravljeni razpravi o
               členih in amandmajih bi opravili še glasovanje o vloženih in predlaganih amandmajih,
               nato pa glasovali o vseh členih zakona skupaj. Ali kdo nasprotuje temu predlogu?
               Ugotavljam, da ne.</p>
               <p>Besedo dajem predstavniku predlagatelja zakona, gospodu ministru dr. Gregorju
               Virantu.</p>
            </sp>
            <sp who="SDT6:VirantGregor">

               <speaker>DR. GREGOR VIRANT:</speaker>

               <p>Hvala lepa, predsednik.</p>
               <p>Pri tem zakonu smo lahko, mislim, da bistveno krajši, ker predstavlja enega od
               dvojčkov iz paketa. Načeloma so razlogi za sprejemanje tega zakona enaki kot pri
               Zakonu o političnih strankah. Tudi tu gre za prepoved financiranja s strani podjetij,
               močnejše pristojnosti Računskega sodišča, ki lahko opravi celovito revizijo nad
               zaključeno volilno kampanjo. Poročilo političnih strank o kampanji bo bistveno bolj
               natančno, precizno, ravno tako se bo dalo preko spletnega portala AJPES, prispevki
               nad eno povprečno bruto plačo bodo postali javni, poročila o kampanjah bodo postala
               javna. Skratka, gre pravzaprav za analogne rešitve kot pri Zakonu o političnih
               strankah.</p>
               <p>Je pa še nekaj dodatnih stvari. Recimo, uskladitev z odločbo Ustavnega sodišča glede
               objave javnomnenjskih raziskav. Ustavno sodišče je reklo, da je dosedanji 7-dnevni
               rok bil predolg, zato to prepoved omejujemo samo na čas, ko traja volilni molk.</p>
               <p>Tudi ta zakon smo uskladili s KPK in Računskim sodiščem, kar se nam zdi pomembno, ker
               gre za instituciji, ki nadzirata volilno kampanjo in ki poznata najbolj natančno v
               praksi težave, kršitve, tveganja, skratka, vse mogoče negativne pojave, do katerih
               lahko v kampanjah prihaja.</p>
               <p>Nekaj koalicijskih amandmajev je vloženih, in sicer gre za uskladitev z mnenjem
               Zakonodajno-pravne službe, za dodatne uskladitve z Računskim sodiščem in KPK. Eden od
               amandmajev pa govori tudi o tem, da se limiti za kampanjo ne povišujejo. V prvotnem
               predlogu zakona je bila ideja, da bi se limiti za porabo povišali, ker je bilo to eno
               od priporočil GRECO, vendar smo potem to priporočilo nekoliko precizneje uporabili.
               Namreč, nanaša se to priporočilo predvsem na male občine, kjer res ti količniki
               privedejo do izjemno nizkih limitov. Zato smo zdaj skupaj s poslanci koalicije
               pripravili amandma, da se najnižji limit določi v višini ene minimalne plače, in to
               bo veljalo za teh nekaj najmanjših občin, kjer bi sicer bili limiti res smešno
               nizki.</p>
               <p>To je v glavnem vse. Mislim, da ni treba kaj dosti več razlagati.</p>
            </sp>
            <sp who="SDT6:LisecTomaž">

               <speaker>PODPREDSEDNIK TOMAŽ LISEC:</speaker>

               <p>Hvala, minister, za uvodne besede.</p>
               <p>Želi besedo predstavnica Zakonodajno-pravne službe, gospa Katarina Kralj?
               Izvolite.</p>
            </sp>
            <sp who="SDT6:KraljKatarina">

               <speaker>KATARINA KRALJ:</speaker>

               <p>Hvala za besedo, gospod podpredsednik.</p>
               <p>Mi smo pripravili pisno mnenje z dne 22. oktober 2013. Predstavili smo v njem nekaj
               ustavnopravnih, sistemsko-pravnih pomislekov in veliko tudi nomotehničnih.</p>
               <p>Če grem kar na amandmaje. Koalicijski amandmaji delno sledijo našim pripombam,
               predvsem v tistem delu, kjer se nanašajo na nomotehnične pripombe, medtem ko pa teh
               glavnih ustavnopravnih pomislekov, ki smo jih navedli predvsem pri prepovedi
               financiranja kampanj s strani gospodarskih družb in zasebnikov, ne odpravljajo. Na
               drugi strani imamo amandmaje Poslanske skupine SDS,  ki gredo v smeri odpravljanja navedenih ustavnopravnih
               pomislekov glede zoževanja virov financiranja, dovoljenih virov financiranja, vendar
               pa ta rešitev potem v amandmaju ni dosledno izpeljana. Zato bi bilo treba te
               amandmaje, če bi se jih podprlo, v delu popraviti oziroma dopolniti.</p>
               <p>Izrazili smo kar nekaj ustavnopravnih pomislekov glede prepovedi financiranja s
               strani zasebnikov in gospodarskih družb. Pomisleki so izčrpno navedeni v pisnem
               mnenju, tudi kolegica Mira Palhartinger jih je izčrpno povzela pri prejšnji točki, in
               so zelo podobni. Tako da bi na kratko povedala samo to, da je nesporno, da se s to
               prepovedjo posega v določene ustavne pravice, tako pravico do združevanja, enakosti
               volilne pravice, pravico do svobode izražanja, kar ugotavlja tudi sama Vlada. Za
               razliko od Vlade pa mi menimo, da utegnejo biti ti posegi prekomerni, in sicer
               predvsem zaradi tega, ker menimo, da sam pogoj nujnosti za sprejetje tega ukrepa, ni
               izkazan, da se ta isti cilj, preprečevanje konflikta interesov, da preprečiti tudi z
               blažjimi ukrepi, predvsem s povečano transparentnostjo, nadzorom, mogoče tudi z
               novelo Zakona o javnih naročilih. Kar po naši presoji posredno izhaja tudi iz
               priporočil Sveta Evrope in GRECO, pa tudi iz večine primerjalno pravnih ureditev, ki
               teh prepovedi ne priporočajo oziroma jih nimajo.</p>
               <p>Gospod minister je pri prejšnji točki povedal, da so pač različna mnenja - to je res
               - in da to ni neka novost, da mi prepovedi že imamo, da, recimo, verske skupnosti ne
               smejo financirati političnih strank in volilnih kampanj. Enaka prepoved velja za
               osebe javnega prava. Da imamo tudi omejitve, se pravi, zgornje limite teh donacij.
               Vendar mi menimo, da teh stvari ne gre primerjati, da niso v celoti primerljive.
               Nekaj je omejitev višine donacije, nekaj je prepoved. Nekaj je prepoved s strani oseb
               javnega prava, mislim, da je tu kakršnakoli ustavnost nevprašljiva, in nekaj je
               prepoved s strani zasebne sfere. Tudi če pogledamo natančno priporočila Sveta Evrope,
               so te distinkcije tudi jasne. Priporočajo omejitev donacij, priporočajo prepoved s
               strani oseb javnega prava, s strani zasebnikov pa te prepovedi ne zasledimo. Toliko o
               tem.</p>
               <p>Zdaj pa samo še za konec nekaj stavkov glede referendumske kampanje. To se nam pa zdi
               pomembno, ker ta pa ima neko specifičnost. V volilni kampanji tekmujejo politične
               stranke za oblast, medtem ko se pa v referendumski kampanji predstavljajo argumenti
               <q>"za"</q> in <q>"proti"</q> določenemu zakonu, ki ga je Državni zbor sprejel. In kaj nas moti pri
               teh predlogih. Na eni strani predlog zakona, enako kot veljavni, daje možnost zelo
               širokemu krogu subjektov, da organizirajo referendumsko kampanjo. To so praktično
               vsi, ki so zainteresirani. Tudi gospodarska družba jo lahko organizira, na primer,
               tobačna tovarna, ali pa samostojni podjetnik. To je tudi jasno, zakaj teh omejitev
               ni, ker tu gre pa res za tisto pravico do izražanja, da poveš v kampanji svoje
               mnenje, zakaj je ta rešitev dobra ali pa ne, in poskušaš volivce v to prepričati. Na
               drugi strani pa zdaj zaradi te omejitve pridemo do situacije, ko bo gospodarska
               družba to lahko organizirala, ampak niti za svojo lastno kampanjo ne bo mogla dati
               svojih sredstev. To pa nekako izvotli to pravico do organiziranja, in tu vidimo ta
               problem.</p>
               <p>Drugo, kar nas moti pri referendumski kampanji, je pa to, da je Vlada, ker se zaveda,
               da je to poseg v svobodo izražanja, določila izjemo. In predlog zakona pravi,
               <q>"prepoved pa ne velja za nepridobitne pravne osebe."</q> Vendar mi pač z vidika enakosti
               pred zakonom opozarjamo, da nismo prepričani, da ta  argumentacija vlade, nekateri temeljito razlikovanje,
               vlada pravi, to neprofitne pa imajo to pravico, zato ker bi s tem preveč posegali v
               to njihovo pravico, ker one so pa po naravi stvari zelo zainteresirane za izid
               referenduma. Nam se zdi, da enako lahko velja tudi za profitne družbe, mogoče v
               določenih primerih referendum celo bolj. In to navsezadnje tudi sam predlog zakona
               pove, ker v 1. členu, ko pa definira kdo lahko organizira, pa pravi: Organizira lahko
               vsak, ki je zainteresiran, in našteva med njih tudi gospodarske družbe, pa samostojne
               podjetnike, posameznike. Tako, da se nam zdi ta rešitev nekoliko sporna, pa tudi
               nelogična.</p>
               <p>Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa, gospa Kralj.</p>
               <p>Ja, gospod minister, izvolite.</p>
            </sp>
            <sp who="SDT6:VirantGregor">

               <speaker>DR. GREGOR VIRANT:</speaker>

               <p>Najprej moram reči, da imam do ZPS-ja veliko spoštovanje in da sem od nekdaj globoko
               in trdno prepričan v vašo popolno nevtralnost, še nikoli me niste razočarali, tudi
               tokrat ne, in tudi v vašo strokovnost.</p>
               <p>Moram pa povedati, da imamo v resnici tukaj strokovno različna mnenja. Ne politično,
               ampak strokovno različna mnenja in da me nekateri strokovni argumenti ne prepričajo.
               Če govorimo o tem, da je prepoved financiranja strank in kampanje s strani pravnih
               oseb v nasprotju oziroma predstavlja kršitev določenih ustavnih svoboščin je logično,
               da potem tudi omejitev, današnja omejitev, limitiranje pomeni poseg v neko ustavno
               svoboščino in če prepoved ni dovoljena, ker ni nujna za dosego nekega cilja, potem
               tudi omejitev ne bi bila dovoljena, ker enako, analogno ni nujna za dosego nekega
               cilja. Tako, da tukaj se vam čisto, bi rekel, pravna argumentacija podre relativno
               hitro.</p>
               <p>In druga zadeva, resnica je, torej to me tudi nekoliko preseneča, da govorite o
               posegu v svobodo izražanja in združevanja. Če se ne dovoli nekemu podjetju
               financiranja politične stranke, to ne vpliva na svobodo izražanja, ne vem če je lahko
               podjetje sploh subjekt svobode izražanja. Če bi pogledali komentar ustave ali je
               lahko pravna oseba subjekt svobode izražanja, če pa že potem pa podjetje izraža svoja
               stališča preko svojih organov, preko svojih zakonitih zastopnikov in tako naprej,
               najbrž pa ne preko denarja. Ali je dati nekomu denar pomeni, da se izraziš, da poveš
               svoje mnenje, jaz mislim, da ne. Jaz mislim, da je tukaj interpretacija malo
               nategnjena, da bi to posegalo v svobodo izražanja ali pa v svobodo združevanja.
               Podjetja se lahko združujejo v določene asociacije, ne morejo se združevati v
               politične stranke. Tisto bi bilo prej lahko omejitev svobode združevanja. To pa da ti
               nekomu denarja ne moreš dati, pa ne more biti poseg v svobodo združevanja. Pojmovno
               to ne gre skupaj. In v obstoječem zakonu imamo mi prepoved tudi za gospodarske
               družbe, prepoved absolutna prepoved, v katerih ima država ali samouprava lokalna
               skupnost več kot 25% delež. Se pravi, lahko imate firmo, danes že, kjer ima zasebni
               kapital 74% delež, pa mu prepovedujemo. Potem je tudi to ustavno problematično,
               ustavno sporno. Samo toliko, se mi je zdelo prav, da najprej par teh strokovnih
               stvari razčistimo.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa.</p>
               <p>Želite besedo, gospod Magajna? Ja, predstavnik Koordinacije neparlamentarnih strank
               in list.</p>
            </sp>
            <sp who="SDT6:MagajnaAndrej">

               <speaker>ANDREJ MAGAJNA:</speaker>

               <p>Še enkrat se zahvaljujem, čeprav bi lahko dal tudi eno opombo na to zahvalo.</p>
               <p>Mislim, da je povsem prav, umestno in korektno, da smo tudi neparlamentarne stranke
               preko svojih predstavnikov zastopane v institucijah, ki sprejemajo to volilno
               zakonodajo. Konec koncev se to tiče vseh, vseh strank, ki so registrirane, žal pa je
               tako, tako je tudi prav in legalno, da sedem strank odloča tudi o položaju drugih 70
               strank, to se pravi 10% strank sprejema pravila, ki veljajo za vse. Tako, da jaz
               mislim, da je prav da smo vključeni tudi v vseh nadaljnjih zadevah, ko se bo govorilo
               tudi na naslednjih sejah o volilnem sistemu, kot takšnem. To je zadeva vseh strank, iz vseh subjektov in če smo
               uveljavili načelo sporazumevanja, tudi imamo socialno sporazumevanje, kjer so
               vključeni sindikati in delodajalci. Saj bi tudi tukaj neparlamentarci morali imeti
               svojo besedo, na koncu pa vemo, da bo sprejel parlament teh 7 strank, pravila igre,
               ki bodo veljala za vse.</p>
               <p>Zakon kot tak je tudi na tem področju velik korak naprej, financiranje kampanje s
               strani gospodarskih družb, izhodišče politične korupcije, to je sigurno. Korupcija bo
               kljub temu našla svoje poti, vendar kot pri vsaki zadevi, tudi pri domači elektro
               napeljavi, kljub varovalkam je lahko kaj narobe, varovalke pa morajo biti.
               Demokracija je sistem varovalk in tu je močna varovalka, če bomo to uveljavili.</p>
               <p>Tudi se ne strinjam, da bi bil to poseg v svobodo izražanja, če podjetja nakazujejo
               denar, lahko je to omejitev neke druge svobode, ne pa svobode izražanja, ta pojem se
               mi zdi, pa ni sem pravnik, se mi tepejo, ne vem kako bi jih lahko vzporedil.</p>
               <p>Zakaj je kampanja tako pomembna? Brez demokratične kampanje, pravzaprav brez pravične
               in demokratične kampanje težko govorimo o demokraciji, izhodišče demokracije. Kaj
               pomaga dvojno štetje glasov, če tu ni enakopravnosti, če tu določeni kandidati sploh
               nimajo možnosti, da se predstavijo pred volivci. Kako bodo volivci izbirali nekoga,
               ki ga vidijo morda v tisti oddaji Minuta za samopredstavitev, jaz temu rečem minuta
               za demokracijo, po drugi strani pa etablirane stranke nastopajo vse štiriletno
               obdobje. </p>
               <p>Ravno v tej smeri, zdaj pa že preidem na amandma, v tej smeri smo hoteli zadevo
               nekoliko približati k načelu enakopravnosti. Namreč, problem je, da se volilna
               pravila nanašajo izključno na medije pretežni javni lasti. Češ, zasebne medije pa naj
               se, zakon naj jih ne obravnava, so svobodni. Mi smo z amandmajem, ki ga je v našem
               imenu vložil mag. Ivan Vogrin razširili to določilo, da morajo tudi zasebni mediji
               delovati v skladu s pravili in se jih držati. Slišim že dva ključna ugovora, češ
               zasebni mediji so že po svojem bistvu, svoji naravi svobodni, tudi pri tem odločanju.
               Menimo, da to ni direktni poseg v njihovo svobodo, svoboda še vedno, če bi bil ta
               amandma sprejet, svoboda njih še vedno ostaja, je pa v tem smislu, da se sami
               odločijo ali bodo, na primer, recimo POP TV ali se bodo vključili v volilno kampanjo,
               jo bodo spremljali ali pa je ne bodo. V tem je njihova svoboda. Ko pa se odločijo, pa
               morajo tudi oni spoštovati določena pravila, tudi predvsem načelo enakopravnosti
               kandidatov. Morda nekdo vidi nevarnost v tem, da bo vsak kandidat, ki želi imeti, ki
               ima 5 minut časa pa želi imeti 5 minut slave, prišel v neke odmevne oddaje. Za to je
               druga selekcija, to so, že pri nas imamo izredno težke kriterije za kandidiranje,
               neka civilna lista, če hoče priti na volilni seznam v vseh osmih volilnih enotah,
               mora zbrati 4-krat po 8, ne 8-krat po tisoč podpisov, 8 tisoč podpisov mora zbrati,
               da pride. In zakaj takšni listi ne bi omogočili, da se promovira. Problem je to, ker
               bodo javni mediji vedno mogoče manj prisotni v kampanji, denar je omejen tudi za
               njih. Vedno bolj bodo posegali zasebni mediji, tu pa ni nič, tu pa velja anarhija, pa
               jaz ne bi rekel, da je anarhija, tukaj zelo posega politika, še kako. Tisti, ki
               plačuje oglase, bo tudi, kot smo rekli, nič ni zastonj, vsak tak oglas ima tudi neko
               protiuslugo, ki ni nikjer napisana, potem pa se čudimo zakaj je neka lista, nek
               kandidat kar naprej v medijih, drugega pa sploh ni. Preko plačljivih oglasov se to
               dela, in druge načine, ali stricev, botrov in tako dalje, da so  nekateri izrazito protežirani, drugi ne. Še
               vedno, kljub temu, če bi mi tudi od zasebnih medijev zahtevali, da se držijo
               določenih pravil v kampanji, svobodno pa se odločajo ali se vključijo ali ne, bodo
               prisotne te ogromne razlike med njimi. Že samo v finančnih sredstvih, ki jih stranke
               namenjajo kampanji. Tu pridemo do takih osupljivih razmerij. Kolega Žiga Šorli, ki je
               bil včeraj tudi na seji, ko sva čakala, je pripravil analizo, dal bom samo par
               podatkov iz te analize, sorazmernost med vloženimi sredstvi in volilnim rezultatom.
               To je ta Pearsonov koeficient korelacije. Neverjetno sorazmerje. Pravo sorazmerje.
               Imamo plus 1 ali minus 1, to je že blizu 99, se pravi 0,99, skoraj 1, ki pomeni
               popolno sorazmerje. Stranka, ki je vstopila v parlament, torej štirje poslanci, je
               porabila 203.512 evrov. Zgornji znesek je omejen. Če bi pogledali rezultate volitev
               2011, to analizo je kolega Šorli poslal tudi ministrstvu, vidimo popolno sorazmerje
               med vloženimi sredstvi in rezultatom kampanj. To se pravi, denar odloča. Žal to ni
               samo statistika, to je tudi vzročna povezanost med denarjem in tem. Jaz sem namenoma
               iz te analize odbil tiste stranke, ki so izključno samo porabile denar za odprtje
               računa, 50 evrov daš, odpreš in zapreš, ostalega pa ni. Pridemo kljub temu nekako do
               razmerja 1:1000. Sedaj si pa predstavljamo, če nekdo nastopa s svojim produktom na
               trgu in ima na razpolago eno enoto denarja ali pa tisoč enot za promoviranje svojega
               izdelka. To poskušamo tudi s tem amandmajem korigirati, da bi tudi stranke, ki nimajo
               denarja, ki ne morejo plačevati oglasov, ki ne morajo naročati jumbo plakate in jih
               razstavljati po mestu, imele v tej kampanji tudi v zasebnih medijih vsaj nek dostop
               do javnosti. Govorimo volivci odločajo. Kako bodo odločali o nekom, ki ga ne poznajo,
               ki niso slišali nikoli za njega. V tisti minuti lahko narediš še tako dober vtis,
               verjetno ga ne bodo volili. Iz socialne psihologije vemo, da tujca neradi volimo. Se
               mora udomačiti v naših mislih, v našem srcu, šele takrat se bomo odločali za nekoga.
               In če želimo odpreti ta političen prostor, tu sem pa v zadregi. Jaz nagovarjam velike
               parlamentarne stranke, ki pa verjetno nimajo <gap n="..."/><stage>/nerazumljivo./</stage> interes, da bi se ta
               prostor ne vem kako odpiral, da bi se prevetril, ali da bi nastopali novi politični
               subjekti. Mislijo, mi smo prigarali dolgoletno obdobje, da smo prišli do tega
               statusa. Sedaj bo pa neka minorna stranka z nekim dobrim nastopom prišla v parlament.
               To je nevarnost demokracije. Demokracija je tudi pravica do zmote. Vendar bo taka
               stranka tudi izpadla iz parlamenta, verjetno. Ne sme biti pa to razlog, da zapiramo
               ta politični prostor. Odprimo ta politični prostor z eno bolj demokratično odprto
               kampanjo. Toliko o tem.</p>
               <p>Drug amandma, samo na kratko, se nanaša na isti člen, 4. člen sprememb. V bistvu gre
               pa za 6. člen obstoječega zakona, kjer bi želeli, da se v tretjem odstavku tega 6.
               člena doda izrecno besedilo, da morajo biti v kampanji vse stranke, liste, ki so
               zadostile tem težkim pogojem za <gap n="..."/><stage>/Nerazumljivo./</stage> morajo imeti enak odmerek časa
               tudi v teh prezentacijah, nastopih. Opozarjam predvsem na zakon o RTV-ju, ki je
               podrejen temu zakon, vsaj glede teh točk. Tam vemo določilo, da neparlamentarne
               stranke, torej liste stranke, ki niso zastopane v parlamentu imajo na razpolago eno
               tretjino časa za promocijo od celokupnega časa. Jih je pa ponavadi enkrat ali dvakrat
               več. To v praksi pomeni 5 minut, 10 minut, pa še tista minuta za demokracijo.
               Nemogoče je na osnovi tega narediti nek preboj.  Ta zakon o RTV-ju je sicer bil leta 2009 že v ustavni
               presoji. Takrat je Ustavno sodišče smatralo, da ni protiustaven. Mislim, da je šlo za
               presojo Ustave, ustavnih načel enakopravnosti in tega zakona. In še zmeraj smatram,
               da je neusklajen z zakonom o volilni kampanji. Ne vem, ali je to pripravljavce v
               zakonu o RTV zavedlo, ali niso upoštevali zakona o volilni kampanji. Morda jih je
               zavedla formulacija tudi v 6. členu, da lahko mediji v javni lasti, ko organizirajo
               kampanjo, organizirajo ločene oddaje za parlamentarne stranke in neparlamentarne
               stranke. Te ločene oddaje pa nikjer ne pomenijo, da imajo za to manjši časovni obseg
               prezentacije. Ne vem iz česa so izhajali. Eno je ločene oddaje, drugo je pa koliko
               časa ima posamezna lista, posamezen kandidat možnost, da se predstavi. Jaz sklepam,
               da so iz tega izhajali. Sicer pa zakon o volilni in referendumski kampanji govori o
               enakopravnosti na več mestih, uvodoma in še v tekstu. In zakaj se ne bi ta
               enakopravnost tudi jasno odražala tudi v podrejenih zakonih, kot je zakon o RTV-ju.
               Če bi to dopolnilo sprejeti bi pač konsekvenca bila korektura zakonu o RTV-ju.
               Mislim, da je prav, da se to načelo enakopravnosti, tudi ko gre za časovni obseg
               prezentacije, tudi zapiše v tem zakonu. Toliko na kratko.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa. Od ostalih vabljenih so vsi dobili besedo, zato prehajamo na razpravo
               članic in članov odbora. Pri tem bi prijazno vse opozoril, da smo splošno razpravo mi
               že opravili in bi rad, da bi se usmerili na vsebino amandmajev oziroma na to vsebino.
               Kdo želi besedo? Gospod podpredsednik, Tomaž Lisec.</p>
            </sp>
            <sp who="SDT6:LisecTomaž">

               <speaker>TOMAŽ LISEC (PS SDS):</speaker>

               <p>Hvala, predsednik. Bom zelo kratek. V Poslanski skupini SDS ne bomo nasprotovali vsem
               tistim amandmajem, ki se dogaja tako na podlagi ustavne določbe glede javnomnenjskih
               raziskav, tudi ostalih amandmajev, ki vsaj deloma sledijo mnenj ZPS ne bomo
               nasprotovali. Čeprav se strinjamo z mnenjem Zakonodajno-pravne službe, da rešitve le
               niso takšne kot smo jih vsi pričakovali. Vložili smo tudi dva svoja amandmaja.
               Razprava, ne bom ponavljal, isto kot pri prejšnjim zakonu glede financiranja volilnih
               in referendumskih kampanj s strani pravnih oseb in zasebnikov. Verjetno bo tudi
               koalicija ponovila svojo vajo in naših amandmajev ne bo potrdila. Skratka, ne bomo
               nasprotovali amandmajem koalicije. Zakonu pa bomo nasprotovali, ker še vedno mislimo,
               da to, kar se dogaja, kjer se omejujejo določene določbe Ustave, zaradi nezmožnosti
               financiranja volilnih kampanj s strani pravnih oseb, mislimo, da je ustavno sporno in
               zato naše podpore zakon v celoti ne bo. Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa, gospod podpredsednik. Gospa Maša Kociper.</p>
            </sp>
            <sp who="SDT6:KociperMaša">

               <speaker>MAŠA KOCIPER (PS PS):</speaker>

               <p>Hvala lepa, predsedujoči. Kratka razprava, prav tako v zvezi s 6. členom. To je z
               omejevanjem financiranja oseb zasebnega prava. Jaz sem ob tem obširneje razpravljala
               že na splošni razpravi, ko smo imeli na plenarni seji Državnega zbora. Moram reči, da
               se ne strinjam s trditvijo, da to, kar je opozorila Zakonodajno-pravna služba ne
               stoji in nasprotno menim, da so to stvari, ki so lahko sporne. In sicer, že v
               konceptu mi ni všeč, da izhajamo iz izhodišča, da vse, kar je vezano na financiranje
               političnih strank pomeni koruptivnost. To pomeni, da izhajamo res iz izhodišča, da so
               politične stranke nekaj koruptivnega. In tisti, ki jih financira je avtomatsko
               podvržen sumu korupcije, lahko. Mislim, da to ni prava pot. Politične stranke so
               sestavni del  vsake moderne
               demokracije, kot že večkrat povedano, boljšega sistema pač še niso izumili. In iz
               tega narobnega izhodišča o političnih strankah je tudi v naši državi marsikaj narobe.
               Potem se tudi narobni ljudje odločajo za politično udejstvovanje in tako naprej.</p>
               <p>Jaz bi vendar kolege pozvala, da v nadaljnjem branju naredimo še en razmislek o tem
               vprašanju. Zelo lepo je predstavnica Zakonodajno-pravne službe nekatere pomisleke
               podala. Seveda vedno pridemo pri Ustavnem sodišču do tehtanja prekomernosti, v končni
               fazi, nekega ukrepa, ki mora biti ustrezno obrazložen. Ampak tudi sama sem bolj kot
               prepovedim naklonjena večji transparentnosti, bolj natančnemu poročanju in tako
               naprej. Kajti, kot rečeno že na plenarni seji, tisti, ki so koruptivni, in taki bodo
               vedno obstajali med posamezniki in med skupinami, to vedno lahko počnejo. Tudi
               sodniki so po zakonu neodvisni, ne smejo sprejemati podkupnin in jih večina tudi ne,
               so pa nekateri, ki to počnejo. In pri prepovedi me moti točno to, na kar je opozorila
               predstavnica Zakonodajno-pravne službe, in mislim, da to pa lahko kot prepoved
               izražanja in združevanja razumeš, da nekdo, ki je zasebnik, ki ustanovi svoje lastno
               podjetje, ki za njega dela, gara, ga naredi iz nič in je kot subjekt, kot državljan
               politično aktiven, ne more na ta način izkazati podpore neki politični opciji. Ne
               more. Čeprav je to njegov denar, ki ga je sam ustvaril, sam prigaral, in mogoče je
               državljan, ki aktivno podpira politično opcijo z najboljšim namenom, da politična
               opcija izvrši program, za katerega on misli, da je dober. Mislim, da je na mestu, da
               lahko razmišljamo v smeri, kot je povedala Zakonodajno-pravna služba, da je lahko tak
               ukrep prekomeren. Je pa na mestu tudi opozorilo ministra, da je potem lahko
               vprašljivo tudi samo omejevanje. Oboje drži. Ampak brez denarja pač politično
               združevanje ni mogoče. Kot rečeno, politika se izvršuje, ne more kar vsak na cesti
               kričati po svoje, politika se izvršuje preko političnih strank, politične stranke za
               svoje delovanje potrebujejo finance in če se jih pri tem omejuje, je to po moje lahko
               sporno. Tako samo to želim povedati, da je to politična odločitev, po mojem mnenju,
               ne strokovno nesoglasje, ampak politična odločitev. Ali je res situacija tako
               kritična ali tako ne vem kakšna, da zahteva tako oster poseg, kot je popolna prepoved
               financiranja s strani privatnih subjektov.</p>
               <p>Pri pravici do združevanja je lepo napisano v mnenju Zakonodajno-pravne službe: <q>"Za
               delovanje politične stranke so nujno potrebna zadostna finančna sredstva, ki pa jih
               lahko pridobijo stranke iz zakonsko dopustnih virov,"</q> zdaj po novem, to vse drži. Kaj
               pa tiste stranke, ki ne bodo upravičene do zakonsko dopustnih virov, ki šele
               začenjajo svojo politično pot?</p>
               <p>Prav tako glede izražanja. Kot rečeno, kako se naj izrazi posameznik - lahko se
               seveda na volitvah in tako naprej -, ki hoče aktivno sodelovati v politiki. Zakaj se
               ne bi mogel tudi s tem, da njegovo privatno podjetje nekoga podpira. Skratka, tu po
               mojem mnenju gre za politično odločitev. Vsem v razmislek, ali je to res ukrep, ki ga
               moramo sprejeti. Če bi se tako odločili, lahko zadevo v nadaljevanju še spremenimo.
               Hvala lepa.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa.</p>
               <p>Besedo želi gospod minister.</p>
            </sp>
            <sp who="SDT6:VirantGregor">

               <speaker>DR. GREGOR VIRANT:</speaker>

               <p>Odgovor kolegici Maši. Posameznik, ki želi pomagati z denarjem politični stranki, bo
               lahko tudi po novem to naredil brez kakršnegakoli problema, kot fizična oseba, v
               okviru limita 10 povprečnih bruto slovenskih plač, se pravi, približno 15.000 evrov.
               Zdaj, zakaj bi bil pa posameznik, ki ima podjetje, v boljši poziciji kot posameznik,
               ki nima podjetja, da bi lahko najprej 10 plač doniral kot posameznik, potem pa še 10
               plač iz firme, pa ne vem. Mislim, da bi to lahko spravilo ljudi v neenakost pri
               financiranju strank. </p>
               <p>Kot sem že na začetku rekel, seveda daleč od tega, da bi mislil, da so  bile vse donacije s strani
               podjetij koruptivne. Tudi ne mislim, da vsako podjetje, ki nekaj da, avtomatsko
               pričakuje nekaj v zameno. Ampak dejstvo pa je, da se to zelo velikokrat pojavlja.
               Dejstvo je, da marsikdo, marsikatera firma donira, mogoče tudi nekatere vsem
               strankam, za vsak slučaj. Zakaj, recimo, nekatera podjetja donirajo vsem strankam, to
               je pogosta praksa. Če nekdo donira iz srca in iz prepričanja, bo najbrž doniral za
               tistega, ki mu je politično blizu. Ampak ne, nekatere firme enakomerno razporedijo
               denar med vse. Ali ni to pokazatelj neke mentalitete, nekega načina razmišljanja? Bom
               vsakemu malo dal, za vsak slučaj, da bom imel potem dostop do tistega, ki bo zmagal
               in ki bo odločal, ki bo pri koritu ali kakorkoli se temu reče. Tako da tu se ne smemo
               slepiti. Ni vse črno, ampak je pa veliko, veliko odtenkov sive, če že ni vse črno, je
               pa zelo veliko odtenkov sive.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Izvolite.</p>
            </sp>
            <sp who="SDT6:KociperMaša">

               <speaker>MAŠA KOCIPER (PS PS):</speaker>

               <p>Minister, jaz bom podprla ta zakon, ne bom komplicirala. Vendar vedno, ne samo pri
               tej zadevi, se ne počutim dobro, ko gremo s temi omejitvami. To se mi ne zdi prava
               pot in, kot rečeno, daje narobno sporočilo. Če je res tako, kot ste zdaj povedali,
               zakaj pa ima veliko, verjetno večina držav možnost, da podjetja in pravne osebe
               financirajo. Če bi bila enoznačna rešitev tako enostavna, potem verjetno tudi v
               praksi držav, kjer imajo uveljavljeno demokracijo veliko dlje, kot jo imamo mi, tega
               ne bi bilo. Ampak, kot rečeno, končajmo to debato, ker bom podprla zakon.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala.</p>
               <p>Gospod Jerovšek.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Jaz tudi smatram, da te omejitve, ki so v tem novem zakonu, izhajajo iz napačne
               predpostavke, da so politiki, politične stranke že generalno koruptivne. Vsaj za
               politike trdim, da jih mnogo ni koruptivnih. Če v to ne bi verjeli, potem je upanje
               zaman. Potem pravzaprav nimamo več upanja, da bomo to državo kdaj rešili, in
               številnih drugih upanj. Zaradi tega se strinjam z mnenjem Zakonodajno-pravne službe,
               da so tu prekomerne omejitve, ki posledično ne bodo prinesle izboljšanja na politični
               sceni, na preglednosti. Mislim, da bodo stimulirale koruptivnost, prikrivanje
               podatkov, prikrivanje financiranja, kar je slabo.</p>
               <p>Gospod minister, izrazili ste globoko spoštovanje do Zakonodajno-pravne službe,
               <q>"vendar vaših argumentov pa ne bom spoštoval,"</q> približno tako. <gap n="..."/><stage>/Oglašanje v
               ozadju./</stage><gap n="..."/> Ja, v prenesenem pomenu. Ja, vem, ampak čeprav je pravo neeksaktna veda,
               bi bilo dobro, če bi pravniki v praksi ne stremeli preveč samo k temu, da bo lahko
               čim več plačanih pravniških mnenj na koncu. To ni dobro. Lahko je tudi pravo ob dobri
               zakonodaji relativno eksaktna veda. Vendar mora biti politična volja ali pa drugačna
               volja za to.</p>
               <p>Glede tega moram reči, da sem vesel, ko sem poslušal razpravo kolegice Maše Kociper,
               da je začela na nek način kritično razmišljati. Vidim, da ji je zelo koristil obisk
               skupne delegacije v Veliki Britaniji, v zibelki demokracije. Tam sem ji na licu mesta
               rekel: <q>"No, Maša, ko boš prišla nazaj, boš pa čisto drugače gledala, tudi mene
               drugače ocenjevala."</q> In danes je pravzaprav to prezentirala. Vidi pa se, da je
               pritisk stranke še vedno močan, glasovati bo pa morala tako, kot  ji je naročeno. Ampak jaz to toleriram, to
               toleriram, da je pač neka strankarska disciplina tudi včasih nujna.</p>
               <p>Tu me tudi zanima, gospod minister, ko ste rekli, da neka gospodarska organizacija
               ali pa neka družba financira kar po vrsti vse stranke enakomerno. Zdaj me zelo zanima
               načelnost v vlogi predsednika stranke, koliko takih donacij ste zavrnili, ki so bile
               tako nenačelne, da so vse stranke financirale. Ne vem, domnevam, da moja stranka ni
               pretirano gledala na zobe pri donatorjih, pa verjetno večina strank ne. Ampak, če pa
               se gremo tu stroge načelnosti, potem je pa treba, če je to argument za to, da so
               takšni donatorji iz koristoljubja, iz poznejših političnih bonitet in vsega tega,
               potem je tako donacijo treba zavrniti, po mojem mnenju.</p>
               <p>Želel bi reči, da se mi zdi prav, da je Ustavno sodišče razveljavilo tisto določbo
               glede objave javnomnenjskih anket. Tudi tu smo imeli neke relikte iz ne vem katerega
               obdobja, večina držav tega doslej ni imelo. In je seveda koristno, da gremo mi v
               pravo smer, ki bo izboljševala posledično demokracijo. Mi sicer vemo, da se z
               anketami, sploh na tleh te države, dostikrat ustvarja javno mnenje, da nekatere
               ankete imajo neko politično funkcijo. Moram reči, da sem bil poleti, 30. julija,
               mislim da, anketiran za javnomnenjsko anketo, ki je v naših časopisih objavljena.
               Študentka, verjetno, me je vprašala za tisto listo plus-minus za politike, za top
               listo 20 ali 22, ali kolikor jih gre gor, in na koncu sem rekel: <q>"Ja, ampak vi me pa
               niste vsega vprašali, za oceno vseh politikov, ki so bili prejšnji mesec na
               lestvici,"</q> ker jaz si to zapomnim, sploh, kateri so na vrhu. Za oceno komisarja
               Janeza Potočnika me ni vprašala. Očitno hranijo čas in stroške za anketo in ga potem
               uvrstijo enkrat na drugo mesto, enkrat na prvo, enkrat na četrto, anketarjem pa
               očitno ne dajo niti vprašanja. Seveda se je zmedla in rekla: <q>"Ja, tako so mi dali, to
               so mi naročili."</q> Potem sem videl, ko so objavili podatke, kako je anketa potekala, da
               uradno tisti dan, ko sem jaz bil vprašan, naj ne bi potekala anketa. Tako da je tu še
               veliko neprofesionalnega pri tem delu, in vse delajo seveda tudi zaradi tega, da se
               dela javno mnenje. Da se določene politike in določene politične opcije kaznuje,
               druge pa protežira. To je seveda žalostno, ampak to je problem stroke, izobraževalnih
               institucij in vsega tega, da ta etična pravila niso spoštovana.</p>
               <p>Moram reči, da sem vesel, kot sem že rekel, da je Ustavno sodišče tudi v tem mandatu
               pod predsedovanjem dr. Ernesta Petriča, ki se mu danes ali jutri izteka mandat, na
               številnih področjih, tako tudi na tem področju, delovalo pozitivno, v pozitivno smer.
               In vidim, da se mu je predsednik republike danes zahvalil za dobro vodenje Ustavnega
               sodišča, in se jaz temu pridružujem. To tudi pomeni, da predsednik republike  tudi smatra, da je bil, recimo,
               poseg Ustavnega sodišča o dostojanstvu, kjer je preprečilo kršenje dostojanstva s
               poimenovanjem po diktatorjih, da je bil to pozitiven ukrep Ustavnega sodišča. Upamo
               lahko, da bo to pokončnost zadržalo Ustavno sodišče tudi v bodoče. Kako bo vplivalo
               to, da bodo ankete javnomnenjske objavljene do 24 ur pred volitvami na politični
               prostor, na volilne rezultate, to bomo ocenjevali skozi analize. Vsekakor bo imelo to
               nekaj vpliva. Računam, da pozitivnega. Čeprav če ni medijskega pluralizma so lahko
               mahinacije še večje dva dni pred volitvami. Jaz se tega zavedam, če ni konkurenčnih
               anket iz drugega političnega pola, potem lahko še bolj vplivajo na odločitev
               volivcev. Upam, da se bo ta politični in medijski prostor očistil v tem smislu, da
               bodo ti profesionalni vzgibi vedno močnejši in odločujoči. Jaz sem sicer mislil po
               debati kolegice Kociper, da bomo imeli tu večino pri pozitivnih spremembah oziroma
               pri pozitivnem glasovanju glede amandmajev. To se sedaj ne bo zgodilo. Je pa hvale
               vredno, da je vsaj pozitivno razmišljanje prisotno in da pač nek napredek pa le
               postopoma dosegamo. Hvala lepa.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala. Gospa Sonja Ramšak.</p>
            </sp>
            <sp who="SDT6:RamšakSonja">

               <speaker>SONJA RAMŠAK (PS SDS):</speaker>

               <p>Hvala, predsedujoči. Bom zelo kratka. Zopet moram reči, da, tako kot je že kolega
               Lisec povedal, podpiram amandmaje Slovenske demokratske stranke. Namreč, z našimi
               amandmaji nekako nevtraliziramo posege v ustavno pravico do svobode izražanja in
               načelo enakosti pred zakonom. Namreč, menim, da bi morali vsi subjekti, ki nastopajo
               oziroma politične stranke pod enakimi pogoji nastopati tako v volilnih kampanjah, kot
               tudi tisti, ki nastopajo v referendumskih kampanjah.</p>
               <p>Prepričana sem, da s tem zakonom in tudi s predhodnim zakonom, ki se
               <gap n="..."/><stage>/nerazumljivo./</stage> financiranju političnih strank dejansko posegamo tako v aktivno
               kot tudi pasivno volilno pravico. Prepričana sem, da s tema dvema zakonoma bomo
               povzročili to, da bo nujna tudi ustavna presoja obeh zakonov. S tem bomo povzročili
               tudi dodatne stroške. Prepričana sem, da se bo marsikdo odločil morda tudi za
               zbiranje podpisov za referendum. Namreč, na ta način dejansko ne bodo vsi enaki pred
               zakonom. To pa je tisto temeljno načelo. Strinjam se s tem, kar je rekla tudi gospa
               Kociper, da se ji zdi nedopustno, da ne bi smeli samostojni podjetniki oziroma
               fizične osebe sodelovati pri financiranju. Zopet je potrebno poudariti, potrebna je
               transparentnost, preglednost financiranja, namen in pa tudi potem spremljati ali je
               neko podjetje, ki je financiralo določeno ali politično stranko ali pa v referendumu,
               recimo, dalo podporo ali odvzelo podporo nekemu zakonu, kaj je bilo potem v samih
               zakonodajnih postopkih in na drug način doseženo, ali so se tisti njihovi predlogi
               obveljali. Zopet govorim o tem, da je potrebno zagotoviti ustrezen nadzor. In vedno,
               ko se spotikamo v spremembe in dopolnitve kakršnihkoli zakonskih predlog katerihkoli
               zakonov vedno naletimo na to, da je vedno problem v tem, da nadzorni organi in
               nadzorne inštitucije ne opravijo svojega dela in svojih nalog. Meni je čisto vseeno,
               če bo Računsko sodišče, recimo, če nastopa nekdo kot samostojni kandidat ali kot član
               politične stranke oziroma če politična stranka nastopa v volilni kampanji, če bo
               imela vsak dan kontrolo. Treba je zagotoviti transparentnost in pa seveda  s tem tudi ovreči to, kar v
               javnosti vsi govorijo, da je politika skorumpirana in pokvarjena. Jaz sem prepričana,
               da ni. Ampak zaradi tistega enega procenta so potem vsi omadeževani.</p>
               <p>Če se lahko na kratko dotaknem tudi amandmaja, ki je bil vložen s podporo poslanca
               Vogrina, jaz moram reči, da bom prvi amandma podprla. Mislim, da je prav, da se daje
               enake možnosti tako zasebnim kot tudi javnim medijem in da je tudi pravica biti
               obveščen ena temeljnih pravic tako za vse državljanke in državljane. Vedno pa bom
               podprla tudi korektnost poročanja in objektivnost in pa raziskovalno novinarstvo.
               Kajti, to je tisto, kar manjka v naši državi. Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa. Za dopolnitev je zaprosil gospod Magajna.</p>
            </sp>
            <sp who="SDT6:MagajnaAndrej">

               <speaker>ANDREJ MAGAJNA:</speaker>

               <p>Najlepša hvala. Bom zelo kratek, ker ste mi dali še enkrat možnost okoli donacij le
               en podatek povedati v bistvu brez komentarja, pa še na ta amandma, ki ste ga omenila.
               Poseg v zasebne medije, ste mi rekli, da to ni poseg v njihovo svobodo. Oni se bodo
               še zmeraj lahko odločali, da ne spremljajo kampanjo. Drug argument, češ, država z
               regulativo ne posega na to področje. Ni res. Že sedaj, recimo, omejitev glede
               anketiranja, velja tudi za zasebne medije. Volilni molk velja za vse medije. Se
               pravi, že sedaj posega država.</p>
               <p>Glede doniranja je pa tako. Jaz imam podatek, tukaj je nekaj sumljivega. Sem tudi
               predsednik neparlamentarne stranke Krščanskih socialistov od leta 2007 in še sedaj.
               Ta stranka je bila sicer ustanovljena leta 1991 do leta 2005. Vodil jo je Matija
               Kovačič, brat znanega publicista Petra Kovačiča. Mi smo v teh obeh obdobjih se
               obrnili na firme za donacije. V prvem obdobju rezultat nič donacij, v drugem nič, če
               oboje seštejemo je nič. Leta 2000, tam sem pa jaz vodil tudi civilno društvo za
               brezposelne, in smo naredili eksperiment. Obvestili smo približno 200 firm, med njimi
               večina teh, ki so donirale tudi ali stranke ali občine, zanimivo zakaj občinam so
               donirale. Dobili smo dve donaciji, tako da smo si lahko plačali dve najemnini. V
               glavnem je bila pošta zavrnjena. Toliko.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa za to dopolnitev. Ugotavljam, da ni več prijavljenih k razpravi, zato
               predlagam, da preidemo na glasovanje o amandmajih.</p>
               <p>Na mizo ste dobili pregled amandmajev in tudi amandma nepovezanega poslanca gospoda
               Ivana Vogrina k 4. členu, predlog za amandma.</p>
               <p>K 1. členu so amandma podale poslanske skupine koalicije. Želi kdo obrazložiti glas?
               Ne. Glasujemo.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Prav tako so koalicijske stranke podale amandma k 2. členu. Vidim, da interesa za
               obrazložitev glasu ni.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>K 3. členu imamo, enako kot prej, amandma poslanskih skupin koalicije. Glasujemo.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Sedaj pa imamo predlog za amandma  nepovezanega poslanca Ivana Vogrina oziroma dva amandmaja na 4. člen.
               Želi kdo obrazložiti glas? Ne želi. Potem prehajamo na glasovanje k prvemu amandmaju
               k 4. členu. Glasujemo.</p>
               <p>Kdo je za? <stage>(3 člani.)</stage> Kdo je proti? <stage>(9 članov.)</stage></p>
               <p>Amandma ni sprejet.</p>
               <p>Potem imamo še drugi amandma na 4. člen. Želi kdo se opredeliti do tega amandmaja? Ne
               želi. Odpiram glasovanje.</p>
               <p>Kdo je za? <stage>(Nihče.)</stage> Kdo je proti? <stage>(9 članov.)</stage></p>
               <p>Amandma ni sprejet.</p>
               <p>K 6. členu imamo dva amandmaja. Najprej amandma Slovenske demokratske stranke. Ta
               amandma je vsebinsko povezan z amandmajem istega predlagatelja k 9. členu. Če bo ta
               amandma ni sprejet, postane amandma k 9. členu brezpredmeten. Če bo pa ta amandma
               sprejet, postane amandma pod točko 2 brezpredmeten. Želite obrazložiti glas? Ne želi.
               Glasujemo.</p>
               <p>Kdo je za? <stage>(3 člani.)</stage> Kdo je proti? <stage>(9 članov.)</stage></p>
               <p>Amandma ni sprejet. S tem je postal tudi amandma k 9. členu brezpredmeten.</p>
               <p>Prehajamo na glasovanje o drugem amandmaju poslanskih skupin koalicije.
               Glasujemo.</p>
               <p>Kdo je za? <stage>(9 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>Amandma k 9.<stage>(?)</stage> členu, prvi amandma je postal brezpredmeten.</p>
               <p>Imamo pa še en amandma poslanskih skupin koalicje. Želi kdo obrazložiti glas? Ne.
               Glasujemo.</p>
               <p>Kdo je za? <stage>(9 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>Ta amandma je povezan vsebinsko z amandmajem istega predlagatelja k 11. in 15.
               členu.</p>
               <p>F Imamo amandma k 10. členu poslanske skupine SDS. Če je ta amandma sprejet postane
               amandma pod točko 2 brezpredmeten. Glasujemo.</p>
               <p>Kdo je za? <stage>(3 člani.)</stage> Kdo je proti? <stage>(9 članov.)</stage></p>
               <p>Amandma ni sprejet.</p>
               <p>Prehajamo še na glasovanje amandmaja pod številko 2, poslanskih skupin koalicije.
               Glasujemo.</p>
               <p>Kdo je za? <stage>(9 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>K 11. členu imamo amandma poslanskih skupin koalicije. Glasujemo.</p>
               <p>Kdo je za? <stage>(9 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>K 13. členu imamo prav tako amandma koalicijskih poslanskih skupin. Glasujemo.</p>
               <p>Kdo je za? <stage>(9 članov.)</stage> Kdo je proti? <stage>(Nihče.)</stage></p>
               <p>Ugotavljam, da je sprejet.</p>
               <p>Amandma k 14. členu so vložile koalicijske poslanske skupine. Glasujemo.</p>
               <p>Kdo je za? <stage>(9 članov.)</stage> Kdo je proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Potem imamo amandma k 15. členu in sicer ravno tako poslanskih skupin koalicije.
               Glasujemo.</p>
               <p>Kdo je za? <stage>(9 članov.)</stage> Kdo je proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Pri 17. členu imamo vložena dva amandmaja. Prvi amandma je vložila Poslanska skupina
               Slovenske demokratske stranke. Opozarjam, da če je ta amandma sprejet, postane
               amandma pod točko 2, koalicije, brezpredmeten. Glasujemo.</p>
               <p>Kdo je za? <stage>(3 članov.)</stage> Kdo je proti? <stage>(9 članov.)</stage></p>
               <p>Ugotavljam, da amandma ni sprejet.</p>
               <p>In potem še drugi amandma koalicije. Glasujemo.</p>
               <p>Kdo je za? <stage>(10 članov.)</stage> Kdo je proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Potem imamo k 19. členu vložen amandma koalicije. Glasujemo.</p>
               <p>Kdo je za? <stage>(10 članov.)</stage> Kdo je proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>20. člen, ravno tako je to amandma koalicije. Glasujemo.</p>
               <p>Kdo je za? <stage>(10 članov.)</stage> Kdo je proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Ravno tako je naslednji amandma k 21. členu vložila koalicija. Glasujemo.</p>
               <p>Kdo je za? <stage>(10 članov.)</stage> Kdo je proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Potem imamo 23. člen h kateremu sta vložena dva amandmaja. Najprej je amandma
               slovenske demokratske stranke in opozarjam, če je ta amandma sprejet, postane amandma
               pod točko 2, brezpredmeten. Lahko preidemo na glasovanje? Glasujemo.</p>
               <p>Kdo je za? <stage>(2 članov.)</stage> Kdo je proti? <stage>(10 članov.)</stage></p>
               <p>Ugotavljam, da amandma ni sprejet.</p>
               <p>Potem imamo drugi amandma pod istim členom, koalicije. Glasujemo.</p>
               <p>Kdo je za? <stage>(10 članov.)</stage> Kdo je proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Imamo potem amandma k 25. členu, ravno tako koalicijskih poslanskih skupin.
               Glasujemo.</p>
               <p>Kdo je za? <stage>(10 članov.)</stage> Kdo je proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Pri 26. členu imamo ravno tako amandma koalicije. Glasujemo.</p>
               <p>Kdo je za? <stage>(10 članov.)</stage> Kdo je proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>K 27. členu je koalicija vložila amandma. Glasujemo.</p>
               <p>Kdo je za? <stage>(10 članov.)</stage> Kdo je proti? <stage>(Nihče.)</stage></p>
               <p>Ugotavljam, da je amandma sprejet.  Kdo je za? <stage>(10 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Potem imamo iste predlagatelje k 28. členu. Glasujemo. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>29. člen, amandma koalicije. To je tudi zadnji amandma. Glasujemo. Zaključujem
               glasovanje.</p>
               <p>Kdo je za? <stage>(10 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Zdaj pa prehajamo na glasovanje o vseh členih skupaj. Želi kdo obrazložiti svoj glas?
               Vidim da ni interesa. Glasujemo. Zaključujem glasovanje.</p>
               <p>Kdo je za? <stage>(10 članov.)</stage> Je kdo proti? <stage>(3 člani.)</stage></p>
               <p>Členi so sprejeti.</p>
               <p>S tem tudi zaključujem drugo obravnavo predloga zakona na matičnem delovnem telesu.
               Sprejeti amandmaji bodo vključeni v dopolnjen predlog zakona, ki bo sestavni del
               poročila odbora v skladu s 133. členom prve točke.</p>
               <p>Glede na to, da sta ta dva zakona precej povezana, predlagam, da imamo istega
               poročevalca na seji Državnega zbora, kot pri predhodnem zakonu.</p>
               <p>S tem zaključujem to točko dnevnega reda.</p>
               <p>Prehajamo na <title>4. TOČKO DNEVNEGA REDA - PREDLOG ZAKONA O EVIDENCI VOLILNE PRAVICE, ZEUP 2,</title>
               ki ga je Državnemu zboru v obravnavo predložila vlada in je objavljen na spletni
               strani Državnega zbora v poročevalcu z dne 26. 7. 2013.</p>
               <p>Kot gradivo objavljeno na spletni strani Državnega zbora imamo na voljo še mnenje
               Mestne občine Ljubljana z dne 16. 8. 2013, mnenje Obalne samoupravne skupnosti
               italijanske narodnosti z dne 27. 8. 2013, mnenje Pomurske madžarske samoupravne
               narodne skupnosti z dne 29. 8. 2013, mnenje Zakonodajno-pravne službe z dne 16. 10.
               2013, poročilo Komisije za narodni skupnosti z dne 23. 10. 2013 in mnenje Komisije
               Državnega sveta za državno ureditev z dne 24. 10. 2013.</p>
               <p>K tej točki so bili vabljeni: Ministrstvo za notranje zadeve, ki ga predstavlja
               minister, Zakonodajno-pravna služba, Komisija za narodni skupnosti, Državni svet,
               Skupnost občin Slovenije, Združenje občin Slovenije, Združenje mestnih občin
               Slovenije in Koordinacija neparlamentarnih strank in list.</p>
               <p>V poslovniškem roku so amandmaje vložili: Poslanska skupina Slovenske demokratske
               stranke, poslanske skupine Pozitivne Slovenije, Socialnih demokratov, Državljanske
               liste in DeSUS-a ter Poslanska skupina italijanske in madžarske narodne skupnosti.
               Pregled amandmajev ste pravkar prejeli na klop, na klop ste prejeli še predlog za
               amandma odbora k 12. členu, ki ga je predlagala skupina poslank in poslancev s
               prvopodpisano mag. Katarino Hočevar.</p>
               <p>Državni zbor je na podlagi 122. člena Poslovnika Državnega zbora na 17. redni seji
               opravil splošno razpravo o predlogu zakona in sprejel sklep, da je predlog zakona
               primeren za nadaljnjo obravnavo.</p>
               <p>Pričenjam drugo obravnavo predloga zakona v kateri bomo opravili razpravo in
               glasovanje o posameznih členih predloga zakona. Odboru predlagam, tako, kot sem tudi
               pri predhodnem zakonu, da se razprava o vseh členih predloženih in predlaganih
               amandmajih združi v skladu s prvim odstavkom 128. člena Poslovnika. Po opravljeni
               razpravi o členih in amandmajih bi opravili še glasovanje o vloženih in predlaganih
               amandmajih, nato pa glasovali o vseh členih skupaj.</p>
               <p>Kdo nasprotuje temu predlogu? Ugotavljam, da ne. Smatram, da je predlog sprejet.
                   Prosim predstavnika
               predlagatelja ministra gospa dr. Gregorja Viranta, da poda uvodno obrazložitev.</p>
            </sp>
            <sp who="SDT6:VirantGregor">

               <speaker>DR. GREGOR VIRANT:</speaker>

               <p>Hvala, predsednik.</p>
               <p>Zakon o evidenci volilne pravice je v veliki meri tehničen zakon in kot bomo videli v
               nadaljevanju, se bo samo v dveh točka odprla politična diskusija o tem zakonu.
               Tehnični zakon, ki v prvi vrsti prinaša uskladitev z direktivami Evropske unije glede
               volilne pravice na volitvah v Evropski parlament in prinaša kopico racionalizacij in
               poenostavitev pri vodenju evidence volilne pravice. In sicer, tako da do zdaj
               različne evidence oziroma več evidenc združuje v eno enotno evidenco volilne pravice,
               kjer se posamezni volivci nahajajo z različnimi oznakami, potem vzpostavlja tudi
               dodatek o dodatni volilni pravici državljanov pripadnikov italijanske oziroma
               madžarske narodne skupnosti in pripadnikov romske skupnosti, ta posebna volilna
               pravica se je doslej evidentirala z volilnimi imeniki, ki so se sestavljali za vsake
               volitve posebej, zdaj pa se bo evidentirala v evidenci volilne pravice, kar je veliko
               bolj enostavno. Ukinja se klasična razgrnitev volilnih imenikov na papirju, se pa še
               vedno omogoča, da posamezni volivec lahko vpogleda v evidenco oziroma v podatke
               evidence. Večja racionalizacija pri ureditvi zaključevanja volilnih imenikov,
               racionalizirana je tudi izdaja volilnih kart. Dve točki, ki pa sta ostali nekako
               odprti, odprti v tem smislu, da imamo amandma s strani opozicije in v drugem primeru
               amandma s strani obeh poslancev narodnih skupnosti pa sta naslednji: prva točka je
               pošiljanje volilnih gradiv v tujino. Namreč, zakon o volitvah v Državni zbor govori o
               tem, da se vsem našim izseljencem, to se pravi državljanom s stalnim prebivališčem v
               tujini avtomatsko pošilja volilno gradivo z volilno karto za vsake volitve. Praksa je
               pokazala, da ta ureditev ni najbolj racionalna. Namreč, če dam samo podatek s zadnjih
               predsedniških volitev je bilo na tak način poslanih nekaj čez 63 tisoč volilnih
               gradiv, glasovalo je 7173 volivcev, v drugem krogu pa samo 3264 od teh volivcev. To
               je izjemno majhen odstotek teh odposlanih gradiv se dejansko po pošti z glasovnico in
               volilno karto se po pošti vrne. In seveda mi ne spreminjamo generalno te ureditve,
               ampak samo določamo tehnično, da če se volilno gradivo dvakrat vrne, kot neuspešno
               vročeno, se pravi, da se dvakrat zaporedoma ne uspe vročiti na naslov v tujini, kar
               pomeni, da naslovnik ni prevzel ali da je naslovnik neznan, da živi na drugem
               naslovu, da v tem primeru ne pošiljamo več avtomatsko, da se to označi v evidenci
               volilne pravice, z amandmajem koalicijskih poslanskih skupin pa se zelo jasno določa,
               da tak volivec, ki se kadarkoli v nadaljevanju odloči oziroma želi, da se mu spet
               začne pošiljati volilno gradivo, na ta ali na kak drug naslov, da to sporoči in se ta
               oznaka takoj izbriše in se začne normalno pošiljati naprej. Ker tu ni nobene velike
               politične zgodbe o tem, da se kakorkoli diskriminira naše volivce s stalnim
               prebivališčem v tujini, ampak gre za eno čisto logično in racionalno rešitev, ker je
               res neumno, da nekomu kar naprej in kar naprej in kar naprej pošiljaš nekaj po pošti,
               čeprav vidiš, da se to vrača. Toliko denarja spet nimamo, da bi se lahko na tak način
               hecali z davkoplačevalskim denarjem.</p>
               <p>Druga stvar pa se nanaša na uresničitev in odločbe Ustavnega sodišča, ki je rekla, da
               je treba za vpis v volilni imenik oziroma zdaj v volilno evidenco za pripadnike
               italijanske in madžarske narodne skupnosti, da mora zakon določiti merila, za odločitev o pridobitvi te volilne
               pravice. In, tukaj je problem s strani oziroma delno nasprotovanje temu s strani
               narodnih skupnosti. veliko smo o tem v vladi, na ministrstvu razmišljali, tudi v
               koaliciji smo se o tem veliko pogovarjali. Odločba ustavnega sodišča je odločba
               Ustavnega sodišča in jo je potrebno realizirat, kar pomeni, da je ta merila potrebno
               določiti. Seveda v čim večji meri usklajena s poslancema narodnih skupnostmi oziroma
               z samima narodnima skupnostnima.</p>
               <p>Toliko uvodoma, hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala. Želi besedo predstavnica Zakonodajno-pravne službe? Gospa Sladjana Ješić,
               izvolite.</p>
            </sp>
            <sp who="SDT6:JešićSladjana">

               <speaker>SLADJANA JEŠIĆ:</speaker>

               <p>Hvala lepa za besedo gospod predsednik, dober večer vsem skupaj.</p>
               <p>Zakonodajno-pravna služba je predlog zakona proučila v skladu s svojimi poslovniškimi
               pristojnosti in nanj podala pisno mnenje. Poudarila bi, da smo pri izdelavi mnenja
               upoštevali, da je predlagani zakon tehnični oziroma izvedbeni predpis posameznih
               sistemskih volilnih zakonov. Pri tem smo se tudi oprli na teoretična izhodišča iz
               pravnega področja državne ureditve Republike Slovenije in pravne ureditve volilnega
               sistema. Skladno z omenjenimi izhodišči poudarjamo, da evidenca volilne pravice nima
               nikakršnega vsebinskega vpliva na samo volilno pravico temveč zgolj omogoča
               dokazovanje te pravice. V mnenju zato v obliki pomislekov glede primernosti umestitve
               posameznih določb ugotavljamo, da ta izhodišča niso v celoti upoštevana, prav tako s
               tem v zvezi izraženi pomisleki niso odpravljeni z amandmajem. V predlogu zakona sta
               namreč dve določbi, ki bi po našem mnenju sodili v kakšen drug zakon zaradi vsebine,
               ki jo urejajo.</p>
               <p>Prva je določba 12. člena predloga zakona, ki določa merila za ugotavljanje
               pripadnosti oziroma za ugotavljanje volilne pravice pripadnikov italijanske in
               madžarske avtohtone narodne skupnosti in pa seveda tudi romske skupnosti. Iz odločbe
               ustavnega sodišča izhaja, da bi zakonodajalec moral določiti merila, po katerih se
               ugotavlja pripadnost tej skupnosti, ta zakon pa določa merila po katerih se ugotavlja
               volilna pravica posameznikov, ki so pripadniki te skupnosti ampak je volilna pravica
               le ena izmed mnogih posebnih pravic, ki izhajajo iz te pripadnosti oziroma
               avtohtonosti, zato menimo, da bi bilo pravno sistemsko najbolj ustrezno, da bi se to
               opredelilo v krovnem zakonu, ki ureja samoupravne narodne skupnost oziroma ki bi
               urejal romske skupnosti. Naj pa poudarim, da je seveda merila potrebno opredeliti na
               zakonski ravni in s tem izvršiti odločbo Ustavnega sodišča zato je seveda tudi takšen
               način na nek način ustrezen.</p>
               <p>Drugo kar bi sodilo v drug zakon pa je del določb četrtega odstavka 4. člena predloga
               zakona. Na podlagi katerega se v primeru dvakratne zaporedne neuspešne vročitve
               volilnega gradiva onemogoča njegovo nadaljnje pošiljanje. pogoji za pošiljanje
               volilnega gradiva v tujino so kot je že povedal gospod minister, urejanje v prvem
               odstavku 82. člena Zakona o volitvah v Državni zbor in menimo, da v temu primeru gre
               za negativni pogoj oziroma mogoče celo za izjemo od tega 82. člena, s tem, torej
               dvakratno zaporednim ne vročanjem. Zato menimo, da bi bilo pravno sistemsko
               ustrezneje, da bi bilo to urejeno v Zakonu o volitvah v državni zbor.</p>
               <p>Je pa ta rešitev poleg pomislekov, podanih v zvezi s primernostjo umestitvijo
               povzroča tudi pomisleke v zvezi z ustavno pravno skladnostjo, predvsem glede
               posledic, ki jih bo imela dvakratna zaporedna neuspešna vročitev volilnega gradiva na
               istem naslovu v tujini. Predvsem v povezavi s 5. členom predloga zakona, ki
               vzpostavlja dolžnost državljanov s stalnim prebivališčem v tujini, da točno določene
               podatke, ki se utegnejo spremeniti, torej, da to ustreznim organom sporočajo.</p>
               <p>Posledice predlaganih rešitev so namreč poleg onemogočanja nadaljnjega pošiljanja
               tudi izpad iz volilnega imenika kar bo po naši  presoji lahko, če ne omejilo pa bistveno otežilo
               izvrševanje volilne pravice. Rešitev, ki jo uvaja amandma, ki torej omogoča, da
               oseba, ki ji volilno gradivo ne bo dvakrat vročeno, da bo lahko torej zahtevala
               izbris tega podatka iz evidence volilne pravice še zmeraj ne odpravlja pomislekov,
               predvsem v tistem krogu državljanov, ki ne bodo kršili nobene zakonsko določene
               dolžnosti, se pravi tisti, ki bodo spremenili v tujini začasno bivališče oziroma, ki
               volilnega gradiva enostavno ne bodo želeli prevzeti saj imajo do tega vso
               pravico.</p>
               <p>V temu smislu ostaja tudi odprto vprašanje enakopravno obravnave vseh državljanov,
               tako državljanov, ki prebivajo v tujini od državljanov, ki prebivajo v Republiki
               Sloveniji. Predlagatelj pojasnjuje, da je cilj predlagane rešitve ekonomičnost
               volitev in preprečitev zlorab, pri tem amandmaju določene predlagane rešitve dodatno
               pojasnjujejo vendar pa še zmeraj ostaja odprto vprašanje utemeljenosti teh omejitev
               oziroma otežitve uresničevanja volilne pravice z vidika ustavno zagotovljenega načela
               sorazmernosti predvsem njegovega elementa nujnosti. Torej, ne obstaja nobeno drugo
               sredstvo, sprejemljivejše je sredstvo s katerim bi bilo mogoče doseči isti cilj.</p>
               <p>Na kratko bi opozorila tudi na ostale pomembnejše pripombe, ki niso bile upoštevane.
               In sicer, pripomba k 11. členu, glede na to, da dejanska pripadnost avtohtoni narodni
               skupnosti ni le stvar posameznikove volje ampak tudi stvar te narodne skupnosti, kot
               to v odločbi zapiše Ustavno sodišče, menimo, da bi bilo ustrezno oziroma primerno na
               zakonski ravni opredeliti tudi izmed koga se lahko predstavniki teh komisij, ki bi
               presojali pripadnost posameznika, izmed koga se lahko imenujejo, se pravi, zdajšnja
               dikcija dopušča, da se v te komisije lahko imenuje kdor koli, tudi nekdo, ki ni član
               oziroma pripadnik teh skupnosti.</p>
               <p>Potem nomotehnična pripomba, ki ni bila upoštevana pa se nam nekako zdi zelo
               relevantna je naslov določb 22. in 28. člena, naslov se glasi Pregled in popravek
               volilnega imenika. Vendar pa dejansko v prvem odstavku v bistvu je vsebina določitev
               območja volišč kar nekako ne gre enačiti s pregledom in popravkom.</p>
               <p>Pa še glede 34. člena, ki v tehnični zakon povzema posebne načine uresničevanja
               volilne pravice, ki so določeni v sistemski volilni zakonodaji menimo, da v bistvu to
               povzemanje ni potrebno, saj so ti posebni načini, mogoče ne izrecno imenovani posebni
               načini v sistemskem zakonu vendar pa je seveda iz samega namena in pa zapisa teh
               določb razvidno, da so to posebni načini. Se pravi, torej se nam zdi odveč ta prvi
               odstavek.</p>
               <p>Povedala bi še to, da amandmaji koalicijskih poslanskih skupin nekatere naše
               pripombe, predvsem nomotehnične narave in pa pripombe, ki so povezane z večjo
               jasnostjo in določnostjo predlaganega zakonskega besedila ustrezno upoštevajo.
               Predlagane rešitve so tudi dodatno argumentirane vendar pa bi imela še dve pripombi
               glede samih amandmajev. Najprej k 17. členu, ki v bistvu dodaja nov peti odstavek in
               gre tako: <q>"Državljan Republike Slovenije lahko kadar koli pri diplomatskem
               predstavništvu ali konzulatu Republike Slovenije v tujini, v upravni enoti
               ministrstva ali državni volilni komisiji zahteva izbris podatka iz 15. točke."</q>
               Menimo, da bi bilo tukaj potrebno torej opredeliti izrecno, da je ta možnost dana le
               državljanom, ki imajo stalno prebivališče v tujini, saj takšna dikcija dopušča
               razlago, da je to dopustno torej pri diplomatskem in konzularnem predstavništvu tudi
               za državljana, ki prebiva v Republiki Sloveniji. </p>
               <p>Še pomembneje pa se nam zdi v bistvu amandma k 44. členu, ki je v bistvu končna
               določba in sicer podaljšuje začetek uporabe<gap n="..."/> Amandma torej podaljšuje začetek
               uporabe določb zakona iz šest na najkasneje devet mesecev po njegovi uveljavitvi.
               Poudarila bi, da načelo pravne države zahteva določnost začetka veljave  pravnih predpisov. Se pravi, ne
               sme biti nobene negotovosti, saj se s tem ogroža pravna varnost. In dikcija
               najkasneje devet mesecev v bistvu naslovniku<gap n="..."/> Naslovnik v bistvu ne ve kdaj bo
               zakon začel veljat. Še posebej utegne to biti sporno, saj nas prihodnje leto čakajo
               lokalne volitve in lahko pride takrat do spora ali kateri zakon se uporablja.</p>
               <p>Toliko z moje strani zaenkrat, hvala lepa.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala tudi vam gospa Ješić. Saj verjetno bo tudi minister kaj reagiral na te vaše
               pripombe. Zdaj pa bi dal, sprašujem podpredsednika komisije za narodne skupnosti,
               gospoda Roberta Battellija, če želi besedo? Izvolite.</p>
            </sp>
            <sp who="SDT6:BattelliRoberto">

               <speaker>ROBERTO BATTELLI (PS NS):</speaker>

               <p>Hvala lepa, gospod predsednik. Spoštovane kolegice in kolegi, spoštovani
               minister.</p>
               <p>Bom govoril iz zornega kota nekoga, ki se zaveda lastne identitete iz zornega kota
               torej tudi vseh vas, ki se lastne identitete zavedate. Za vas je to zavedanje
               samoumevno, tudi zame ampak v temu primeru nobeden od vas ne more dokazovati pred
               nikomur lastne identitete. Ali je ni pravice, ki jo lahko uživate, za katero bi
               morali dokazovati identiteto, niti ne jezikovne, niti ne kulturne pravice in kar je
               še tega. </p>
               <p>Zdaj, najprej nekaj o pravicah, o manjšinskih pravicah. Le-te obstajajo odkar
               obstajajo, predvsem zato, da se prepreči diskriminacija na podlagi drugačne
               identitete. Torej, da se prepreči kar se le da, diskriminacija in da se omogoči
               oziroma vzpostavi kar se le da, enakopravnost. Vidim, da že pojenja pozornost ampak
               sem mislil, da je to pomembno tudi za pripadnike slovenskega naroda, posebej še za
               tiste recimo, ki živijo v drugih državah.</p>
               <p>Torej, naš ustavni red izhaja iz ugotovitve, da se enakopravnost ne da doseči brez
               določenih posebnih pravic, torej brez uveljavljanja načel in norm tako imenovane
               pozitivne diskriminacije. To je sistemski pristop te države od njenega nastanka. V
               temu smislu so narodne skupnosti dobile tudi vsa zagotovila v vseh pred
               osamosvojitvenih dokumentih.</p>
               <p>No, tem normam sodijo tudi tako imenovani posebni sedeži. Takšen sistem zagotavljanja
               prisotnosti pripadnikov narodnih skupnosti v forumih kjer se odloča o vseh javnih
               zadevah obstaja tudi v mnogih drugih državah, o tem imate tudi določen pregled, ki je
               obstajal leta 1998 v sami odločbi Ustavnega sodišča. Nobena, se pravi ustavno sodišče
               je naredilo tudi en primerjalni, kako bi rekel, pregled. In seveda nobena od teh
               držav nima nobene pravne norme, ki bi zahtevala dokazovanje identitete. To kolikor
               jaz vem noben pravni  red
               sodobnih demokratičnih držav takšne določbe ne vsebuje, niti eden.</p>
               <p>No, posebni sedeži ne nastanejo slučajno, oni zasledujejo dva namena, delovati
               anti-asimilatorno in obenem integrativno. Ker participacija recimo moja skupnost bi
               ne prišla dlje od krajevne skupnosti kvečjemu, še tudi tam je vprašljivo glede na
               številčnost. Kaj šele do občinskega sveta ali pa do parlamenta, če bi to ne
               obstajalo. Ampak zahteva Ustavnega sodišča po zakonski opredelitvi teh meril bi
               obstajala tudi, če bi ne imeli dvojne volilne pravice. V bistvu dvojna volilna
               pravica je nekaj kar naredi uslugo strankam, ki lahko računajo tudi na to prgišče
               glasov. To pomeni, da četudi bi se odločili, da spremenimo Ustavo in da odpravimo
               dvojno volilno pravico, problem meril bi ostal. Recimo predlagatelji koalicijske
               stranke, ki predlagamo svoj amandma že na začetku govorijo o odločbah zakona, ki
               uvaja dodatno volilno pravico državljanov, pripadnikov in tako naprej<gap n="..."/> Že tukaj je
               pristop, kako bi rekel, nestrokoven. Ampak, to ni glavni problem.</p>
               <p>Torej, konceptualni pristop ministrstva in posledično tudi Zakonodajno-pravne službe
               k uresničevanju odločbe Ustavnega sodišča predpostavlja predhodno individualno
               preverjanje etnične pripadnosti državljana. Predhodno, generalno. Kar naj bi
               omogočalo ali pa ne, dostop do uresničevanja določene sicer zajamčene pravice.</p>
               <p>Kar zadeva posebne sedeže naj bi se takšen pristop uveljavil, kot sem že rekel, tudi
               če bi ne obstajala dvojna volilna pravica. Ampak še več, tudi iz razlage
               Zakonodajno-pravne službe izhaja nekaj drugega, to bi pomenilo, da se pripadnost
               oziroma identiteta mora na določeni točki preveriti in priznati ali pa ne, ob
               uveljavljanju sleherne pravice. To je posledično se odpre to polje, ki ga ne bomo
               mogli več obvladovati. To pomeni, da imamo izkaznico, ne vem ali si izmislimo
               izkaznico ali v nekih drugih časih se je to drugače delalo. Nočem zdaj ampak<gap n="..."/>
               Skratka to, če nič drugega, ustvarja pri logično razmišljujočem človeku odbojnost do
               uživanja določenih pravic, ker noče iti skozi te ponižujoče procedure.</p>
               <p>Torej, v 44. točki odločbe Ustavno sodišče sâmo utemeljuje <q>"potrebo po merilih, prav
               in samo zaradi preprečevanja zlorab, možnih zlorab, in njihovih rušilnih, citiram
               Ustavno sodišče, "</q>njihovih rušilnih posledic za narodne skupnosti in to izrecno in
               samo kar zadeva vpis v volilne imenike, ker so možne zlorabe." Zdaj to, da so možne
               zlorabe mi vemo od vsega začetka ampak o tem malo kasneje, saj ne bom predolg. Torej,
               merila se lahko eventualno oziroma morajo po ustavnem sodišču morajo nanašati nujno
               na poskuse zlorabe in ne na uresničevanje pravice kot takšne.</p>
               <p>Oseba, ki zase ve, da pripada narodni skupnosti želi vpis ker tej skupnosti pripada in ne sme biti
               postavljena v položaj, da razlaga in opravičuje svojo identiteto in obstoj pred
               oblastmi.</p>
               <p>To,da mora kaj takšnega početi pred komisijo lastne samoupravne narodne skupnosti,
               oprostite ampak je smešno in perverzno. Če je ta oseba sposobna logičnega
               razmišljanja potem lahko tako kot tudi je prisiljena pravzaprav zakonodajno-pravna
               služba ugotoviti, potem seveda to poveže z vsemi ostalimi pravicami, takoj.</p>
               <p>In to vse skupaj deluje odbojno, zaviralno pri uresničevanju pravic na katere te
               osebe imajo pravico. Ker ta zapoved nekako prihaja neposredno prav od same oblasti,
               od organov. In še s privolitvijo organov narodnih skupnosti, ki so jo oblasti
               priznale za sogovornika pri teh vprašanjih. Veste, temu se reče formalna zaščita
               ampak sistemska v bistvu diskriminacija, to razlika med<gap n="..."/> ker osnovni princip je ta,
               da nihče ne sme biti oviran pri odražanju, izražanju svoje identitete in tudi nihče
               nikomur ne more biti zapovedano, da je. To je univerzalni princip pristopa k tem
               vprašanjem, ko govorimo o enakopravnosti ali diskriminaciji.</p>
               <p>Zdaj, seveda se vsi lahko sprašujete, kako lahko v tiste komisije lahko sumijo, tako
               kot piše v našem amandmaju, lahko sumijo da gre za poskus zlorabe? Najprej, dobro z
               zdravo pametjo in z izkušnjami in tudi bom povedal. Se pravi v imenu moje skupnosti,
               najprej obstajajo štiri komisije, ki se s tem ukvarjajo. Po tri, vsaka na občinski
               ravni in ena na obalni ravni, torej so štiri. In te komisije postavljajo sveti
               samoupravnih narodnih skupnosti na podlagi kriterijev in meril, ki sicer veljajo za
               volilne komisije. To pomeni da, člani so znani ljudje, po navadi tajniki samoupravnih
               skupnosti ali tajniki društev naših so šolniki, so ljudje ki jih vsi poznajo, ki so
               aktivno vključeni v življenje skupnosti in ali tudi delajo v manjšinskih
               inštitucijah. Večina njih opravlja to funkcijo že zelo dolgo, so zelo izkušeni. In ne
               glede na to, da se zaradi maloštevilnosti vsi poznajo, poznate številke, približno
               koliko nas je v vsaki občini, se vsi poznajo zaradi družinskih vezi, med družinskih
               vezi, vezi ki so nastajale iz sosedstva, iz skupnega obiskovanja šol, društvenih,
               športnih, kulturnih, verskih in drugih dejavnosti, skupnega dela v manjšinskih
               ustanovah in tako naprej. In pa, glede na to, da komisije delujejo zelo lokalno, zelo
               blizu ljudem in izhajajo iz teh ljudi pravzaprav.</p>
               <p>Torej, da se kandidati za vpis, gre za te nove  kandidati za vpis, glede na to, da se kandidati za
               vpis morajo osebno oglasiti pri komisijah, morajo pokazati osebni dokument, morajo
               komunicirati s člani komisije, se podpisati, seznaniti s proceduro, morajo vedeti, da
               ta podatek konča na upravni enoti, na ministrstvu in tako naprej. To jim je vse
               razloženo. Vi se boste verjetno strinjali, da lahko vzbudi dvom, ki ga nihče ne pozna
               in nihče ga ni videl in prej in tako naprej. Ki je rojen in ima bivališče, bom rekel
               na pamet, na Ptuju ali ne vem, ne vem zakaj sem izbral Ptuj, ki je krasno mesto in
               tako naprej.</p>
               <p>Hočem reči, če ta ne zna jezika, da na enostavno vprašanje, da kako to, da se je
               odločil šele zdaj se vpisati, ker bi lahko prej, se pokaže, da ne zna jezika, da tudi
               ne zna odgovoriti na vprašanje in tako naprej. Recimo da se čudno obnaša ta človek,
               ker smo imeli take primere. Govorimo vse te stvari, ker smo jih imeli. Po navadi
               izzivalno, nestrpno, provocira, te smo imeli. Skratka neprimerno, prezirljivo ali pa
               sploh čudno.</p>
               <p>Torej v tem primeru se ga verjetno lahko vpraša kako si on zamišlja njegovo
               povezanost z narodno skupnostjo in tako naprej.</p>
               <p>Vse to navajam, ker izjemno redko sicer ampak so se taki primeri dogajali in
               nekaterim je bil vpis prijazno z obrazložitvami zavrnjen. Nihče od teh se ni
               pritožil. Smo imeli <gap n="..."/> se boste spomnili časa ko so bile razvpite italijanske
               penzije in tako, so prihajali ljudje, ki sicer bi imeli pravico do tega ampak to da
               so pripadniki skupnosti ni imelo nobene zveze s tistimi zadevami in ti so bili
               zavrnjeni, ker tu gre za volilni imenik pripadnikov narodne skupnosti, ki potem
               volijo svoje lastne predstavnike.</p>
               <p>Poglejte v kaj se spuščamo. Recimo kar zadeva pasivno volilno pravico. Kdo preveri
               ali nekdo od kandidatov dejansko pripada DeSUS-u ali Državljanski listi ali ne vem
               komu. <gap n="..."/><stage>/Glas iz dvorane/</stage><gap n="..."/> saj mi tudi, saj o tem govorim.</p>
               <p>Hočem reči, da je nekaj čudnega v tem. <gap n="..."/><stage>/Glas iz dvorane/</stage><gap n="..."/> SDS-u, vsem strankam
               seveda ampak konkretno kako se ugotovi? Se ne ampak ta človek vseeno pride v
               parlament in predstavlja vse ljudi in je odgovoren pred vsemi ljudmi, hvala bogu.</p>
               <p>Torej ta merila, ki ob dvomu lahko nastopajo in so navedena v našem amandmaju,
               vsebujejo vse elemente, ki se jih navaja sicer v predlogu zakona in tudi v tem
               amandmaju, ki je bil vložen, zaradi tega, ker dejanska pripadnost jeziku in kulturi
               avtohtone narodne skupnosti oziroma drugačno tesno povezanost s to skupnostjo, to so
               merila, ki so v zakonu na podlagi preverjanja teh meril je nekdo vpisan ali ne in na
               podlagi teh meril, ki je bil zavrnjen, se lahko pritoži. Torej ne drži, da ni meril v
               zakonu.</p>
               <p>Mi smo postavljeni v položaj ko karkoli naredimo je narobe in že to kaže na nekaj kar
               ne funkcionira v sistemu. Je narobe glede na načelo, ki sem ga omenil na
                  začetku ampak to je
               izpolnjevanje odločbe ustavnega sodišča. Ustavno sodišče, bom ponovil, pravi:
               Ureditev po kateri bi bil vpis v posebni volilni imenik zagotovljen vsakomur, ki bi
               se opredelil za pripadnika avtohtone madžarske ali italijanske narodne skupnosti,
               nebi razširila varstva narodnih skupnosti, temveč bi omogočila neomejene zlorabe
               bodisi v izključno volilne namene, bodisi z namenom popačenja prave volje te narodne
               skupnosti pri njenem siceršnjem delovanju, pri volitvah njenih lastnih organov in
               podobno. S takšno ureditvijo bi bile izničene posebne pravice pripadnikov avtohtone
               italijanske in madžarske narodne skupnosti. To je utemeljitev ustavnega sodišča o
               potrebi, da so merila notri, zloraba. V 45 točki ustavno sodišče: Zakonodajalec bi
               moral določiti merila in tako naprej in tu so merila. Tu so predlagana merila. Mi smo
               jih vključili notri v prejšnji <gap n="..."/> in še to. Poglejte, spoštovane kolegice in kolegi.
               Mi smo, rečem mi, ker sem bil tam in sem tudi te spremembe zakona leta 2000 bil
               predlagal formalno, mi smo to vprašanje že obravnavali in rešili pravočasno pred
               volitvami, tako kot je zapovedalo ustavno sodišče, že takrat. Ne vem zakaj se kar
               naenkrat glede na to, da v vsem tem obdobju sploh ni bilo pritožb, zakaj se to
               pogreva? Verjetno so kakšni drugi cilji od zadaj, ki jih mi ne poznamo in če jih ne
               poznamo ni fer, da jih nihče ni obelodanil, te druge cilje.</p>
               <p>Skratka menim, je moje globoko prepričanje tudi ob preverjanju vseh strokovnih mnenj,
               ki sem jih moral preveriti in enako razmišlja tudi moja narodna skupnost. Ta amandma,
               ki smo ga kot poslanska skupina, vložili in ki ga podpira tudi madžarska narodna
               skupnost, vsebuje merila, ki jih zahteva ustavno sodišče z obrazložitvijo, ki ga daje
               samo ustavno sodišče zakaj so potrebna ta merila, zagotavlja pravno varstvo tistim,
               ki bi se pritožili in obrambo oziroma obrambo narodne skupnosti glede na odločbo.</p>
               <p>Ne razumem zakaj se vztraja z besedilom, ki pa vsebuje vse nevarnosti o katerih sem
               govoril in <gap n="..."/> Predstavljajte si, da bi se kdo pojavil, da vam bo še bolj nazorno in
               ki bi rekel, proračunska sredstva gredo za Slovence v sosednjih državah in po svetu.
               Kaj pa vemo komu gredo ta sredstva, če ne ugotovimo pripadnost identitet, nacionalno
               identiteto vseh teh ljudi, ki sestavljajo te organizacije in društva in tako naprej.
               Je zdaj morda bolj prezentno v kaj se spuščamo? Potencialno seveda. Hvala lepa za
               pozornost in se opravičujem, če sem bil tako dolg.</p>
            </sp>
            <sp who="SDT6:ČehovinJožef">

               <speaker>PODPREDSEDNIK JERKO ČEHOVIN:</speaker>

               <p>Hvala lepa. Besedo so dobili vsi, ki so, kot vabljeni želeli, zato dajem sedaj besedo
               članicam in članom odbora. Želi kdo razpravljati? Gospa Sonja Ramšak.</p>
            </sp>
            <sp who="SDT6:RamšakSonja">

               <speaker>SONJA RAMŠAK (PS SDS):</speaker>

               <p>Hvala za besedo. Glede na to, da nekatere poslanke in poslanci že od zgornjih
               jutranjih ur sedimo v dvorani. Mislim, da je prav, da se tudi glede na to, da zdajle obravnavamo tako
               imenovani tehnični zakon, pa je kljub temu prav, da se pridružim k razpravi.</p>
               <p>Namreč zakaj? Zato, ker nekako imam občutek, da z vsemi temi zakoni, ki jih danes
               obravnavamo na našem matičnem odboru, nekako ne upošteva mnenja Zakonodajno-pravne
               službe. Jaz moram reči, da sem mnenje Zakonodajno-pravne službe vedno spoštovala in
               jih tudi zelo cenim, zato ker so res strokovna in natančma. Seveda se ne morem
               strinjati s tistim kar je rekel gospod minister, da strokovno se ne strinjate z
               mnenje ZPS. Se pa bi o tem zakonu o predlogu Zakona o evidenci volilne pravice
               strinjala globoko s tem, da dejansko te stvari, ko gre za vročanje gradiva, volilnega
               gradiva našim državljankam in državljanov <stage>/nerazumljivo/</stage> prav, da bi te zadeve
               uredili v Zakonu o volitvah. V bistvu v sistemskih zakonih in ne dejansko v tem
               tehničnem zakonu. Jaz se pridružujem temu mnenju namreč zaradi tega, ker zbodlo me je
               to, kar ste minister v uvodu rekel, da dejansko zasledujete predvsem cilj
               ekonomičnosti volitev. Mislim, da nikoli ne bi smel biti cilj v ekonomičnosti
               volitev, ampak dejansko cilj, da vsem državljankam in državljanom tako v sami
               Republiki Sloveniji kot tisti, ki biva izven meja države, omogočimo, da lahko
               uresničuje svojo pasivno volilno pravico. S tem zakonom dejansko omejujemo to, pa
               čeprav ste nekako v svojih uvodnih obrazložitvah se temu izognili. Namreč tudi v
               poslanski skupini Slovenske demokratske stranke smo v pravu, bom rekla temu,
               predlagali tudi amandma k 4. členu in pa k 5. členu, ki zasledujeta ravno to, da
               dejansko menimo, da je takšna rešitev nesorazmerna in neprimerna in smo zato
               predlagali, da se v 4. členu, v 4. odstavku črta besedilo, in sicer navajam, <q>"in za
               katerega ni bila na istem naslovu v tujini dvakrat zaporedoma vpisana neuspešna
               vročitev iz 15. točke drugega odstavka tega člena"</q>. Namreč niste povedali tega, da
               dejansko s tem, ko boste nekako državljan, ki prebiva v tujini, ne bo sporočil recimo
               podatka ali pa ne bo ministrstvo razpolagalo s tem podatkom, s tem, ko dvakrat na bo
               možno opraviti to vročite, dejansko ne bo imel možnost niti uveljavljati svoje
               volilne pravice recimo na veleposlaništvih. Včasih smo že bili, so imeli prakso, da
               so lahko naše državljanke in državljani uveljavljali svojo pasivno volilno pravico
               tudi na DKP. In mislim, da je to prav. Zdaj pa dejansko nekako iz vsega tega kar ste
               zapisali in na kar opozarja tudi Zakonodajno-pravna služba, menimo da bi isto tudi v
               naši stranki, da bi bilo z vidika načela zaupanja opravljanja z vidika pravne
               varnosti ustrezneje, da bi se izjema od tega pravila dejansko uredile v sistemskem
               zakonu. V tehničnem zakonu urejamo samo na kakšen način se kakšna stvar ureja, ne pa
               vsebinsko. In s tem posegamo dejansko v, jaz razumnem zakaj posegamo. Zato, ker bi to
               morali urediti recimo v Zakonu o volitvah v Državni zbor, mi pa vemo, da smo imeli
               paket mister Muscolo, ki je bil zavrnjen in da eno leto ne moremo zadevo urejati v
               sistemskih zakonih. Dajmo potem odkrito tudi to povedati. Mislim lahko, ampak očitno
               se niste tega poslužili, da bi to spreminjali v sistemskem zakonu. In cilj
               ekonomičnosti volitev nikakor ne more biti in tudi v gradivu, jaz sem šla pogledati
               tudi v samo obrazložitev gradiva, dejansko niste nikjer zapisali kaj pomeni to - če
               dovolite minister, bi bila zelo vesela, če boste podali tudi stvari, ki niso v vaši
               obrazložitvi napisane - recimo koliko vročitev, koliko gradiva gre pri posameznih
               volitvah v tujino, volilnega gradiva, koliko se vrne, da ni bilo vročeno, kolikokrat
               gre za to, da nekdo ni hotel sprejeti  volilnega gradiva in seveda, koliko je pa bilo uspešno
               opravljenih vročitev teh volilnih gradiv. Mislim, da s tega vidika lahko potem
               ocenjujemo tudi ekonomičnost, pri tem pa dejansko teh posledic v sami obrazložitvi
               sprememb in dopolnitev zakona o evidenci volilne pravice nekako iz gradiva ni videti.
               In jaz moram reči, da pri volitvah, ko ljudem jemljemo nekako možnost, da se odločajo
               o tem ali bodo volili ali ne bodo, da to mora biti državljanom prepuščeno, ne pa
               nekemu tehničnemu zakonu, ki bo dejansko s tem preprečil nekaterim našim državljankam
               in državljanom, ki živijo v tujini, da bi lahko uveljavljali svojo pasivno volilno
               pravico. In jaz upam spoštovane kolegice in kolegi, da boste podprli oba amandmaja
               Slovenske demokratske stranke. Seveda v nasprotnem primeru mi ne bomo zakonu sicer
               nasprotovali, ga pa tudi ne bomo podprli. Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala. Gospod Zanoškar.</p>
            </sp>
            <sp who="SDT6:ZanoškarMatjaž">

               <speaker>MATJAŽ ZANOŠKAR (PS PS):</speaker>

               <p>Hvala. Tako je jasneje, da Pozitivna Slovenija podpira ta predlog zakona o evidenci
               volilne pravice, vendar osebno mene zanimajo nekatere stvari.</p>
               <p>Popolnoma mi je jasno, 12. člen merila za zagotavljanje pripadnosti in četrti
               odstavek 4. člena po dvakratnem neuspelem vročanju, da se prestavi v neko drugo
               evidenco. Jasno mi je tudi, da je zakon specifičen, da gre tudi za precejšnje dele,
               ki pomenijo usklajevanje z evropsko direktivo, kar je tudi prav in v nadaljevanju
               tudi poenostavitev evidenc, ki se združujejo v eno. Me pa pri vsem tem niti ne moti,
               ampak zanima, zdaj neki razkorak je med našo Zakonodajno-pravno službo, ki je
               opozorila na določene stvari, pa me zanima vaše mnenje. Ker zdaj z vaše strani nismo
               slišali, ne bom rekel, zagovora, pač pa odgovora na te, take, ki jih je dala
               Zakonodajno-pravna služba. Med tem, ko o tem, kar je kolega Battelli govoril se mi
               zdi, da je amandma k 12. členu ni škodljiv, pač pa pripomore samo izboljšavi stanja
               te volilne evidenca za pripadnike narodnostne in romske skupnosti. Jaz bi želel samo
               vaše mnenje o tem, kar je naša Zakonodajno-pravna služba<gap n="..."/> Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Počakamo še gospoda Brulca. Želite? Gospod Brulc se je prijavil.</p>
            </sp>
            <sp who="SDT6:BrulcMirko">

               <speaker>MIRKO BRULC (PS SD):</speaker>

               <p>Jaz nimam vprašanj, če lahko zelo na kratko, ker je res pozna ura, pa nas čaka še<gap n="..."/>
               Problem vročanja gradiva, jaz mislim, da je to pravi postopek. Če bi mi zaprli
               možnost tistim, ki dvakrat, trikrat ne prevzema gradiva iz različnih razlogov doma,
               ne želi prevzeti in se potem premisli, vedno ima možnost ponovno voliti, zato, ker
               ostaja v imenikih, če imam prav, ker ima možnost na predstavništvih Republike
               Slovenije, se aktivirati, ker ima možnost ponovno sporočiti, na nek način prosim
               pošiljate mi volilno gradivo. Jaz bi nasprotoval, če bi po dveh primerih, ko se
               gradivo vrne, rekli, zdaj pa tega človeka ne bomo več vzeli ne v imenik, nikamor. Se
               pravi, ima možnost voliti naprej. Zakaj ga dvakrat ni prevzel je lahko njegov razlog,
               ni hotel ali pa je bil odsoten, pa ni tega sporočil in da stroški volitev niso
               zanemarljivi v tem primeru, nikar se ne hecajmo, damo rajši ta ostanek, če ga
               prihranimo manjšinam, pa naj z njimi delajo po svojem programu in bi bila velika
               nagrada za njih. Zato bom jaz ta predlog podprl, ker se mi zdi, da je pošten do vseh.
               Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala lepa. Sedaj pa prosim gospod minister, da<gap n="..."/></p>
            </sp>
            <sp who="SDT6:VirantGregor">

               <speaker>DR. GREGOR VIRANT:</speaker>

               <p>Najprej glede mnenja Zakonodajno-pravne službe v točki meril za vpis posebne volilne
               pravice, služba pravzaprav pledira oziroma priporoča celo nekoliko ostrejši pristop,
               torej, da se merila ne bi določila samo za vpis v imenik, ampak za pripadnost
               italijanski oziroma madžarski narodni skupnosti. Mi smo to odločbo Ustavnega sodišča razumeli tako, da
               se nanaša samo na Zakon o evidenci volilne pravice, torej samo na evidenco volilne
               pravice, in da gre pravzaprav za to, da je treba določiti merila, kdo lahko dobi to
               posebno volilno pravico in kdo ne. In to tu urejamo. Razumem tudi skrbi gospoda
               Battellija, vendar menim, da odločbo moramo izvršiti. Je pa predlagan amandma odbora,
               ki je neke vrste približevalni predlog temu, mogoče ne čisto vašemu mnenju, ampak
               mnenju gospoda Göncza, in omogoča, da si narodni skupnosti sami določita ta merila,
               na podlagi nekih zelo, zelo splošnih in ohlapnih meril, ki so napisana v zakonu.</p>
               <p>Drugič, prenehanje pošiljanja gradiv v tujino. Res je v osnovi to vprašanje urejeno v
               Zakonu o volitvah v Državni zbor, ampak tu urejamo čisto tehnikalijo. In mislimo, da
               ne gre za noben poseg v volilni sistem, še manj za poseg v volilno pravico, kar je
               gospod Brulc ravnokar zelo lepo razložil. Nikomur se nič ne preprečuje uresničevanja
               volilne pravice, ampak se mu še naprej omogoča, da voli na DKP ali da voli doma,
               torej v Sloveniji, na volišču v Sloveniji, ali pa da tudi pred volitvami zahteva, da
               se mu ponovno vroči oziroma pošlje gradivo po pošti, volilno karto, in lahko še vedno
               glasuje po pošti, če to pravočasno naredi.</p>
               <p>Se pa strinjamo z obema pripombama k tem novim amandmajem, se pravi, k 17. členu in
               44. členu, to sta v bistvu tehnični pripombi. Dejansko bi v 44. členu morali črtati
               besedo <q>"najkasneje"</q> v amandmaju in bi se moral amandma glasiti, da se besedo <q>"šest"</q>
               nadomesti z besedo <q>"devet"</q>. Seveda je treba točno zapisati, kdaj zakon začne veljati,
               ne kdaj najkasneje začne veljati. Tu imate prav. V 17. členu, morda zaradi jasnosti,
               bi lahko besedilo <q>"državljan Republike Slovenije"</q> nadomestili z <q>"volivec"</q>.
               <gap n="..."/><stage>/Oglašanje v ozadju./</stage><gap n="..."/> V vseh prejšnjih določbah tega člena, kadar nekdo nekaj v
               evidenci dela zase, je napisano <q>"volivec zahteva to, volivec vpogleda v ono, volivec
               naredi tretje"</q>, in tudi tu bi lahko napisali <q>"volivec lahko to pa to zahteva"</q>.</p>
               <p>Glede pošiljanja v tujino pa res mislim, no, da je pa prav nek tak birokratski
               absurd, da nekomu neprestano, brez konca pošiljaš neke papirje, pa se vedno znova
               vračajo - ja, na neki točki že zdrava pamet narekuje, da se s tem preneha. In se
               nikomur nič ne krši nobene pravice, ne preprečuje uresničevanja volilne pravice, prav
               nič. Ampak je prav absurdno, no, birokratski absurd, da petkrat zapored nekomu nekaj
               pošlješ, pa se ti vrne nazaj, ker ni prevzel. Se pravi, ali ne živi na tem naslovu
               ali ni hotel prevzeti, ali je že mrtev ali kakorkoli. To, da bi pa Slovenija zdaj v
               tujini iskala in lovila posameznike ter ugotavljala njihovo prebivališče, to pa bi
               bilo popolnoma nemogoče in nepredstavljivo. Tako da ta rešitev je res ena taka, bi
               rekel, tako logična, da bolj skoraj ne more biti. Je pa kar nekaj teh dokumentacij
               oziroma kar nekaj teh pošiljk vrnjenih, približno 10% se jih vrne. Se pravi, 10% se
               jih vrne, približno 10% jih je na zadnjih volitvah glasovalo, se pravi, 80% jih pa ne
               naredi nič. In tistim 80%, ki ne glasujejo, mi še vedno vztrajno pošiljamo. Tistim,
               od katerih se pa pošiljka vrača, vrne dvakrat zapored, pač ne bomo več pošiljali, ker
               je nesmisel.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Gospa Ramšak, replika.</p>
            </sp>
            <sp who="SDT6:RamšakSonja">

               <speaker>SONJA RAMŠAK (PS SDS):</speaker>

               <p>Minister, moram vam replicirati, pa ne zato, da bi hotela podaljševati to razpravo.
               Poglejte, včeraj smo imeli tudi obravnavno zakona, kjer smo govorili o odškodninah
               izbrisanim, tako imenovanim izbrisanim.  V tem primeru, ko pravite, da če dvakrat ni uspešno
               opravljena vročitev, v bistvu bodo ti ljudje izbrisani iz volilnega imenika in na
               noben način<gap n="..."/> <gap n="..."/><stage>/Oglašanje v ozadju./</stage><gap n="..."/> Ali lahko samo malo, dovolite. Saj lahko
               replicirate moji razpravi. Dovolite! Sama sem bila zelo strpna in sem vas čisto vse
               poslušala. Poglejte, saj vam je tudi Zakonodajno-pravna služba, da ne bom jaz izpadla
               tak formalist, čeprav pravim, da do problemov pride ravno takrat, kadar se kršijo
               določena pravila. Poglejte, če namreč državljan, ki prebiva v tujini, spremembe
               podatka ne bo sporočil in mu zato dvakrat zaporedoma ne bo moglo biti vročeno volilno
               gradivo, bo, kot že povedano, izpadel iz volilnega imenika. To govori
               Zakonodajno-pravna služba, in v nadaljevanju: <q>"To pomeni, da tudi na
               diplomatsko-konzularnem predstavništvu ne bo mogel uresničiti svoje volilne pravice,
               ne da bi predhodno s strani Ministrstva za notranje zadeve pridobil potrdilo iz
               evidence volilne pravice. Pri tem predlog zakona ne predvideva možnosti oziroma
               načina informiranja teh državljanov o tem, da so izpadli iz volilnega imenika. Tako
               se jim ne bo izdalo nobene odločbe, niti se jih ne bo obveščalo na kak drug način.
               Prav tako ni predvideno, da bi se državljane, ki bodo imeli zabeležen podatek iz 15.
               točke drugega odstavka 4. člena, obveščalo o razpisu vseh naslednjih volitev."</q> In tu
               še v oklepaju navaja ZPS: <q>"... Pravo je vzpostavilo več mehanizmov za dosego oziroma
               informiranje oseb, katerih prebivališče je neznano. Pravica do informiranja je namreč
               bistveni predpogoj za uresničevanje volilne pravice."</q> In zdaj bi prosila, seveda,
               tudi Zakonodajno-pravno službo, ali je napisala nekaj kar tako, ali pa to, kar vi
               govorite, da ne bodo izbrisani iz imenika, drži.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala.</p>
               <p>Gospod Trnovšek, izvolite.</p>
            </sp>
            <sp who="SDT6:TrnovšekBojan">

               <speaker>BOJAN TRNOVŠEK:</speaker>

               <p>Glejte, volilni imeniki se vedno, ko so razpisane volitve, v določenem roku
               sestavijo. To pomeni, na podlagi evidence. In če nekdo dvakrat ne bo prejel pošte,
               dvignil pošte, se bo to označilo v evidenci volilne pravice. In takega seveda na
               volilnem imeniku ne bo. Bo pa imel možnost v času razgrnitve volilnega imenika
               zahtevati popravek v volilnem imeniku oziroma njegov vpis. V tem primeru se bo v
               evidenci volilne pravice določil njegov naslov in seveda se mu bo gradivo poslalo. To
               je prva situacija.</p>
               <p>Druga situacija. Če bo v Sloveniji prišel na volišče in ne bo v volilnem imeniku, bo
               šel na upravno enoto, bo dobil potrdilo in bo šel na volišče in bo glasoval.</p>
               <p>Tretja varianta pa je, če bo v tujini in na tistih DKP-jih, kjer bo glasovanje, bo
               šel na DKP in iz DKP bodo na dežurno službo Ministrstva za notranje zadeve poslali
               mejl, ministrstvo bo pogledalo v evidenco volilne pravice in če bo v evidenci, bo
               sporočilo, in tudi tak bo lahko glasoval tisti dan. Hvala.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala vam.</p>
               <p>Želite besedo? Izvolite.</p>
            </sp>
            <sp who="SDT6:JešićSladjana">

               <speaker>SLADJANA JESIĆ:</speaker>

               <p>Vse to, kar ste povedali, je res. Vendar pa pomislek, ki izhaja, je, kako bo nekdo,
               ki - dajmo govoriti o državljanih, ki ne bodo kršili nobene dolžnosti sporočanja
               sprememb podatkov, kako bodo informirani, da so v bistvu izpadli iz volilnega
               imenika, glede na to, da se<gap n="..."/> <gap n="..."/><stage>/Oglašanje v ozadju./</stage><gap n="..."/></p>
            </sp>
            <sp who="SDT6:TrnovšekBojan">

               <speaker>BOJAN TRNOVŠEK:</speaker>

               <p>Glejte, tudi državljanu, ki je vpisan v splošni volilni imenik, se pravi, za volitve
               na območju Republike Slovenije, se lahko zgodi, da je izpuščen. In v takem primeru,
               nihče mu ni vzel volilne pravice, ampak samo pot smo mu naredili z volišča na upravno
               enoto, da dobi potrdilo, pride nazaj in glasuje. V času razgrnitve ima pa vsak
               možnost, da pogleda za svoje podatke, tudi ti v tujini. Za tujino bomo celo sestavili
               volilne imenike in bodo razgrnjeni.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala.</p>
               <p>Pojasnilo ministra.</p>
            </sp>
            <sp who="SDT6:VirantGregor">

               <speaker>DR. GREGOR VIRANT:</speaker>

               <p>Še enkrat, da bo popolnoma jasno. Pred to ureditvijo, ko se je začelo pošiljati
               avtomatično v tujino, je veljalo, da če nekdo želi glasovati po pošti, je moral to
               pravočasno zahtevati. In se mu je samo na zahtevo poslalo volilno gradivo, in takih
               je bilo kakšnih, ne vem koliko, 5, 6.000 na volitvah. Potem je prišla ta sprememba in
               od te spremembe naprej 60.000 in toliko našim državljanom  v tujino avtomatično pošiljamo volilna gradiva in
               štejemo kot da oni hočejo glasovati po pošti, čeprav tega nikoli niso rekli. V redu
               takšna je ureditev in mi te ureditve sploh ne ukinjamo, čeprav sama po sebi zelo
               neobičajna in draga in pretirana pravzaprav. Zdaj spreminjamo samo, da če se to
               gradivo dvakrat zaporedoma vrne, kar pomeni, da ga ni prevzel ali zato, ker ga ni na
               tistem naslovu ali je ž umrl ali iz kakršnegakoli tretjega razloga noče prevzemati
               mogoče, da mu ne bomo kar po inerciji še in še pošiljali tega gradiva, nič pa to ne
               vpliva na njegovo uresničevanje volilne pravice. On bo še vedno lahko uresničeval
               volilno pravico na tri načine tako kot doslej. Prvi način je na volišču v Sloveniji,
               drugi način je na DKP-ju, kjer bo prišel, bodo tam ugotovili, da ga formalno v
               imeniku ni, ampak bodo v hipu lahko preverili, da je volivec, da je v evidenci
               volilne pravice in bo glasoval in tudi po pošti, če bo pravočasno pred volitvami to
               sporočil, da se ta podatek črta, da se mu ne vroča več v tujino. Tukaj res
               dlakocepimo. Nič se ne bo nikomur hudega zgodilo, nobena pravica mu ne bo ukinjena,
               normalno bo glasoval, normalno bo volil tako kot doslej, čeprav je zelo malo
               verjetnosti, da bo, ker če dvakrat zapored ni trznil oziroma ni prevzel gradiva, ni
               nič naredil, je očitno, da mu to ni več v interesu.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Gospod Jerovšek še ni razpravljal.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>V zvezi s tem problemom oziroma s to rešitvijo. Jaz ne vem tu v zvezi z glasovanjem
               Slovencev, ki živijo izven domovine imamo mi nek problem in relativno zelo nizke
               udeležbe in nek vzrok tudi obstaja gotovo, kajti se mi zdi, da sosednja Hrvaška, ki
               ima to volilno enoto kot diasporo ali kako oni temu rečejo, tam je to pomemben delež
               volilnega telesa. Ampak zdaj, da se bo v primeru, da se dvakrat ne bo javila oseba
               ali volila in sprejela volilno gradivo, se začasno briše. To je lahko v osnovi, jaz
               ne rečem, da se bo zgodilo, za številne zlorabe. Kaj pa če se bo zgodilo, da bo pri
               neki, jaz ne vem kje se to zbira v volilni komisiji ali kje, nekdo odkljukal, da
               dvakrat ni <gap n=".."/><stage>/nerazumljivo./</stage><gap n=".."/> tisti, ki je volil, pa za naslednje volitve ne bo več
               dobil gradiva, ali pa je nekomu zlorabi, pa mu je to politični interes, češ ti
               volivci pa napačno stranko volijo iz tujine, in bodo odkljukali, da ga ni in bo
               počasi tisti, seveda potem pa ne bo imel možnost voliti. Tako enostavno to tudi ni
               kot ste za doma razlagali, da če nekdo ne dobi volilnega materiala ali da ni vpisan,
               saj v nedeljo na dan volitev še lahko gre na upravno enoto, pa si vrne
               <gap n="..."/><stage>/nerazumljivo./</stage><gap n="..."/> Tako, da tu jaz tega nimam za dovolj dobro rešitev. Jaz sem za
               to, da se stroški znižujejo, samo ne vem, se mi zdi, da tu bodo možne zlorabe in da
               sčasoma ukinjamo te naše volivce državljane, ki so v tujini in da bo počasi šlo to
               proti nuli, ampak hitreje kot bi šlo samo po sebi, to pa ne more biti naš
               interes.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala.</p>
               <p>Najprej gospa Ramšak, potem še gospod Brulc. Oba sta drugič in bi vas spet prosil, da
               se omejite.</p>
            </sp>
            <sp who="SDT6:RamšakSonja">

               <speaker>SONJA RAMŠAK (PS SDS):</speaker>

               <p>Meni ni treba omejevati v razpravi, ker zelo hitro povem tisto kar tudi mislim in kar
               iz samega gradiva izhaja. Poglejte, gospod minister  sem veliko delala tudi na evidencah in podobno. Ko
               govorimo o tem lahko so res različni vzroki, da nekdo v tujini ne sprejme gradiva.
               Lahko je tudi eden od tistih razlogov, kar je rekel gospod Brulc, da je mogoče že kdo
               mrtev ampak poglejte imamo tudi različno oddaljenost bivališč naših državljanov od
               EKP-jev. Mogoče nekdo nima možnosti, da pride tja. Obveščenost o tem, da potekajo v
               domovini volitve, če smo pošteni, v nekaterih državah jih praktično ni in ko vi
               pošljete neko gradivo in je nekdo na službeni poti ali na dopustu in tako naprej,
               normalno gradivo se bo vrnilo in vi boste v bistvu tej osebi dejansko onemogočili, da
               se bo lahko volil. To je ena stvar.</p>
               <p>Druga stvar pa je tako, kot je že rekel gospod Jerovšek. Mislim, da se glavni razlog
               skriva čisto popolnoma nekje drugje.</p>
            </sp>
            <sp who="SDT6:ČehovinJožef">

               <speaker>PODPREDSEDNIK JERKO ČEHOVIN:</speaker>

               <p>Hvala. Še gospod Brulc.</p>
            </sp>
            <sp who="SDT6:BrulcMirko">

               <speaker>MIRKO BRULC (PS SD):</speaker>

               <p>Poglejte, SDS vedno natolcujete in nekaj, kot je rekel kolega Jerovšek, da se mogoče
               kdo boji, da bo kdo narobe glasoval. Kaj pa če se vi bojite, da ne boste mogli več v
               ta paket volilne dokumentacije dati svojega propagandnega materiala? Saj se je to
               dogajalo ali ne? Mogoče se pa to bojite. Hvala.</p>
            </sp>
            <sp who="SDT6:ČehovinJožef">

               <speaker>PODPREDSEDNIK JERKO ČEHOVIN:</speaker>

               <p>Zdaj ste si prislužil gospe Ramšak.</p>
            </sp>
            <sp who="SDT6:RamšakSonja">

               <speaker>SONJA RAMŠAK (PS SDS):</speaker>

               <p>Gospod <gap n="..."/></p>
            </sp>
            <sp who="SDT6:ČehovinJožef">

               <speaker>PODPREDSEDNIK JERKO ČEHOVIN:</speaker>

               <p><gap n="..."/> gospa Ramšak, replika.</p>
            </sp>
            <sp who="SDT6:RamšakSonja">

               <speaker>SONJA RAMŠAK (PS SDS):</speaker>

               <p>Poglejte gospod Brulc. Jaz nimam s tem nobenih težav.</p>
            </sp>
            <sp who="SDT6:BrulcMirko">

               <speaker>MIRKO BRULC (PS SD):</speaker>

               <p>Jaz tudi ne.</p>
            </sp>
            <sp who="SDT6:RamšakSonja">

               <speaker>SONJA RAMŠAK (PS SDS):</speaker>

               <p>Meni je čisto vseeno kako bo kdo glasoval. Če ga nekdo ne prepriča s svojimi nastopi,
               s svojimi dejanji in s tem, dejansko pač je stvar volivca in volivke, da se sam
               odloči. To spominja na to, tako kot je KPK hotel vplivati, da smo poslanke in
               poslanci koruptivni, zato ker nismo izglasovali v skladu, tako kot si KPK neko stvar
               zamišlja in hoče vplivati na to, da smo vsi poslanci koruptivni.</p>
               <p>Pravim, da je bolje dileme razčistiti, se o njih pogovoriti, odpraviti probleme <gap n="..."/>
               Spoštujem vaše mnenje in mislim, da si zaslužim tudi jaz in moji kolegi, da vi
               spoštujete naše mnenje pa tudi, če se z njim ne strinjate. Hvala.</p>
            </sp>
            <sp who="SDT6:ČehovinJožef">

               <speaker>PODPREDSEDNIK JERKO ČEHOVIN:</speaker>

               <p>Hvala. Jaz se z vami strinjam.</p>
               <p>Replika gospod Jerovšek.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala. Gospod Brulc, če to očitate, morate natančno povedati kdaj je kdo zlorabil na
               ta način, kajti zelo, zelo se čudim, da kaj takšnega zinete glede na to, da ste bili
               tako župan, kot šolnik, ravnatelj celo in se ne čudim na podlagi tega, da je naša
               mladina tak indoktrinirana politično. Razumete? Kaj ste delali ravnatelji očitno,
               razumete? Da lahko kaj takšnega izustite in tako pavšalno obsodite. Pavšalno povejte
               natančno kdo komu je poslal. Potem je bila državna volilna komisija zlorabljena na
               tak način.</p>
               <p>To je zelo huda obtožba, vredna dobesedno preiskovalne komisije ampak vi to <gap n="..."/></p>
            </sp>
            <sp who="SDT6:ČehovinJožef">

               <speaker>PODPREDSEDNIK JERKO ČEHOVIN:</speaker>

               <p><gap n="..."/> imate možnost. Ne more odgovoriti, ker ni replike na repliko. Ima pa razpravo
               gospod Kavtičnik, ki še ni govoril.</p>
            </sp>
            <sp who="SDT6:KavtičnikJožef">

               <speaker>JOŽEF KAVTIČNIK (PS PS):</speaker>

               <p> Hvala lepa predsednik.</p>
               <p>Glejte, prvo kar je, sem zelo ponosen na našo mladino in mislim, da je naša mladina
               dobra. Glede na to kaj včasih posluša s strani odraslih, mislim, da se ni treba bati,
               da bo slabša od nas, prepričan sem da bo boljša in to že dokazuje.</p>
               <p>Mislim, spoštovani, da podcenjujemo Slovenke in Slovence, ki živijo v tujini. Res jih
               podcenjujemo. Tisti, ki želijo in hočejo voliti, se pozanimajo kdaj so volitve pri
               nas in sem prepričan, da to naredijo tako, kot tudi ostali v naši državi.</p>
               <p>Se pa lahko zgodi, da je posameznik bolan ali da spremeni naslov in tako naprej in
               nima smisla, da potem takšnemu pošiljamo. Tisti, ki pa potem želijo, pa seveda lahko
               pridejo do teh papirjev in dobijo tudi vso možnost, da opravijo  svojo državljansko pravico oziroma pravico, ki
               jo imajo.</p>
               <p>Poglejte, od 63 tisoč, ki jim pošiljajo s strani države pošto, jih je, toliko sem
               dobil podatek, 3 tisoč volilo. To pomeni, da nekaj kljub temu, da si je kolegica
               Ramšakova prizadevala, na tem, da bi vsi dobili to pošto oziroma da bi čim več jih
               dobilo in imelo to priložnost, da voli, se pa to ni zgodilo. Torej pomeni od 63 tisoč
               jih je samo 3 tisoč vrnilo in glasovalo oziroma volilo. To pomeni, da ni tako velike
               želje, da bi izkazali to svojo pravico in dolžnost.</p>
               <p>Mislim, da to kar je sedaj v zakonu predlagano, da je v redu. Prepričan sem, da ne bo
               nič manj ljudi, ki bodo izrazili svojo željo. Sem pa prepričan, da s tem nismo
               zapečatili in končali in da se bo na tem še delalo in dalo možnost ljudem, da
               opravijo to svojo željo in svojo pravico. Hvala.</p>
            </sp>
            <sp who="SDT6:ČehovinJožef">

               <speaker>PODPREDSEDNIK JERKO ČEHOVIN:</speaker>

               <p>Hvala. Gospod Jerovšek.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala.</p>
            </sp>
            <sp who="SDT6:ČehovinJožef">

               <speaker>PODPREDSEDNIK JERKO ČEHOVIN:</speaker>

               <p>Še prej replika gospe Ramšak.</p>
            </sp>
            <sp who="SDT6:RamšakSonja">

               <speaker>SONJA RAMŠAK (PS SDS):</speaker>

               <p>Moja replika bo zelo kratka in bo zelo tehnična.</p>
               <p>Dokler Republika Slovenija ne bo imela 100% registra prebivalstev, tako tudi ne
               moremo imeti 100% volilnih imenikov.</p>
               <p>Prepričana sem, dokler ne bodo vse baze povezane v enotno bazo podatkov, ne bomo
               imeli vseh volilnih imenikov in tudi ne registrov pošlihtanih tako, kot je treba.</p>
               <p>Opozorila bom pa še na eno stvar. Na zadnjih volitvah so imeli naši vojaki na misijah
               v tujini problem glede volitev, kolikor jaz vem, vsaj v medijih je bilo tako
               zabeleženo.</p>
               <p>Kar se pa tiče samega glasovanja. Poglejte, prepričana sem, da tudi naša
               veleposlaništva oziroma DKP-ji lahko v tujini naredijo marsikaj, da zagotovimo, da
               bodo prebivališča naših državljanov, ki imajo stalno bivališče v tujini, urejeni tudi
               v centralnem registru prebivalstva. To je problem, ker vem, da smo se s temi problemi
               ubadali tako v vojaških evidencah in mislim, da tudi notranje zadeve. To je problem.
               Marsikdo ne ve niti ko je že dlje časa ali pa celo življenje v tujini, na kakšen
               način si mora to urediti ampak s tega nismo nič naredili. Za izbrisane pa iščemo in
               vrtamo in tako naprej.</p>
               <p>Strinjam se, da je treba za vse uporabljati enaka merila in dajmo tudi za naše
               državljane poskrbeti, da bomo tudi te evidence poštimali in da bomo lahko na
               naslednjih volitvah rekli, da smo pa dosegli vsaj polovično, da se bodo udeleževali
               volitev ampak to ni odvisno od tega ampak od kakšne druge kulture.</p>
            </sp>
            <sp who="SDT6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa. Še gospod Jerovšek.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala. Moram gospodu Kavtičniku tudi odgovoriti, ker je, češ, mene obtožil, da
               podcenjujemo našo mladino. </p>
               <p>Jaz o mladini nisem nič podcenjevajočega rekel, rekel pa sem, da je očitno žrtev bila
               indoktrinacije, kajti dokaze ste mi ponudili tukaj, šolniki, tukaj ste mi ponudili te
               dokaze.</p>
               <p>In potem dodatno, kolega Kavtičnik, ste pa rekel, mi podcenjujemo naše državljane, ki
               živijo v drugih državah. Če ste to rekel samokritično v imenu vaše stranke, verjamem,
               to je res. Če pa ste rekel za druge, ste pa grobo žalitev izvedel. Bodite bolj,
               imejte večjo distinkcijo, ker zdaj si je lahko nekdo, ki je poslušal, mislil, da tudi
               iz drugih strank podcenjujemo državljane v tujini. Vem, da nekateri državljani,
               Slovenci, ki živijo v tujih državah, predvsem Argentini, nekaterim političnim opcijam
               ne ustrezajo in bi se jih radi pozabili in znebili, da bi končno prenehali se
               zavedati, kot Slovenci, ki dejansko izjemno v četrti generaciji že govorijo slovensko
               in ne pustim, da se norčujete iz teh državljanov. Hvala lepa.</p>
            </sp>
            <sp who="SDT6:ČehovinJožef">

               <speaker>PODPREDSEDNIK JERKO ČEHOVIN:</speaker>

               <p>Hvala. Proceduralno gospod Kavtičnik.
               </p>
            </sp>
            <sp who="SDT6:KavtičnikJožef">

               <speaker>JOŽEF KAVTIČNIK (PS PS):</speaker>

               <p>Hvala lepa. Na repliko ne morem replicirati. Jaz bi samo povedal, jaz sem profesor
               športne vzgoje, jaz nisem noben šolnik, tako da bi jaz prosil, da me s tem nazivom ne
               več naslavljate, kajti v tej vaši besedi sem zaslutil slabšalnico. Sem pa do sedaj
               vzgojil in bil za zgled številnim tisočim mladim, tako da prosim, da me ne bi s
               slabšalnico označevali tako kot tudi jaz vas ne. Hvala lepa.</p>
            </sp>
            <sp who="SDT6:ČehovinJožef">

               <speaker>PREDSEDNIK JERKO ČEHOVIN:</speaker>

               <p>Hvala. Torej vaš proceduralni predlog je, da vas več ne titulirajo s šolnikom? Dobro,
               hvala lepa. Ugotavljam, da ni več prijavljenih k razpravi, zato prehajamo na
               glasovanje amandmajev.</p>
               <p>Na mizo ste dobili pregled amandmajev in posebej še dodaten amandma s prvopodpisano
               Katarino Hočevar.</p>
               <p>K 4. členu so amandma vložile stranke koalicije. Sprašujem, če želi kdo obrazložiti
               glas? To je prvi amandma. Ne želi. Preidem na glasovanje. Glasujemo.</p>
               <p>Kdo je za? <stage>(9 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>Drugi amandma k 4. členu je vložila Slovenska demokratska stranka. Želi kdo
               obrazložiti glas? Ne vidim interesa. Glasujemo.</p>
               <p>Kdo je za? <stage>(4 člani.)</stage> Kdo je proti? <stage>(9 članov.)</stage></p>
               <p>Amandma ni sprejet.</p>
               <p>Amandma k 5. členu je vložila tudi Poslanska skupina SDS. Želite obrazložiti glas? Ne
               želite. Glasujemo.</p>
               <p>Kdo je za? <stage>(5 članov.)</stage> Kdo je proti? <stage>(8 članov.)</stage></p>
               <p>Amandma je zavrnjen.</p>
               <p>Potem imamo 7. člen, kjer so vložile amandma poslanske skupine koalicije. Preidemo na
               glasovanje.</p>
               <p>Kdo je za? <stage>(9 članov.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>Potem pa imamo k 12. členu dva amandmaja. Prvi je amandma Poslanske skupine
               italijanske in madžarske narodne skupnosti. V kolikor bo ta amandma sprejet je
               amandma s prvopodpisano Katarino Hočevar brezpredmeten. Želite obrazložiti glas?
               Izvolite, gospod Battelli. Se opravičujem, gospod Battelli, žal vam ne moremo dati
               besede, ker niste član odbora. Ne morete glasovati, lahko pa kdo drugi, če<gap n="..."/> Se
               opravičujem. Torej preidemo na glasovanje.</p>
               <p>Kdo je za? <stage>(3 člani.)</stage> Kdo je proti? <stage>(9 članov.)</stage></p>
               <p>Amandma ni sprejet.</p>
               <p>K istemu 12. členu imamo še amandma, ki ga je predlagal prvopodpisana Katarina
               Hočevar. Želite obrazložiti glas?  Ne želi. Glasujemo. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Pri 13. členu imamo amandma poslanskih skupin koalicije. Glasujemo. Zaključujem
               glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Imamo amandma koalicije k 14. členu. Glasujemo. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>K 16. členu imamo tudi predlog koalicijskih poslanskih skupin. Glasujemo. Zaključujem
               glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Potem imamo k 17. členu amandma poslanskih skupin koalicije, na katerega je
               predlagatelj predlagal, da se besedica <q>"državljan"</q> nadomesti z besedo <q>"volivec"</q>.
               Želite obrazložiti glas? Ne želite. Glasujemo. Samo, najprej o amandmaju na amandma.
               To je amandma odbora, da se besedica <q>"državljan"</q> nadomesti z besedico <q>"volivec"</q>. Ja,
               <q>"državljan Republike Slovenije"</q> nadomesti z besedico <q>"volivec"</q> glasujemo o tem
               amandmaju na amandma. Zaključujem glasovanje.</p>
               <p>Kdo je za? <stage>(8 članov.)</stage> Je kdo proti? <stage>(Nihče.)</stage></p>
               <p>Amandma je sprejet. Torej, amandma na amandma.</p>
               <p>Zdaj glasujemo še o amandmaju poslanskih skupin. Glasujemo. <gap n="..."/><stage>/Oglašanje v
               ozadju./</stage><gap n="..."/> Koalicije, ja. Glasujemo. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>K 22. členu imamo amandma koalicije. Glasujemo. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Prav tako imamo amandma koalicije k 23. členu. Glasujemo. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>K 26. členu so vložile amandma poslanske skupine koalicije. Glasujemo. Zaključujem
               glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>K 28. členu, isti predlagatelji. Glasujemo. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Potem imamo 29. člen, prav tako poslanskih skupin koalicije. Glasujemo. Zaključujem
               glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Imamo amandma koalicije k 31. členu.  Glasujemo. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Imamo amandma koalicije k 36. členu. Glasujemo. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>K 38. členu, isti predlagatelji. Glasujemo. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Imamo pri 64. členu najprej amandma k amandmaju odbora, in sicer, da se beseda
               <q>"najkasneje"</q> prečrta. Glasujemo o tem amandmaju na amandma odbora. Zaključujem
               glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Imamo še, seveda ko popravljamo amandma poslanskih skupin koalicije, ki ga dajem na
               glasovanje, in to je tudi zadnji amandma. Glasujemo. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Ugotavljam, da je tudi ta amandma je sprejet.</p>
               <p>Zdaj pa prehajamo na glasovanje o vseh členih skupaj. Želi kdo obrazložiti svoj glas?
               Ni želje, torej glasujemo. Glasovanje poteka. Zaključujem glasovanje.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Vsi členi so bili sprejeti.</p>
               <p>S tem tudi zaključujem tudi drugo obravnavo predloga zakona na matičnem delovnem
               telesu. Sprejeti amandmaji bodo vključeni v dopolnjen predlog zakona, ki bo sestavni
               del poročila odbora po 133. členu točke 1.</p>
               <p>Predlagam, da poročevalec ostane isti, kot pri predhodnih dveh zakonih.</p>
               <p>S tem zaključujem tudi to točko dnevnega reda.</p>
               <p>Prehajamo še na <title>TOČKO DNEVNEGA REDA - RAZNO.</title>
               </p>
               <p>Želi kdo besedo pod točko razno? Ne želi.</p>
               <p>Torej, s tem zaključujem tudi to točko dnevnega reda in današnjo sejo odbora.</p>
               <p>Zdaj pa, ob koncu tega vas obveščam, da se bo začela nujna seja odbora na zahtevo
               Poslanske skupine Slovenske demokratske stranke ob 19. uri in <gap n="..."/><stage>/Medsebojni
               pogovor./</stage><gap n="..."/> torej, ob 19.30. V istem prostoru. Aha, tukaj predlaga gospod
               Möderndorfer je ugotovil, da je seja Odbora za delo končana in da gremo raje na
               Tomšičevo zato, da se malo pretegnemo.</p>
               <p>Hvala. <stage type="time">Seja je bila zaključena 6. novembra 2013 ob 19.17.</stage>
               </p>
            </sp>
         </div>
      </body>
   </text>
</TEI>