<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-20-2002-11-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|20B1AB1979B4D893C1256C83004158E2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=20B1AB1979B4D893C1256C83004158E2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-20-2002-11-27.DZ" n="20">
               <name>Redna</name>
               <date when="2002-11-27"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-20-2002-11-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 20. seje</stage>
            <stage type="date">(27. november 2002)</stage>
            <stage type="chairman">Sejo je vodil dr. Miha Brejc, podpredsednik državnega zbora. </stage>
            <stage type="time">Seja se je pričela ob 10.05 uri. </stage>


            <sp xml:id="SDZ3-Redna-20-2002-11-27.sp1">

               <speaker>PODPREDSEDNIK DR. MIHA BREJC:</speaker>

               <p>Spoštovane kolegice in kolegi, gospe in gospodje! Nadaljujemo 20. sejo državnega
               zbora Republike Slovenije.</p>
               <p>Obveščam vas, da so zadržani in se današnje seje ne morejo udeležiti naslednje
               poslanke in poslanci: dr. Andrej Bajuk, Bogdan Barovič, Samo Bevk od 12.00 ure dalje,
               Janez Cimperman, Vojko Čeligoj, Marko Diaci do 18.00 ure, Feri Horvat, Miran Jerič od
               13.00 ure dalje, Jelko Kacin, Franc Kangler, Jožef Kavtičnik od 15.00 do 17.00 ure,
               Milan Kopušar od 14.00 ure dalje, Jurij Malovrh, Franc Pukšič od 13.00 ure dalje,
               Stanislava Stopar od 16.00 ure dalje, Franc Sušnik od 16.00 ure dalje, Jožef
               Špindler, Jože Tanko od 16.00 ure dalje in mag. Andrej Vizjak.</p>
               <p>Prehajamo na <title>11. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O ŽRTVAH VOJNEGA NASILJA.</title>
               </p>
               <p>Predlog zakona je v obravnavo zboru predložila vlada Republike Slovenije. Lepo
               pozdravljam predstavnike vlade in hkrati tudi dajem besedo predstavniku vlade za
               dopolnilno obrazložitev; to je pet minut, mag. Franc Žnidaršič, državni sekretar.
               Prosim.</p>
            </sp>
            <sp xml:id="SDZ3-Redna-20-2002-11-27.sp2">

               <speaker>MAG. FRANC ŽNIDARŠIČ:</speaker>

               <p>Hvala lepa za besedo. Spoštovani predsedujoči, spoštovane poslanke in poslanci!
               Skladno s tretjim odstavkom 50. člena ustave slovenska država žrtvam vojnega nasilja
               posveča posebno skrb in varstvo.</p>
               <p>V ta namen je bil jeseni leta 1995 sprejet zakon o žrtvah vojnega nasilja. Temeljni
               koncept zakona je bil priznati status in pravice po tem zakonu osebam, ki so vsaj tri
               mesece preživele v okoliščinah nasilja s strani okupatorja in njegovih pomagačev.
               Status žrtev vojnega nasilja po tem zakonu ima tudi otrok, ki je izgubil katerega od
               staršev zaradi nasilja okupatorjev ali v okoliščinah vojnega nasilja po tem zakonu.
               Prav tako so uveljavili status žrtve vojnega nasilja tudi tisti, ki so pobegnili pred
               izgonom. Status žrtve vojnega nasilja so do 19.6.1999 lahko pridobili tudi civilni
               invalidi vojne, ne da bi sicer izpolnjevali pogoje po tem zakonu do 15.5.1945.</p>
               <p>Tako je do danes po tem zakonu uveljavilo status že okoli 56.000 oseb. V skoraj
               sedmih letih uresničevanja je bil zakon dopolnjen in spremenjen že šestkrat, od tega
               petkrat na pobudo poslancev in enkrat na pobudo vlade, povezano z odločbo ustavnega
               sodišča. To dejstvo je dokaz, da zakon na začetku ni zajel vseh primerljivo
               prizadetih žrtev vojnega nasilja in pokazalo se je, da še vedno obstajajo kategorije,
               ki po mnenju vlade zaslužijo vključitev v zakon, ki bi nespremenjen in nedopolnjen
               ostajal še naprej diskriminatoren.</p>
               <p>Zaradi povedanega in na podlagi številnih pobud prizadetih je vlada pripravila
               spremembe in dopolnitve zakona, ki so v proceduri. Tako bi mogli, če bo predlog
               sprejet, status žrtve vojnega nasilja uveljaviti tudi: vojni ujetniki, odpeljani v
               internacijo med 6. in 17. aprilom 1941 kot pripadniki bivše vojske kraljevine
               Jugoslavije. Prav tako naj bi imeli tisti civilni invalidi vojne,ki statusa žrtve
               vojnega nasilja niso uveljavili do 19.6.1999, možnost, da ta status uveljavijo le na
               podlagi statusa po zakonu o vojnih invalidih. Status žrtve vojnega nasilja bi končno
               uveljavili tudi otroci, ki jim je kateri od staršev umrl v tujini inv okoliščinah
               vojnega nasilja, čeprav po 15.5., ko so čakali na transport ali med potjo proti domu,
               vendar pred vrnitvijo v domovino. Pa tudi otroci sicer redkih padlih vojakov ob
               napadu na Jugoslavijo v obdobju med 6.4. in 17.4.1945.</p>
               <p>Vlada v okviru druge obravnave ni mogla podpreti še nekaterih drugih sprememb in
               dopolnitev, ker bi omajale v začetku navedeno intenco zakona, en predlog pa bi uvedel
               celo nove razlike in nejasnosti pri uporabi določb, povezanih s priznanjem delovne
               dobe ali pri zahtevkih zanov izračun pokojnine.</p>
               <p>Vlada je prepričana, da bo s to spremembo in dopolnitvijo zakon končno zajel vse
               večje skupine primerljivo prizadetih žrtev vojnega nasilja, če odštejemo sicer
               neusklajenost posameznih določb vojnih zakonov pri obravnavi ali pravicah svojcev
               pomrlih, pobitih ali padlih, ki so obravnavani po teh zakonih različno, sicer v
               okoliščinah vojnega nasilja.</p>
               <p>Vlada zato predlaga, da državni zbor sprejme dopolnjen predlog zakona, skupaj z
               amandmaji matičnega odbora. Lepa hvala.</p>
            </sp>
            <sp xml:id="SDZ3-Redna-20-2002-11-27.sp3">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Predlog zakona je obravnaval odbor za zdravstvo, delo, družino, socialno
               politiko in invalide kot matično delovno telo. Prosim predsednika gospoda Brenčiča,
               da predstavi poročilo odbora.</p>
            </sp>
            <sp xml:id="SDZ3-Redna-20-2002-11-27.sp4">

               <speaker>STANISLAV BRENČIČ:</speaker>

               <p>Hvala za besedo, gospod predsednik. No, odbor je predlog zakona obravnaval na 25.
               redni seji, dne 16.11. Pri obravnavi tega predloga se je seveda naslonil tudi na
               mnenje zakonodajno-pravne službe, ki je zakon proučila z vidika skladnosti z ustavo
               in pravnim sistemom ter z zakonodajno-tehničnega vidika. V svojem mnenju je podala
               konkretne pripombe na besedilo 1. 2. in 3. člena predloga zakona, ker meni, da je
               potrebno besedilo določb normativno precizirati.</p>
               <p>Prav tako pa ugotavlja, da je iz besedila predlaganega oziroma predlagane spremembe
               določbe 5. člena o zakonu o žrtvah vojnega nasilja izpuščena dosedanja kategorija
               vojaški vojni invalid, česar predlagatelj ni dodatno pojasnil v obrazložitvi.</p>
               <p>Predlogu zakona so amandmaje vložili poslanec mag. Janez Drobnič k 1. členu in za
               novi 2. a člen, ter poslanec Davorin Terčon k 2. členu. Na podlagi mnenja
               zakonodajno-pravne službe so bili tudi pripravljeni predlogi amandmaja odbora, s
               katerimi se je vlada načeloma strinjala. Imela je le pomislek, da bo poskušala seveda
               tudi pridobiti soglasje za dopolnitev osmega odstavka 2. člena, ki ga prinaša amandma
               odbora tako, kot je bil predložen, in se nanaša na status žrtev vojnega nasilja, ki
               naj bi šel tudi otroku, katerega starš je bil ubit kot pripadnik bivše jugoslovanske
               vojske v vojni od 6.4.1941, do 17.4.1941. V okviru razprave o 1. členu predloga
               zakona je bilo predstavniku predlagatelja postavljenih nekaj vprašanj, na katere je
               ustrezno in zadovoljivo odgovoril.</p>
               <p>V okviru razprave o posameznih členih so bili vloženi in sprejeti sledeči amandmaji:
               ni bil sprejet amandma mag. Janeza Drobniča k 1. členu in tudi ne amandma za novi 2.
               a člen istega predlagatelja, ker ni bil vložen v skladu s poslovnikom in je postal
               tudi brezpredmeten. Brezpredmeten je postal po sprejemu amandmaja odbora tudi amandma
               kolega Davorina Terčona.</p>
               <p>Odbor za zdravstvo je sprejel sledeče amandmaje, s katerimi je tudi saniral ali
               odpravil tiste pomanjkljivosti v zakonu, na katere je konkretno opozorila
               zakonodajno-pravna služba, in sicer amandma k 1. členu, amandma k 2. in 3. členu.
               Odbor je v skladu s 128. členom poslovnika tudi glasoval o vseh členih in jih
               sprejel. Hvala lepa.</p>
            </sp>
            <sp xml:id="SDZ3-Redna-20-2002-11-27.sp5">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Sledijo predstavitve stališč poslanskih skupin. Najprej ima besedo mag.
               Janez Drobnič, Nova Slovenija. Prosim.</p>
            </sp>
            <sp xml:id="SDZ3-Redna-20-2002-11-27.sp6">

               <speaker>MAG. JANEZ DROBNIČ:</speaker>

               <p>Lep pozdrav vsem prisotnim! Mnenje poslanske skupine Nove Slovenije glede zakona o
               žrtvah, spremembe zakona vojnega nasilja. Ker v Sloveniji še nimamo osvojenih
               mednarodnih standardev urejanja žrtev vojn, nastajajo nenehne potrebe po usklajevanju
               zakona o žrtvah vojnega nasilja in drugih vojnih zakonov. Pojavljajo se vedno nove
               spremembe, ki kaj malo doprinesejo k resničnemu izboljšanju, ker je zasnova zakona
               postavljena na napačno podlago.</p>
               <p>Zadnji predlog spremembe zakona, ki ga je pripravila vlada, bo v enem delu poglobila
               neenakost med tistim, ki so bili upravičeni, ki bi bili upravičeni do enakega
               pravnega položaja, v našem primeru otroci, ki so postali žrtve vojne. Žal vladni
               predlog zakona priznava pravice samo tistim otrokom, ki so utrpeli nasilje okupatorja
               in so bili njihovi starši hkrati v NOB. Če ta slednji pogoj ne bo izpolnjen, ne bodo
               upravičeni do teh pravic, nič pa ne morejo uveljaviti tisti otroci, ki so bili žrtve
               drugih vojnih formacij in tudi komunističnega nasilja na ozemlju Slovenije. Na tak
               način urejanja se bodo še povečevale ideološke razlike med ljudmi, čeprav pri tej
               ideologiji otroci nikakor niso sodelovali in bodo še naprej talci ideoloških matric.
               Nova Slovenija takih spornih zadev ne more podpreti.</p>
               <p>Povejte mi utemeljitev, zakaj bi razlikovali položaj otrok, ki so postali žrtev
               nasilja ene ali druge strani. Kaj imajo pri tem otroci? Zakaj jih razlikovati? Zakaj
               nadaljevati ideološki apartheid?</p>
               <p>V Novi Sloveniji se sicer strinjamo z dopolnitvami, ki urejajo nekatere kategorije
               vojaških vojnih invalidov, vendar pa smo vložili amandma, ki bi podelil enake pravice
               vsem žrtvam otrokom, ne glede na to, katera vojna formacija je povzročila njihovo
               gorje. Otroci zaradi tega ne morejo biti diskriminirani. Še celo več. Odškodnine za
               žrtve vojnega nasilja revolucionarjev bi morala pokriti pravna naslednica te vojaške
               formacije, to je Slovenija. Medtem ko bi morali uveljaviti odškodnine za žrtve
               agresije drugih formacij, nemške, italijanske in madžarskeiz tistih držav, iz katerih
               so te formacije prišle. Pri tem je dolžnost države Slovenije, da jim pomaga v
               postopkih pred pristojnimi institucijami drugih držav. Podobne ureditve imajo tudi v
               drugih državah.</p>
               <p>V Novi Sloveniji nismo za predloge, ki povečujejo neenakosti in ne želimo kreirati
               diskriminajočo državo na podlagi ideologije. Tudi sam predlagatelj trdi, da je bil
               zakon od leta 1996 že šestkrat spremenjen, in ugotavlja, da je še vedno
               diskriminatoren - to si lahko pogledamo na 10. strani, tretji odstavek. Kljub temu,
               da je bil šestkrat spremenjen, je še vedno diskriminatoren; to je tako rečeno, kot
               tisti mizar, ki pravi, že trikrat sem skrajšal desko, pa je še vedno prekratka.</p>
               <p>Torej, zakaj vendar nadaljevati, zakaj nadaljevati ta ideološki apartheid v
               Sloveniji? Ali še vedno nimamo moči za preseganje ideoloških matric, v katere nas
               nekateri tlačijo? Razdeljevanje Slovencev po ideološkem vzorcu se bo torej
               nadaljevalo. Gospe in gospodje, čas nas je prehitel.</p>
            </sp>
            <sp xml:id="SDZ3-Redna-20-2002-11-27.sp7">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima Danica Simšič, Združena lista - namesto nje pa bo gospa
               Črnugelj. Prosim.</p>
            </sp>
            <sp xml:id="SDZ3-Redna-20-2002-11-27.sp8">

               <speaker>SILVA ČRNUGELJ:</speaker>

               <p>Hvala lepa. Lepo pozdravljeni, spoštovani kolegi in kolegice ter predstavnik
               ministrstva! V Združeni listi in njeni poslanski skupini smo si vseskozi prizadevali,
               da bi zakon o žrtvah vojnega nasilja s svojimi določbami čim jasneje opredelili, kdo
               vse je upravičen do statusa žrtve vojnega nasilja in s tem do posameznih pravic, ki
               iz njega izhajajo. Hkrati pa smo se zavzemali za njegove spremembe in dopolnitve,
               kadarkoli smo ocenili, da bi koristile žrtvam vojnega nasilja.</p>
               <p>Spremembe in dopolnitve osnovnega zakona, ki jih uzakonjamo s tem predlogom, so že
               sedme po vrsti, odkar je zakon o žrtvah vojnega nasilja začel veljati. Tudi te v
               poslanski skupini Združene liste socialnih demokratov v celoti podpiramo, tako kot
               vedno, če je šlo za pravice oseb ali skupin ljudi, ki so bili iz kakršnihkoli
               razlogov spregledani ali pozabljeni pri nastajanju zakona ali pa pri njegovih
               kasnejših dopolnitvah, če je pri tem šlo za žrtve nasilja in prisilnih ukrepov
               okupatorja, agresorja ali njegovih sodelavcev.</p>
               <p>To smo poudarjali že v razpravi na matičnem delovnem telesu. Pri tem smo se
               strinjali s pripombami zakonodajno-pravne službe, da je treba spremembe in dopolnitve
               še vsebinsko in nomotehnično precizirati.</p>
               <p>Dopolnjen predlog sprememb in dopolnitev zakona vsebuje in upošteva dosedanjo
               razpravo v zvezi s tem in je za nas v celoti sprejemljiv.</p>
               <p>Strinjamo se, da se status žrtve vojnega nasilja prizna tudi državljanu Republike
               Slovenije, ki je bil kot pripadnik bivše kraljevine Jugoslavije, bivše kraljeve
               jugoslovanske vojske v zvezi s to vojno od 6.4. do kapitulacije kraljevine
               Jugoslavije 17.4.1941 opredeljen v vojno ujetništvo. Tak predlog smo v poslanski
               skupini Združene liste že podali pri eni prejšnjih dopolnitev zakona, pa žal takrat v
               vladi ni bilo podpore, ker je prevladalo mnenje, da imajo vojni ujetniki zagotovljeno
               varstvo že po zakonu o vojnih veteranih.</p>
               <p>Prav tako smo za to, da status vojnega nasilja lahko uveljavlja otrok, katerega
               starš je bil ubit kot pripadnik bivše starojugoslovanske vojske ali pa je pozneje
               doživljal dejanja in okoliščine, ki sodijo v opredeljevanje statusa po zakonu o
               žrtvah vojnega nasilja.</p>
               <p>Zelo podpiramo tudi precizacijo v zvezi z vojaškimi in vojnimi invalidi, ki so ob
               pogojih iz zakona žrtve vojnega nasilja in civilnimi invalidi vojne žrtve vojnega
               nasilja na podlagi priznanega invalidskega statusa po posebnem zakonu.</p>
               <p>V zvezi s tem zakonom se bodo verjetno še odpirala vprašanja. Za nas ostaja odprta
               zadeva v zvezi s statusom begunca zaradi uničenja stanovanjske hiše ali stanovanja.
               To nasilje sedaj zakon opredeljuje tako, da je moralo biti izvršeno pred 15.2.1945.
               So pa primeri, iz Adlešičev, kjer opozarjajo, da so brez svojega doma ali ostali
               mnogo dlje kot tri mesece, vendar po 15. maju 1945, saj so jim bile domačije uničene
               v nemški ofenzivi 22. marca 1945.</p>
               <p>Združena lista oziroma poslanska skupina Združene liste pa vztraja na osnovnih
               izhodiščih zakona, ki so zelo jasno opredeljene v prvem odstavku 2. člena; namreč, da
               je osnova za zakon nasilje nemških, italijanskih, madžarskih okupacijskih sil zaradi
               političnih, nacionalnih, rasnih ali verskih razlogov, in podpira vsa nadaljnja
               prizadevanja vlade, da to tudi v podzakonskih aktih uredi.</p>
               <p>Poslanska skupina Združene liste pač zakon s temi spremembami podpira. Hvala
               lepa.</p>
            </sp>
            <sp xml:id="SDZ3-Redna-20-2002-11-27.sp9">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče poslanske skupine LDS bo predstavil gospod Gasparini.</p>
            </sp>
            <sp xml:id="SDZ3-Redna-20-2002-11-27.sp10">

               <speaker>MARIO GASPARINI:</speaker>

               <p>Hvala lepa, gospod podpredsednik. Kolegice in kolegi, poslanska skupina LDS bo
               podprla to novelo zakona. Kot vemo, to je že sedma, če se ne motim, in pričakujem, da
               jih bo še, predvsem, če upoštevamo še dva amandmaja, ki so jih dali torej kolegi in
               niso bili sprejeti pa še, če upoštevamo tudi zakon, ki ga je gospod Pukšič, mislim
               novelo, ki jo je gospod Pukšič dal, pa smo jo zavrnili.</p>
               <p>Zakaj pa se to dogaja? Mislim, da je v osnovi to krivo: če bi v začetku, ko smo
               sprejeli zakon torej prvič, verjetno notri bile vse te stvari, ki se danes
               pojavljajo, verjetno ne bi prišlo do tega, da noveliramo vsako leto - po dvakrat
               tudi.</p>
               <p>Da je temu tako, je tudi ta novela zato, ker je - recimo - predlagatelj uvrstil te
               spremembe v 4. členu, potem smo ugotovili pravzaprav, da tam nejasno urejuje rentne
               probleme, nejasno urejuje otroke, upravičence in tako naprej. Torej, sam imam neko
               določeno kritiko tudi, da predlagatelja, ki bi moral paziti na take stvari.</p>
               <p>No, spremembe, ki jih ta novela prinaša, bomo podprli, kot sem rekel. Predvsem mi se
               dopade, da rešimo civilne vojne invalide, ki jim ni potrebno zdaj tekati po papirje
               sem pa tja, ampak jih sam status že uvršča v to kategorijo. Kar pa se tiče teh dveh
               amandmajev, ki nista bila sprejeta, poleg tega, da sta postala tudi brezpredmetna,
               zato ker smo črtali 2. člen, je amandma gospoda Terčona brezpredmeten, ker ga nimamo
               kam uvrščati, vendar ga je treba upoštevati, zato ker tudi v nadalje ga bo treba
               upoštevali, ker imamo iste probleme tudi na drugem kraju, če govorimo o
               jugoslovanskih problemih, za italijanske ujetnike, ki bi bili lahko tudi žrtve
               vojnega nasilja.</p>
               <p>Kar se tiče Drobničevega amandmaja pa mislim samo, da je skregan s 1. členom
               osnovnega zakona. Tako ga zagotovo ne bomo podprli.</p>
               <p>Vseeno bi prosil, da predlagatelji pri tem dobro pazijo, kam se uvršča te stvari,
               kje se to da, tako da bi enkrat že prišlo do konca tega zakona, ker sicer bomo kar
               naprej nadaljevali in spreminjali in novelirali in tako naprej. Hvala lepa.</p>
            </sp>
            <sp xml:id="SDZ3-Redna-20-2002-11-27.sp11">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče Slovenske ljudske stranke bo predstavil gospod Brenčič.
               Prosim.</p>
            </sp>
            <sp xml:id="SDZ3-Redna-20-2002-11-27.sp12">

               <speaker>STANISLAV BRENČIČ:</speaker>

               <p>Hvala lepa za besedo. V poslanski skupini Slovenske ljudske stranke ugotavljamo, da
               je osnovni ali krovni zakon o žrtvah vojnega nasilja sestavljen tako, da je večno in
               nikoli izpeta zgodba; zgodba, ki v prvi vrsti presega realne finančne zmožnosti te
               države; zgodba, ki za vsako novelo, ko pride, poraja nove dvome oziroma nove
               argumente po diskriminatornem pristopu do žrtev. Ob misli na malo poprej, ko smo na
               odboru za gospodarstvo z muko vodili razpravo, kako naj bi finančni okvir za neko
               minimalno pomoč države gospodarskim subjektom, da bodo preživeli in da bodo sedaj
               aktivni prebivalci še ohranili delovno mesto in materialno možnost za svojo družino
               in tako naprej, se mi zastavlja vprašanje, ali smo res poklicani, da s tem zakonom
               sledimo tako vsebino, kot jo sledimo iz novele v novelo. Mislim, da ne.</p>
               <p>Poslanska skupina bo glede na vsa dejstva podprla ta zakon kot neke vrste minimalna
               možnost še v priznavanju oziroma širitvi pravic upravičencev. Vsekakor pa
               pričakujemo, da se bodo novela za novelo počasi ustavile in pustili tem državljanom,
               ki izbirajo sredstva v državni proračun kot javna sredstva, da z njimi lahko
               praktično bogatimo materialno osnovo vnukov žrtev, da bomo počasi s tem končali.
               Vsekakor ta zakon kot neka krajna možnost, krajni domet sistema kot takšnega, bomo še
               podprli. Mislimo pa, da je treba s tem končati. Hvala.</p>
            </sp>
            <sp xml:id="SDZ3-Redna-20-2002-11-27.sp13">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče poslanske skupine SNS naj bi predstavil gospod Jelinčič, ga tu
               ne vidim, zato zaključujem predstavitve stališč poslanskih skupin. Ker k dopolnjenem
               predlogu zakona ni bilo vloženih amandmajev, ni možna razprava o členih, zato
               razpravo zaključujem in s tem tudi drugo obravnavo predloga zakona.</p>
               <p>V skladu s 139. členom poslovnika bo zbor tretjo obravnavo predloga zakona opravil v
               petek, 29.11.2002.</p>
               <p>S tem prekinjam to točko dnevnega reda. 12. točka je na vrsti ob 10.40 uri, zato
               tudi prekinjam sejo državnega zbora. Nadaljujemo ob 10.40 uri.</p>
               <stage type="time">(Seja je bila prekinjena ob 10.28 uri in se je nadaljevala ob 10.41 uri.)</stage>
            </sp>
            <sp xml:id="SDZ3-Redna-20-2002-11-27.sp14">

               <speaker>PODPREDSEDNIK DR. MIHA BREJC:</speaker>

               <p>Prehajamo na <title>12. TOČKO DNEVNEGA REDA,</title> to je na</p>
               <p>
                  <title>DRUGO OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O
               ŽELEZNIŠKEM PROMETU.</title>
               </p>
               <p>Predlog zakona je v obravnavo zboru predložila vlada Republike Slovenije. Lepo
               pozdravljam gospoda ministra. Besedo dajem predstavniku vlade. Gospod minister, ali
               boste vi dopolnilno obrazložili predlog zakona? 5 minut.</p>
            </sp>
            <sp xml:id="SDZ3-Redna-20-2002-11-27.sp15">

               <speaker>JAKOB PRESEČNIK:</speaker>

               <p>Spoštovani gospod predsedujoči, spoštovane poslanke in poslanci! V zakonu o
               spremembah in dopolnitvah zakona o železniškem prometu v prvi vrsti predlagamo
               ločitev upravljanja z javno železniško infrastrukturo in izvajanje javnih
               gospodarskih služb. V ta namen se ustanavlja agencija za železniški promet, ki bo v
               imenu in za račun vlade Republike Slovenije skrbela za racionalno porabo proračunskih
               sredstev.</p>
               <p>Agencija bo kot strokovni organ na osnovi analiziranega stanja obstoječe
               infrastrukture ter na osnovi določenih pogojev in normativov vzdrževanja s pogodbo
               določila obseg delov vzdrževalca infrastrukture. Zagotovitev prostega pristopa do
               infrastrukture bo namreč pogojevalo tudi zagotavljanja vsem prevoznikom takšne
               infrastrukture in dodatne storitve, kot bodo opredeljeni v programu omrežja. V
               nasprotnem primeru bo vsako odstopanje od programov omrežja tudi finančno
               sankcionirano. Z razmejitvijo odgovornosti med upravljavcem in izvajalcem, kakor tudi
               z ojačanim nadzorom nad izvajanjem del bo racionalizacija in s tem večja kvaliteta
               železniške infrastrukture zagotovljena.</p>
               <p>S predlogom zakona je natančno določena razmejitev nalog in odgovornosti med
               posameznimi subjekti na področju železniškega prometa. Na področju železniškega
               prometa je ministrstvo za promet odgovorno tudi naprej za vso zakonodajo s področja
               železniškega prometa, kot tudi za nacionalni program razvoja železniške
               infrastrukture. Agencija je zadolžena in odgovorna v okviru pooblastil, danih s tem
               zakonom, medtem ko so vse ostale naloge odgovornosti in pristojnosti ministrstva za
               promet.</p>
               <p>Zakon uvaja tudi prenos upravljanja na pooblaščenega upravljavca železniške
               infrastrukture, to je na Slovenske železnice. Trženje obstoječe železniške
               infrastrukture je naloga upravljavca železniške infrastrukture, ki v program omrežja
               kot ponudbe prevoznikom opredeli zmogljivosti na določenem omrežju, v določenem času,
               ob določeni ceni za to infrastrukturo, to je uporabnini. Seveda mora biti uporabnina
               določena skladno z usmeritvami nacionalne prometne politike in upoštevaje uporabnino
               na konkurenčnih progah v sosednjihdržavah. Da bo konkurenčnost mogoča, bo pa treba
               tudi analizirati kvaliteto konkurenčnih prog in postopoma poviševati kvaliteto
               slovenske železniške infrastrukture. To je pa naloga nacionalnega programa razvoja
               železniške infrastrukture.</p>
               <p>S predlaganim preoblikovanjem železniškega prometnega sistema bodo tudi Slovenske
               železnice prisiljene v usmeritev h končnemu uporabniku. Železnice kot prevoznik so
               dolžne zaznati potrebe prebivalcev in skupaj z ostalimi prevozniki tudi v cestnem
               prometu predlagati usklajen vozni red ter z dodatnimi storitvami spodbujati potnika k
               uporabi železniškega prevoza. To je tudi njihovo osnovno poslanstvo kot prevoznika in
               država lahko samo z učinkovitim subvencioniranjem takšno poslanstvo podpira. Na
               primer subvencioniranje kombiniranih vozovnic, kjer bi se lahko uporabnik z isto
               vozovnico peljal z vlakom in nadaljeval svojo pot z na primer mestnim avtobusom in
               podobno.</p>
               <p>Zasnova javnega potniškega prometa v Republiki Sloveniji bo v sklopu prometne
               politike razmejevala tudi storitve javnega interesa, ki jih sofinancira država
               oziroma so sostoritve javnega interesa na državni ravni, kjer bo opredeljena stopnja
               mobilnosti prebivalcev z nacionalnega vidika.</p>
               <p>Ker se pa približuje čas regionalizacije Slovenije oziroma ustanavljanja pokrajin s
               svojimi izvirnimi prihodki, je seveda treba dopustiti, da posamezne regije ali
               pokrajine nudijo svojim prebivalcem tudi dodatne storitve javnega potniškega prometa
               za povezave v okviru regije ali pokrajine.</p>
               <p>Torej, dana je možnost, da lokalne skupnosti oziroma regija ali pokrajina
               sofinancirajo storitve prevoznikov v dodatnem obsegu nad tistim, opredeljenim z
               državnim interesom.</p>
               <p>Cilji, predlagani v zakonu, so preobraziti železniški sistem v sodoben gospodarski
               sistem, ki bo zasledoval tako tržne interese na področju tovornega prometa in trženje
               infrastrukture kot javnih gospodarskih služb na področju potniškega prometa. Hvala
               lepa.</p>
            </sp>
            <sp xml:id="SDZ3-Redna-20-2002-11-27.sp16">

               <speaker>PODPREDSEDNIK DR. MIHA BREJC:</speaker>

               <p>Hvala lepa.</p>
               <p>Predlog zakona je obravnaval odbor za infrastrukturo in okolje kot matično delovno
               telo. Prosim predsednika odbora, gospoda Janca, da predstavil poročilo odbora - pet
               minut.</p>
            </sp>
            <sp xml:id="SDZ3-Redna-20-2002-11-27.sp17">

               <speaker>BRANKO JANC:</speaker>

               <p>Hvala za besedo. Odbor državnega zbora Republike Slovenije za infrastrukturo in
               okolje je na 34. seji 7. in 14.11.2002 opravil drugo obravnavo predloga zakona o
               spremembah in dopolnitvah zakona o železniškem prometu, ki ga je državnemu zboru
               Republike Slovenije v zakonodajni postopek predložila vlada Republike Slovenije
               3.12.2001.</p>
               <p>Državni zbor je opravil splošno razpravo o tem zakonu na 18. seji 25.9.2002 in
               sprejel sklep, da je predlog zakona primeren za nadaljnjo obravnavo.</p>
               <p>K predloženemu zakonu je pismeno mnenje podal že sekretariat državnega zbora za
               zakonodajo in pravne zadeve 10.1.2002 ter dodatno tudi zakonodajno-pravna služba
               državnega zbora.</p>
               <p>Zakonodajno-pravna služba je v svojem mnenju opozorila zlasti na pravno-sistemsko
               spornost predlaganih rešitev glede ustanovitve agencije za železniški promet, njenih
               nalog in financiranja. Pri tem je izpostavila dvoje vprašanj: vprašanje odnosa do
               ministrstva in odnosa do sedanjih izvajalcev, tako prevoznih storitev kot upravljanja
               z javno železniško infrastrukturo.</p>
               <p>Odbor je na podlagi mnenja zakonodajno-pravne službe glede nedoslednosti in
               sistemske nedorečenosti posameznih določb oblikoval svoje amandmaje oziroma amandmaje
               na amandmaje poslanske skupine Slovenske ljudske stranke k 2., 5., 8., 9., 11., 14.,
               19., 20., 24., 31., za novi 34.a člen in 37. člen, s čimer so bile v usklajevanju
               strokovne službe in predlagatelji zakona delno povzete pripombe zakonodajno-pravne
               službe.</p>
               <p>Prav tako pa je odbor podprl amandmaje poslanske skupine Slovenske ljudske stranke k
               2., 9., 24., 27., za novi 27.a člen in 33., 34. in 36. člen. Hvala lepa.</p>
            </sp>
            <sp xml:id="SDZ3-Redna-20-2002-11-27.sp18">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Ker k dopolnjenemu predlogu zakona ni bilo vloženih amandmajev, ni možna
               razprava o členih, zato jo zaključujem in s tem tudi drugo obravnavo predloga zakona.</p>
               <p>V skladu s 139. členom poslovnika bo zbor tretjo obravnavo predloga zakona opravil v
               petek, 29.11.2002.</p>
               <p>S tem prekinjam to točko dnevnega reda in se zahvaljujem gospodu ministru za
               prisotnost. Hvala lepa.</p>
               <p>S 13. točko dnevnega reda bomo nadaljevali ob 10.50 uri. Do takrat prekinjam sejo.</p>
               <stage type="time">(Seja je bila prekinjena ob 10.49 uri in se je nadaljevala ob 10.53 uri.)</stage>
            </sp>
            <sp xml:id="SDZ3-Redna-20-2002-11-27.sp19">

               <speaker>PODPREDSEDNIK VALENTIN POHOREC:</speaker>

               <p>Prehajamo na obravnavo <title>ZAKONA O GRADITVI OBJEKTOV.</title>
               </p>
               <p>Predlog zakona je v obravnavo zboru predložila vlada Republike Slovenije, zato dajem
               besedo predstavniku vlade kot dopolnilno obrazložitv zakona. Besedo bo prevzel mag.
               Janez Kopač, minister za okolje, prostor in energijo. Prosim.</p>
            </sp>
            <sp xml:id="SDZ3-Redna-20-2002-11-27.sp20">

               <speaker>MAG. JANEZ KOPAČ:</speaker>

               <p>Hvala lepa za besedo. Državni zbor, spoštovani, je opravil splošno obravnavo
               predloga zakona na svoji 19. seji 24. oktobra. Danes, mesec dni zatem smo že pri
               drugi obravnavi in če se spomnite, že v splošni razpravi, ko je bilo kar nekaj
               vprašanj, sem obljubil, da bomo na vsa vprašanja in z njimi povezana mnenja, ki so
               bila v tej splošni predstavljena, odgovorili pisno in to smo obsežno tudi storili,
               tako da smo vsem poslanskim skupinam 29. oktobra posredovali te odgovore oziroma
               stališča ministrstva.</p>
               <p>Na podlagi zaključkov iz splošne obravnave ste poslanke in poslanci oziroma
               poslanske skupine vložili določene amandmaje, ki jih je obravnavalo matično delovno
               telo in jih v veliki meri tudi sprejelo, nekatere pa na sami seji delno spremenilo in
               jih sprejelo potem kot svoje. Prav teh nekaj na seji odbora spremenjenih, sicer s
               strani poslancev predlaganih amandmajev, je povzročilo nekaj manjših neskladnosti, ki
               se odpravljajo, mislim, da s petimi amandmaji, ki jih je predlagala poslanska skupina
               LDS sedaj za drugo obravnavo. Lahko rečem, da gre v vseh teh petih primerih za
               tehnične oziroma bolj pravno-tehnične redakcijske amandmaje in jih seveda vlada tudi
               podpira.</p>
               <p>Mislim, da mi ni treba ponovno predstavljati posameznih rešitev, saj so bile
               navsezadnje precej podrobno obrazložene že v tej dvorani, pa tudi na odboru za
               infrastrukturo. Navsezadnje je predlog zakona sedaj v proceduri, v različnih verzijah
               sicer, že kar precej več kot eno leto. Zato mi dovolite, da ponovno poudarim na
               koncu, da je namen predlaganega zakona ta, da se z njegovo pomočjo omogoči, da se
               hitreje kot po dosedanjih predpisih o graditvi objektov realizirajo investitorske
               namere in da bi skratka z odpravo nepotrebnih ovir omogočili investitorjem,
               navsezadnje državljankam in državljanom, ki se s tem srečujejo tako rekoč
               vsakodnevno, vsaj tisti, ki rešujejo svoj stanovanjski problem, olajšanje
               življenja.</p>
               <p>Predlagam, da amandmaje poslanske skupine LDS, ki so vloženi k 2., 34., 43., 55. in
               58. členu podprete. Prejeli smo še naknadno amandma, po katerem naj bi se gradnja v
               lastni režiji zmanjšala od 250 na 160 dovoljenih kvadratnih metrov. Do tega
               amandmaja, ki je bil prejet naknadno, se sicer vlada ni opredelila, vendar pa sem bil
               obveščen, da je ta amandma umaknjen oziroma je bil napovedan umik.</p>
               <p>Prav tako pa mi dovolite, da izrazim svoje stališče v zvezi z dvema amandmajema
               poslanske skupine Socialdemokratske stranke. Gre za amandma k 2. in k 58. členu. Ta,
               k 2. členu predlaga, da bi se gradnja cestninskih postaj oziroma postavljanje
               cestninskih postaj znotraj rednih del v javno korist pri vzdrževanju cest v okviru
               cestnega telesa ne omogočale, pač pa, da bi se omogočale samo po proceduri, ki
               zahteva predhodno gradbeno dovoljenje. Mi tega amandmaja ne podpiramo, kajti mislim,
               da je treba razumeti logiko novega zakona, ki ne pozna več odločb o priglasitvi del
               za enostavne objekte, pač pa le lokacijsko informacijo, po drugi strani pa seveda za
               manj zahtevne in zahtevne objekte samo gradbeno dovoljenje. Čisto na kratko,
               amandmaje k 58. členu pa ne podpiramo zato, ker predvideva, da bi se moralo tudi za
               objekte, določene z lokacijskim načrtom, v okviru projekta za pridobitev gradbenega
               dovoljenja predpisovati posebno izdelavo vplivnega območja, kar se nam zdi nepotrebno
               in bi predstavljalo dodatno birokratsko oviro, ki res po logiki stvari nima posebnega
               pomena.</p>
               <p>Predlagam torej, da podprete zakon, tistih pet amandmajev poslanske skupine LDS in
               teh dveh amandmajev poslanske skupine Socialdemokratske stranke pa ne. Hvala
               lepa.</p>
            </sp>
            <sp xml:id="SDZ3-Redna-20-2002-11-27.sp21">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. Predlog zakona je obravnaval odbor za infrastrukturo in
               okolje kot matično delovno telo. Prosim predsednika odbora Branka Janca, da predstavi
               poročilo odbora.</p>
            </sp>
            <sp xml:id="SDZ3-Redna-20-2002-11-27.sp22">

               <speaker>BRANKO JANC:</speaker>

               <p>Spoštovane kolegice in kolegi! Odbor državnega zbora za infrastrukturo in okolje je
               na seji 13.11. obravnaval predlog zakona o graditvi objektov, ki ga je vlada
               Republike Slovenije poslala državnemu zboru v drugo obravnavo. Na seji odbora so
               poleg predstavnikov predlagatelja zakona sodelovali tudi predstavniki Gospodarske
               zbornice Slovenije, Obrtne zbornice Slovenije, Inženirske zbornice Slovenije in
               Inženirske zbornice Slovenije, matičen sekcije arhitektov, urbanistov in krajinskih
               arhitektov in predlagali tudi predlog za oblikovanje amandmajev, ki je nekatere odbor
               tudi upošteval, povzel za svoje.</p>
               <p>Poleg naštetih so pri oblikovanju predlagali amandmaje tudi z Elesa, Elektro
               Slovenije d.o.o. in Geoplina d.o.o.</p>
               <p>Odbor je prejel mnenje zakonodajno-pravne službe državnega zbora, v katerem je to
               opozorilo predvsem na določbe 2. člena, ki se nanaša na točko 10.7.3 v zvezi z
               opredelitvijo vzdrževalnih del v javno korist, posledice katerih je povečanje
               zmogljivosti objekta, njegove velikosti oziroma izvedba rekonstrukcije, s tem da bi
               bilo treba predlagano rešitev primerjati z definicijo rekonstrukcije objekta po tem
               predlogu v točki 7.2, v izogib nejasnosti pri izvajanju zakona v praksi. Kajti vsa
               dela iz te točke se skladno s 6. členom izvajajo brez kakršnihkoli dovoljenj in celo
               brez lokacijske informacije.</p>
               <p>Zakonodajno-pravna služba opozarja tudi na določbe 72. člena predloga zakona, ki
               opredeljuje, da se vse stranke po vročitvi odločb o izdaji gradbenega dovoljenja
               lahko pismeno ali ustno odpovedo pravici do pritožbe oziroma pravici do sprožitve
               upravnega spora, odločba pa s tem postane takoj pravnomočna.</p>
               <p>V odboru državnega zbora so amandmaje vložile poslanske skupine LDS, Združene liste
               in Slovenske ljudske stranke, poslanec Jože Tanko in poslanec Ivan Mamić. Prav tako
               pa je amandma na amandma k 64. in 66. členu vložila tudi vlada Republike Slovenije,
               ki pa niso bili pravilno oblikovani, zato jih je odbor v nadaljevanju postopka povzel
               in jih sprejel kot svoje.</p>
               <p>Tako je bila sprejeta vrsta amandmajev treh poslanskih skupin, LDS, Združene liste
               in SLS, amandmaji Jožeta Tanka k 34., 79. in 205. členu ter amandmaji poslanca Ivana
               Mamića k 60., 63., 64., 66., 148., 153., 157. in 184. členu.</p>
               <p>Odbor je sam sprejel nekaj amandmajev, ki so bili potrebni za konsistentnost zakona,
               in sicer k 52., 57., 64., 66. členu, k 81., 160. členu ter za novi 233.a člen. Hvala
               lepa.</p>
            </sp>
            <sp xml:id="SDZ3-Redna-20-2002-11-27.sp23">

               <speaker>PODPREDSEDNIK VALENTIN POHOREC:</speaker>

               <p>Hvala za podano poročilo.</p>
               <p>Prehajamo na razpravo o členih in vloženih amandmajih, ki jo bomo vodili na podlagi
               pregleda amandmajev z dne 20.11.2002.</p>
               <p>Pred tem bi opomnil, da imajo poslanske skupine najavljeni čas razprave: LDS 45
               minut, SDS 35 minut, SLS 5 minut, Nova Slovenija 10 minut, DeSUS 5 minut, Slovenska
               nacionalna stranka 10 minut in vlada 15 minut.</p>
               <p>V razpravo dajem 2. člen ter amandma poslanskega kluba LDS in amandma poslanske
               skupine SDS k 2. členu. Kdo želi besedo pri tem? Po vrsti, dr. Brejc, nato pa si bom
               poskušal zapisati vse, pri katerih smo videli dvignjene roke.</p>
            </sp>
            <sp xml:id="SDZ3-Redna-20-2002-11-27.sp24">

               <speaker>DR. MIHA BREJC:</speaker>

               <p>Hvala lepa. Poslanska skupina Liberalne demokracije je predlagala amandma k 2. členu
               zakona, in sicer k točki 1.9.1, s katerim je cestninske postaje vključila k pomožnim
               infrastrukturnim objektom. Kot obrazložitev je navedla, da gre za uskladitveni
               amandma z mnenjem zakonodajno-pravne službe, kar pa ne drži, ker ZPS v svojem mnenju
               ne govori o cestninskih postajah. To samo mimogrede.</p>
               <p>Uvrstitev cestninskih postaj med pomožne objekte, s tem seveda k enostavnim
               objektom, se mi zdi zelo sporna. Prvič zato, ker vključitev cestninskih postaj med
               enostavne objekte oziroma pomožne infrastrukturne objekte pomeni, da za cestninske
               postaje ne bi bilo več potrebno gradbeno dovoljenje, niti lokacijska informacija.</p>
               <p>Vlada, kot smo danes slišali, našega amandmaja, po katerem bi cestninske postaje
               črtali iz te točke 2. člena, ne podpira. Med drugim zato, kot vemo, kot smo slišali,
               kot smo prebrali, so cestninske postaje sestavni del avtoceste oziroma hitre ceste,
               katere trasa in drugi pogoji za njeno umestitev v prostor, se določa v tesnem
               sodelovanju z lokalno skupnostjo.</p>
               <p>Cestninske postaje so res del avtoceste oziroma hitre ceste, vendar ima amandma
               povsem drug namen, ker omogoča gradnjo, postavljanje dodatnih cestninskih postaj, ki
               niso bile predvidene ob samem sprejetju uredbe o lokacijskem načrtu za graditev
               določene trase avtoceste.</p>
               <p>Dejstvo, da je graditev dodatnih cestninskih postaj predvidena, izhaja tudi iz
               odloka o letnem planu razvoja in vzdrževanja avtocest za leto 2002, ob sprejetju
               katerega se je že pokazala dilema v zvezi s postavljanjem dodatnih cestninskih
               postaj. Odlok predvideva zaradi dograjevanja cestninskega sistema gradnjo kar devetih
               cestninskih postaj, ki naj bi začele obratovati najkasneje leta 2005.</p>
               <p>Zanimivo je, mimogrede rečeno, da je že v tem odloku napisano, citiram: "V letu 2002
               bodo za gornje cestninske postaje izdelane podlage za njihovo umestitev v prostor,
               upoštevajoč pri tem, da je potrebno preveriti možnost normativne poenostavitve
               postopka."</p>
               <p>Enako je zapisano tudi v predlogu odloka za leto 2003 v točki 1.3.6. Citiram:
               "Gradnja dodatnih cestninskih postaj, ki predvideva gradnjo treh dodatnih cestninskih
               postaj v letu 2003, in sicer Vogrsko, Ivančna Gorica in Vodice... in se bo
               obravnavala na decembrski seji državnega zbora."</p>
               <p>Kot se je že pokazalo pri obravnavi odloka o letnem planu razvoja in vzdrževanja
               avtocest za leto 2002 na seji odbora za infrastrukturo in okolje in tudi na seji
               državnega zbora, nobena od predvidenih cestninskih postaj ni bila predvidena v uredbi
               o lokacijskem načrtu za posamezen del avtoceste, niti izvedbenih prostorskih
               aktih.</p>
               <p>Omogočanje postavljanja dodatnih cestninskih postaj brez lokacijske informacije in
               brez gradbenega dovoljenja bi pomenilo, da do vključitve cestninskih postaj v
               izvedbene prostorske akte sploh ne bi prišlo. Kar posledično pomeni, da lokalna
               skupnost, ki sodelujepri sprejemanju izvedbenih prostorskih aktov, dejansko nima
               nobenega vpliva. Dars bo lahko postavljal cestninske postaje tam, kjer bo hotel, kjer
               bo pač ugotovil, da mu to koristi. Pri tem pa ga lokalna skupnost sploh ne
               zanima.</p>
               <p>Zanimivo je, da je lokalna skupnost sodelovala pri nastajanju prostorskih
               ureditvenih načrtov, ko je šlo za avtoceste, dala soglasje, verjela na besedo, sedaj
               pa se lokalno skupnost izigrava. No, dober primer takšne dodatne gradnje cestninskih
               postaj je primer odseka Blagovica-Šentjakob, kjer je predvidena gradnja treh
               cestninskih postaj, Krtina, Lukovica in Blagovica, čeprav je bilo takrat rečeno, da
               cestninskih postaj tam ne bo, podobno, kot je na Celjskem, recimo. Podobna ureditev,
               kot je na Celjskem, bi bila predvidena tudi za tu, za ta primer; no, zdaj se seveda
               stvar drugače postavlja.</p>
               <p>Vse to, kar citiram in tu pripovedujem, kaže, da kljub celoviti študiji ob
               preveritvi obstoječega cestninskega sistema, ki je bila pripravljena na osnovi
               sklepov odbora državnega zbora za infrastrukturo in okolje in ki predvideva štiri
               scenarije cestninskega sistema, ne prihaja do celostnega reševanja pobiranja cestnin.</p>
               <p>Nisem za to, da so pri pobiranju cestnin velike izjeme, mislim, da morajo ljudje
               plačevati cestnino, pač v skladu s pravili igre, po načelu enakosti in pravičnosti.
               Nedopustno pa je, da imamo pobiranje cestnin neurejeno, da imamo nek zmeden sistem,
               če temu dodam še sistem ABC, ki praviloma slabo deluje, potem je evidentno, da v
               Sloveniji nimamo urejenega pobiranja cestnin. Toda,da bi to zmedo, ki ste jo
               povzročili na tem področju, reševali zdaj pri zakonu o graditvi objektov, pa je res
               preveč. Namreč, uvrstiti cestninsko postajo med objekte, ki so sicer pomožni objekti,
               recimo, kmetijske ali ljubiteljske dejavnosti posameznikov in njihovih družin,
               ograja, ki omejuje dostop tretjih oseb na dvorišče ali vrt, ali drugo zemljišče, se
               pravi vrtna uta, čebeljnjak, morda še peskaj in podobne stvari - to je zdaj v isti
               kategoriji kot cestninska postaja. Vsi dobro vemo, da za cestninsko postajo vendar
               morajo biti izvedeni ustrezni varnostni, tehnični ukrepi, ki zagotavljajo, da bo,
               recimo, delavec v cestninski postaji zaščiten pred naletom vozila. Potem presoja na
               okolje - seveda je potrebna, zato ker se tam ustavljajo vozila, onesnažujejo okolje
               in tako naprej.</p>
               <p>Se pravi, nisem proti temu, da razvijamo nek celovit sistem pobiranja cestnin, ki bi
               bil pravičen za vse udeležence v prometu. Zdi se mi pa nepravično, da na drug način
               poskušate zdaj zaobiti lokalne interese, izigrati tisto besedo, ki ste jo dali. Dars
               je - dobro se spominjam tega - obljubil, recimo, v tem našem domžalskem koncu, kako
               in kaj bo s cestninskimi postajami in takrat so rekli - seveda ne. Danes je popolnoma
               druga zgodba. Se pravi, na druga vrata želite pripeljati v ta prostor, pač,
               cestninske postaje in s tem dejansko izigrati lokalno skupnost in ljudi, ki so vam
               takrat zaupali. To, se mi zdi, je nezaslišano; nezaslišana praksa vodstva, torej
               vlade, ki jo vodi Liberalna demokracija, ampak kaj hočemo.</p>
               <p>In še nekaj bi želel reči. Hkrati s tem, ko sem zadnjič govoril o golf igriščih in o
               teh vprašanjih, ki zadevajo poenostavitev postopkov, pa ugotavljam v odgovoru
               ministra, kam uvrstiti golf igrišče in tako naprej, da ta še vedno ostajajo med
               gradbeno-inženirskimi objekti. Se pravi, cestninsko postajo, ki ima evidentno večje
               tehnične zahteve in ki ima, kar je spet evidentno, velik vpliv na neposredno okolje,
               za to ni potrebno nič praktično: priglasitev del - in konec.</p>
               <p>Za golf igrišča, ki bi pomenila bistveno popestritev ponudbe, ki bi pomenila,
               recimo, ohranitev Lipice, možnost njenega razvoja, tam pa postavljamo nemogoče
               zahteve, tudi po sedanji ureditvi, čeprav je bilo zadnjič razumeti, kot da temu ni
               tako.</p>
               <p>Zato bi jaz, če zdaj o tem drugem, ker je še vedno to 2. člen, gradil, rekel, da bi
               predlagal in upam, da bo možnost v tretji obravnavi vložiti amandma, da se tudi tu
               naredijo kakšni pomembni premiki. Da se morda uveljavi neka majhna sprememba v točki
               1.9 in se doda nova točka 1.9.6, ki bi se, recimo, glasila: "Enostaven objekt za
               šport in rekreacijo, igrišče za športe na prostem, kot so nogomet, tenis, golf in
               podobno." Zdaj govorim samo o tem, kar naj bi storili potem, ko bo dana možnost za
               amandmaje v tretji obravnavi.</p>
               <p>Kot rečeno - v Socialdemokratski stranki smo trdno prepričani, da velikih problemov,
               ki ste jih ustvarili na področju pobiranja cestnin, ni mogoče reševati s tem zakonom,
               zato smo vložili amandma, da ne bi zaradi parcialnih interesov paradržavnih
               institucij smešili sebe in nas s tem, ko bi med pasje ute in vrtne ute in čebelnjake
               uvrstili cestninske postaje. To preprosto ne gre. Rešujte probleme cestninskih postaj
               na drug način, na način, ki bo pravičen za vse udeležence v cestnem prometu.
               Hvala.</p>
            </sp>
            <sp xml:id="SDZ3-Redna-20-2002-11-27.sp25">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj dajem besedo gospe Cveti Zalokar Oražem.</p>
            </sp>
            <sp xml:id="SDZ3-Redna-20-2002-11-27.sp26">

               <speaker>CVETA ZALOKAR ORAŽEM:</speaker>

               <p>Hvala lepa za besedo. Spoštovane kolegice in kolegi, spoštovani minister! Tudi sama
               želim spregovoriti o 2. členu zakona in seveda tudi o tej temi, o kateri je kolega
               Brejc govoril zdaj, to je o umeščanju cestninskih postaj med enostavne objekte, kot
               pomožne objekte.</p>
               <p>Mislim, da je to izjemno nestrokovna rešitev oziroma predlog in to rešitev, ki je
               vsiljena zaradi znanega dejstva, da želi avtocestni lobi v naslednjih letih mimo vseh
               dogovorov in že sprejetih lokacijskih uredb o gradnji posameznih odsekov avtocest
               umestiti nove cestninske postaje in zaradi tega bodo povožena in kršena vsa načela
               strokovnosti, z enim samim in edinim ciljem - mimo vpliva lokalnih skupnosti in širše
               javnosti na nekaterih lokacijah pobirati cestnino za vsako ceno.</p>
               <p>Pri tem bo kršeno načelo enakopravnosti in pravičnosti, saj bo kaotičen sistem
               cestninjenja prizadel samo nekatera okolja. Pozabilo se bo na vse dogovore in
               obljube, ki so jih dajali odgovorni ob sprejemanju lokacijskih načrtov in lokacijskih
               uredb, da bi pridobili občinska soglasja za omenjene akte. Ob umestitvi cestninskih
               postaj se ne bo izdelalo nikakršnih študij in analiz o prometnih tokovih po
               izgradnjah cestninske postaje in prav tako nikakršnih študij o vplivih na okolje, ki
               jih takšen objekt po moji oceni prav gotovo povzroči.</p>
               <p>Seveda pa bodo svoj pogled v tla zaradi te sramotno vsiljene rešitve lahko uprli
               predvsem strokovnjaki. Cestninskih postaj prav gotovo ne moremo uvrstiti med
               enostavne pomožne objekte, za katere ni potrebnega posebnega statičnega ali
               gradbeno-tehničnega preverjanja. Cestninske postaje smo uvrstili s tem, tako kot je
               bilo že rečeno, ob bok pasjih ut, vrtnih lop, šup za shranjevanje orodja, garažnih
               nadstreškov in ograj okoli hiš. Po ocenah mnogih strokovnjakov, s katerimi sem
               govorila v teh dneh, takšni objekti sodijo prej med zelo zahtevne objekte, kaj šele
               med enostavne, za katere ni potrebnega prav nobenega dovoljenja. Velikost cestninskih
               postaj je lahko bistveno večja od stanovanjske hiše. In še enkrat poudarjam, da v
               predlogu zakona ni napisano, da gre za dodatne, dopolnilne, pomožne cestninske
               postaje, ampak je samo dikcija "cestninske postaje". Kar pomeni, da bo dana možnost v
               prihodnosti kjerkoli v Sloveniji znotraj cestninskega sistema zgraditi kakršnokoli
               cestninsko postajo. Dodatno, to je želja za teh pet, ki jih poznamo tudi iz
               dopolnilnega programa avtocestnega programa, lahko pa tudi čelno, za kar mislim pa,
               da je res daleč od kakšnega pomožnega objekta. Predvsem pa so ti objekti zelo visoki
               in, kot jih jaz vidim, z zelo zahtevno konstrukcijo in izjemno zapletenostjo pri
               varovanju, nenazadnje v teh objektih delajo nepretrgoma ljudje in proti tem objektom
               lahko drvijo tovornjaki, povzročijo tudi kakšne velike nesreče, če niso ustrezno
               objekti varovani.</p>
               <p>V prihodnje bomo lahko torej v Sloveniji gradili cestninske postaje tudi brez skrbi
               za njihov izgled, brez kakršnihkoli javnih natečajev, pri čemer je treba posebej
               poudariti, da je to pač objekt, ki ima svojo vrednost in ga pravzaprav večina ljudi,
               ki potuje skozi Slovenijo, jemlje kot nek referenčni objekt. Brez statičnih in
               konstrukcijskih izračunov in tako dalje. Nihče ne bo odgovarjal za kaotičnost
               prometa, ki se bo nekontrolirano izmikal plačilu cestnine in ponovno obremenil
               lokalne in regionalne ceste skozi naselja in tako še dodatno zmanjševal prometno
               varnost na cestah.</p>
               <p>Ljudje se bodo na manj kot 300 km poti od Šentilja do slovenske obale morali kar
               devetkrat ustavljati in čakati v koloni na čelnih cestninskih postajah, ker bo zdaj
               možna popolna svoboda umeščanja novih cestninskih postaj - nikjer ne piše, da jih ne
               bo še več, kot jih je zdaj načrtovanih. Torej povprečno nekje na 30 km se bo treba
               ustaviti na čelni cestninski postaji.</p>
               <p>Ali se je kdo vprašal, ali to ima morda kakšen vpliv na onesnaževanje okolja?
               Kolikšna je izguba potovalnega časa? Kako preprečevati beg tranzitnega prometa z
               avtocest in izpad teh prihodkov? Ne! Še naprej sprejemamo parcialne in nepremišljene
               in nestrokovne rešitve, ki samo povečujejo kaos, nezadovoljstvo ljudi in dodatno
               ogrožajo varnost v prometu. Zato sama tej odločitvi odločno nasprotujem.</p>
               <p>Slovenski cestninski sistem je treba narediti pravičnega in enakopravnega za vse
               udeležence. O tem je vedno govoril minister za promet, vendar se mi zdi, da smo z
               vsakim dnem dlje od te pravičnosti in enakopravnosti. Torej obremeniti je treba
               pošteno vse, glede na prevožene kilometre, ali pa nikogar. In jaz še enkrat povem, ni
               to egoizem posameznih okolij, ki avtoceste imajo, zdaj pa ne bi plačevali cestnine. V
               našem okolju so ljudje pripravljeni plačevati cestnino. Niso pa pripravljeni požirati
               bedastih, nestrokovnih, kaotičnih in anarhističnih rešitev, ki jih iz dneva v dan v
               Sloveniji ta cestni lobi proizvaja.</p>
               <p>Sistem mora biti racionalen in prijazen, s čim manjšim negativnim vplivom na okolje,
               udeleženci pa se morajo tudi hitro premikati. Saj za to gradimo avtoceste, ne za to,
               da vsakih 30 km stojimo v čelni cestninski postaji in v enourni koloni. Mi pa iz leta
               v leto sprejemamo nove in nove rešitve, pri čemer je ena slabša od druge in imamo
               trenutno že vse, kar je mogoče, od zaprtih, čelnih, odprtih in ne vem kakšnih
               sistemov vse, znotraj tega pa tudi regije, ki ne plačujejo nobenih cestnin in se temu
               lahko pošteno izmaknejo.</p>
               <p>Odgovornim in stroki pa domišljije in idej ne zmanjka, zato je kaos po moji oceni
               vsak dan večji in večji. Umeščanje novih cestninskih postaj brez kakršnihkoli
               soglasij in spoštovanja strokovnosti v zvezi z njihovo gradnjo in umestitvijo pa jih
               bo, po moji oceni, samo še povečalo</p>
            </sp>
            <sp xml:id="SDZ3-Redna-20-2002-11-27.sp27">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Franc Lenko.</p>
            </sp>
            <sp xml:id="SDZ3-Redna-20-2002-11-27.sp28">

               <speaker>FRANC LENKO:</speaker>

               <p>Hvala lepa za besedo, gospod podpredsednik. Spoštovani minister s sodelavci, poslanke
               in poslanci! Zakon o graditvi objektov je bil uveljavljen oziroma sprejet leta 1984,
               s spremembami in dopolnitvami leta 1996 pa je bil bistveno spremenjen. Vendar pa je
               zakon nastal ob pogojih družbene lastnine in v obdobju družbenega planiranja, zato še
               vedno vsebuje nekatere rešitve v duhu prejšnjega sistema, ki pa so nezdružljive z
               veljavno pravno ureditvijo v naši državi.</p>
               <p>Z ukinitvijo družbene lastnine je ekonomska upravičenost investicije postala stvar
               in odgovornost investitorja, zato v tehničnem delu ni več podlage za presojo družbene
               in ekonomske upravičenosti investicije.</p>
               <p>Poslanska skupina Demokratične stranke upokojencev sprejema vse razloge za sprejetje
               novega zakona o graditvi objektov, še posebej pa podpiramo tiste cilje in temeljne
               rešitve, ki poenostavljajo postopke od projektiranja do pridobitve gradbenega
               dovoljenja, s čimer se skrajša tudi skupen čas, to je čas, ki je potreben, da se
               investitorjeva odločitev v prostoru realiziral čim hitreje.</p>
               <p>Ne glede na prejšnje ugotovitve pa v naši poslanski skupini ocenjujemo, da
               predlagani zakon nekatere rešitve preveč poenostavlja. Tu mislimo predvsem na 2.
               člen...</p>
            </sp>
            <sp xml:id="SDZ3-Redna-20-2002-11-27.sp29">

               <speaker>PODPREDSEDNIK VALENTIN POHOREC:</speaker>

               <p>Kolega Lenko, ja, pri 2. členu smo, tako da se usmerite nanj.</p>
            </sp>
            <sp xml:id="SDZ3-Redna-20-2002-11-27.sp30">

               <speaker>FRANC LENKO:</speaker>

               <p>Tu mislimo predvsem na 2. člen, ki pojem vzdrževanja razširja prek vseh razumnih
               meja. Te naše pomisleke smo predstavili tudi na odboru za infrastrukturo in okolje.
               Pravilnost našega stališča je podana tudi v mnenju zakonodajno-pravne službe
               državnega zbora, ki predlagatelje izrecno opozarja na neskladnost 2. člena.</p>
               <p>V naši poslanski skupini ocenjujemo, da bo s sprejetjem amandmaja k dopolnjenemu
               predlogu zakona o graditvi objektov, ki ga je vložila poslanska skupina Liberalne
               demokracije, dosežen kompromis še sprejemljivega.</p>
               <p>Naša poslanska skupina bo zato predlog odbora za infrastrukturo in okolje podprla
               ter amandmaje poslanske skupine LDS. Hvala lepa.</p>
            </sp>
            <sp xml:id="SDZ3-Redna-20-2002-11-27.sp31">

               <speaker>PODPREDSEDNIK VALENTIN POHOREC:</speaker>

               <p>Hvala. Rad bi le spomnil, da smo pri členih in amandmajih in skušamo razpravljati o
               členih in amandmajih k tem členom.</p>
               <p>Zdaj dajem besedo Davorinu Terčonu za razpravo. Še vedno smo pri 2. členu.</p>
            </sp>
            <sp xml:id="SDZ3-Redna-20-2002-11-27.sp32">

               <speaker>DAVORIN TERČON:</speaker>

               <p>Hvala, gospod podpredsednik. Jaz bi vendarle rekel, da se v podtonu čuti neka
               bojazen, kdo bo po novem še plačeval cestnino in kdo ne, in neko stremljenje, da bi
               nekateri predeli, nekateri uporabniki, ki tam živijo, vendarle ostali benificirani v
               primerjavi z drugimi in ne plačevali cestnine.</p>
               <p>Že na začetku pa bi tudi povedal, da se tudi meni amandma, kjer ne bi bilo potrebno
               gradbeno dovoljenje za cestninske postaje, zdi nesistemski. In bi bilo potrebno
               tovrstno zadevo reševati drugače.</p>
               <p>Je pa poskus, da se odpravi neko nevzdržno stanje, ki ga imamo na področju pobiranja
               cestnine. Na področju pobiranja cestnine imamo v Sloveniji, tako čez palec, ene štiri
               ali pet sistemov. Imamo zaprt sistem, odprt sistem, kombiniran sistem, nesistem, kjer
               se ne pobira, in še ABC sistem.</p>
               <p>To je, upoštevajoč tudi velikost in gostoto naseljenosti Slovenije, popolnoma,
               popolnoma nesprejemljivo. Je pa posledica neke odločitve v preteklosti, ko smo že
               začeli graditi zaprt cestninski sistem in smo ga že imeli praktično, pa je prišlo do
               odločitve, očitno pod zelo lobističnimi vplivi, ki je na enem delu že obstoječi
               zaprti cestninski sistem sesulo in postavilo odprt cestninski sistem.</p>
               <p>V tem državnem zboru, na njegovih delovnih telesih je bilo glede te problematike že
               ogromno izrečenega. Splošna ugotovitev je, da je to stanje nevzdržno in da je
               potrebno poenostaviti in predvsem poenotiti sistem pobiranja cestnine. Na žalost je
               preteklo že mnogo let, ko so bile te odločitve sprejete, pa se kaj dosti seveda ni
               zgodilo.</p>
               <p>In jaz se sprašujem, zakaj se ni zgodilo. In ugotavljam, da se težko kaj zgodi. Če
               bi mi hoteli poenotiti sistem, bi v skladu tudi z evropskimi opredelitvami in
               napotili morali zgraditi pravičen sistem pobiranja cestnine. To pa je zaprt sistem
               pobiranja cestnine, ki smo ga na začetku, seveda v manjšem obsegu, ker smo imeli manj
               avtocest, tudi že imeli.</p>
               <p>Vendar če hočemo to zgraditi, seveda bomo naleteli na zelo velik problem. Mi bomo
               morali ponovno sesuti cestninske postaje odprtega cestninskega sistema in bomo morali
               napraviti nove za zaprt cestninski sistem. Še več. Morali bomo narediti nove nadvoze,
               podvoze, izvoze. In seveda gospodje in gospe, to so velike milijarde.</p>
               <p>Očitno še ni pripravljenosti, da se bi torej posuli s pepelom in rekli, da smo tukaj
               zrešili in da bi sprejeli neko načelno odločitev, da gremo v izgradnjo enotnega
               cestninskega sistema. Zato iščemo seveda neke krajše poti. In ta amandma je ena od
               krajših poti.</p>
               <p>Po drugi strani je pa res, da imamo cela območja v Sloveniji, kjer uporabniki lahko
               potujejo po avtocestah ali pa delih avtoceste, ne da plačevali cestnino. Imamo več
               zapovrstnih izvozov in uvozov, ko se cestnina ne pobira. Tak način je kljub vsemu,
               moram reči, nesistemski. Vendar je vsem jasno, da je potrebno nekaj storiti, da bi
               imeli do uporabnikov pravičnejši sistem. In ker se to ne da storiti na hitro in brez
               velikih stroškov, je vendarle treba nekaj storiti.</p>
               <p>Zato bi jaz predlagal, da bi rešitev iskali za tretje branje v prehodnih določbah
               zakona, ki ureja neko prehodno obdobje. In mi rabimo neko potrebno prehodno obdobje,
               da bi prišli do zaprtega cestninskega sistema, da bi opredelili v teh prehodnih
               določbah ekzaktno najnujnejše cestninske postaje, ki se po programu morajo v kratkem
               času zgraditi in da bi končno prišli na dokončno odločitev in izgradnjo zaprtega
               cestninskega sistema, za katerega vemo, da ga bomo prej ali slej morali zgraditi.</p>
               <p>Jaz mislim, da je vseeno potrebno v drugem branju podpreti amandma poslanske skupine
               LDS, da bi v nadaljevanju lahko prišli do rešitve, ki sem jo predlagal. Hvala.</p>
            </sp>
            <sp xml:id="SDZ3-Redna-20-2002-11-27.sp33">

               <speaker>PODPREDSEDNIK VALENTIN POHOREC:</speaker>

               <p>Hvala. Tri razpravljavce imam še prijavljene. Najprej Ivan Božič, nato Irma Pavlinič
               in Ivan Kebrič. Prosim, kolega Božič.</p>
            </sp>
            <sp xml:id="SDZ3-Redna-20-2002-11-27.sp34">

               <speaker>IVAN BOŽIČ:</speaker>

               <p>Hvala lepa. Sam ne bom nič spreminjal svojega stališča do predloga zakona. Že v prvi
               obravnavi, v splošni obravnavi smo povedali, v imenu naše poslanske skupine, da zakon
               podpiramo, da smo zelo zadovoljni z dobrim 2. členom in velikim številom členov
               prehodnih določb.</p>
               <p>Glede teh dveh amandmajev k 2. členu moram reči, da sam ne bom nobenega podprl.</p>
               <p>Prvič, mislim, da k amandmaju za 1.9.1 člen ste se oglasili tisti, ki bi morali po
               izgradnji cestninskih postaj plačevati cestnino. Kaj pa tisti, ki plačujemo, ko
               odhajamo na zahod, vsak dan, odkar je avtocesta zgrajena? Razen, če se peljemo čez
               Bohinj in Soriško dolino, čez Škofjo Loko, ali pa, če grem čez Vrhniko in Logatec v
               Tolmin. Torej, to ni isto. Vsi se sklicujete, češ da je cestninska postaja ob "lopi
               in čebeljnaku", ampak ne preberete vsega besedila, pomožni infrastrukturni objekt, ki
               predstavlja del gospodarske javne infrastrukture, vključno s cestninskimi postajami.
               Ne vem, zakaj naj bi bila sedaj cestninska postaja tu narobe.</p>
               <p>Glede samega pobiranja cestnin, ki bo predmet pri nekem drugem zakonu, lahko rečem,
               da se že šest let prepiramo okoli cestnine. Cestnino plačujemo vsi, ali ob
               registraciji vozil, ali pa kupujemo nalepke za eno leto. To, kar pa imamo danes, je
               pa res podobno temu, kar je rekel gospod Žigon. Pet vrst plačevanjacestnin in najbolj
               uživajo tisti, ki so pred leti zrušili cestninski sistem in se danes vozijo brez
               cestnin. Zakaj drugi plačujemo? Kar peljite se po cesti v Novo Gorico in nazaj, pa
               boste videli, da ne morete ničesar narediti na avtocesti, ne da bi plačali cestnino.</p>
               <p>K amandmaju LDS k točki 10.7.3, moram reči, da tega tudi ne bom podprl, kajti v
               svoji dosedanji službi, preden sem prišel v politiko, smo vzdrževali veliko javnih
               objektov, ki jih je bilo možno adaptirati, pa tudi rekonstruirati. In zakaj sedaj
               naenkrat to črtati? Za božjo voljo, na Primorskem je bilo ogromno zgradb zgrajenih za
               časa zasedbe Italije in sedaj bi morali te objekte podreti, ali pa objekte bivše
               jugoslovanske armade, ki stojijo ob državni meji. Ne vem, zakaj bi šli v to. Hvala
               lepa.</p>
            </sp>
            <sp xml:id="SDZ3-Redna-20-2002-11-27.sp35">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Najprej je na vrsti replika dr. Brejca.</p>
            </sp>
            <sp xml:id="SDZ3-Redna-20-2002-11-27.sp36">

               <speaker>DR. MIHA BREJC:</speaker>

               <p>Repliciram gospodu Božiču.</p>
               <p>Rekel je nekako takole: oglasili so se tisti, ki ne plačujejo cestnin. To seveda ni
               res. Ta je pa res "bosa", gospod Božič. Sam sem se oglasil zato, ker mislim, da ni
               mogoče neplačevanja cestnin reševati z neustrezno formulacijo ali pa definicijo v
               zakonu o graditvi objektov. Trdim, da je cestninska postaja zahteven objekt in nič
               drugega. In izrecno sem rekel, mi podpiramo to, da se uredi sistem pobiranja cestnin.</p>
               <p>In še ena netočnost je bila v vašem govoru. Če se peljemo v Gorico ali pa v Tolmin,
               recimo, tudi vi, gospod Božič, ne plačate cestnine, ker greste v Ogrskem ven; razen,
               če se peljete v Tolmin čez cestninsko postajo in čez Novo Gorico, kar pa dvomim.</p>
            </sp>
            <sp xml:id="SDZ3-Redna-20-2002-11-27.sp37">

               <speaker>PODPREDSEDNIK VALENTIN POHOREC:</speaker>

               <p>Hvala. Irma Pavlinič Krebs, imate besedo.</p>
            </sp>
            <sp xml:id="SDZ3-Redna-20-2002-11-27.sp38">

               <speaker>IRMA PAVLINIČ KREBS:</speaker>

               <p>Hvala lepa, gospod podpredsednik. Temeljni cilj sprejemanja zakona tako vlade in
               predvsem pritiskov nas, poslancev, je bila deregulacija upravnih postopkov, ki seveda
               implicira v posameznih členih, ki to deregulacijo vsebujejo, ali z naštevanjem
               objektov ali s poenostavljanjem postopkov.</p>
               <p>Vodilo je bila tudi politika članic Evropske unije, da se čim manj objektov podvrže
               državni regulaciji, seveda v zavesti, da se lahko posameznim nosilcem, tudi javnih
               funkcij, zaupa gradnja brez državne regulacije.</p>
               <p>Dovolite mi, da v podporo nesprejema tega amandmaja predstavim ureditev na Danskem,
               kjer gre za definicijo pomožnih objektov, ki je neposredno povezana z vprašanjem
               cestninske postaje da ali ne kot pomožni infrastrukturni objekt, ki predstavlja del
               gospodarske javne infrastrukture: "Izjemoma ni potrebno pridobiti gradbenega
               dovoljenja za železniške in cestne mostove ter predore, električne vode, objekte za
               javno infrastrukturo, javne govorilnice, nadalje za majhne vrtne lope in ograje do
               določene višine, bazene, strešne antene in podobno. Število vrst objektov, za katere
               ni potrebno gradbeno dovoljenje, se s sprejemanjem novih predpisov na tem področju
               povečuje." Želja nas, ki smo sodelovali pri tem zakonu, je, da je tudi ureditev v
               naši državi primerljiva s sodobnimi ureditvami v državah članicah Evropske unije in
               seveda za naše, ne samo občane, ampak tudi izvajalce del na gospodarski javni
               infrastrukturi.</p>
               <p>Delno prebiranje definicije pomožnih objektov ni korektno. Tudi tu se govori o dveh
               vrstah objektov, tako kot je gospod Božič pravilno povedal, in sicer gre za objekte
               za lastne potrebe, ki smo jih deregulirali tako, da je po novem potrebna samo
               lokacijska informacija in za pomožne infrastrukturne objekte, ki predstavljajo del
               gospodarske javne infrastrukture. Tako kot v sodobnem svetu.</p>
               <p>Nesporno je bilo spoznano, mislim, da tudi iz govorov kolegic in kolegov, da
               cestninska postaja je del avtocestnega telesa, ki je z njim neločljivo povezan. Ne
               posega v okolico.</p>
               <p>To je tisto dejstvo in tista razlaga, ki jo pravzaprav pri razmišljanju o tem, ali
               je objekt, ki ga nosilci javne infrastrukture skupaj s cesto umeščajo v prostor,
               poseben, posebnega upravnega postopanja. To je vprašanje. Ne pobiranje cestnin, da
               ali ne. Ampak, ali ta objekt skupaj s cesto postavimo v prostor in izvajalcem teh del
               omogočimo, da to naredijo brez vodenja posebnega upravnega postopka.</p>
               <p>Ocena nas vseh, ki smo pravzaprav pri tem sodelovali, je bila, da je tovrstni objekt
               takšne narave. Tudi vlada s strokovnimi službami je podala oceno, da je cestninska
               postaja objekt, ki je pomožni objekt in del avtocestnega telesa in ne zasluži
               posebnega upravnega postopanja, ampak se umesti v prostor skupaj z avtocesto.</p>
               <p>Zato bi vendarle želela, če resno mislimo z deregulacijo upravnih postopkov, potem
               je to rešitev, ki jo vlada predlaga. V smeri, kot je v osnovnem dopolnjenem predlogu
               zakona, bomo ta cilj dosegli, v nasprotnem zelo težko. Hvala lepa.</p>
            </sp>
            <sp xml:id="SDZ3-Redna-20-2002-11-27.sp39">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Ivan Kebrič. Jaz sem dal besedo.</p>
            </sp>
            <sp xml:id="SDZ3-Redna-20-2002-11-27.sp40">

               <speaker>IVAN KEBRIČ:</speaker>

               <p>Gospod Brejc je verjetno želel repliko, zato sem pokazal tja. Hvala za besedo.
               Spoštovani navzoči, gospod minister s sodelavci.</p>
               <p>Lomimo kopja na tem 2. členu z dvema amandmajema, ki sta si diametralno nasprotna.
               Oba pa želita rešiti ali ne rešiti vprašanje cestnin. Dejstvo je, da osnovni zakon
               potrebujemo in ga podpiramo in je skrajni čas, da ga dobimo, da bo poenostavil
               določene postopke, na drugi strani pa, kot sem že večkrat omenil in tudi tokrat bom,
               gre za preprečitev črnogradenj, katerih razlog je včasih bil predvsem to, ker je bilo
               zelo težko priti ali je bil dolgotrajen postopek za pridobitev gradbenega dovoljenja.
               To se nanaša prav tako sedaj na cestninske postaje, o katerih govorimo v 2. členu pri
               teh dveh amandmajih.</p>
               <p>Prepričanje je, da je objekt - cestninska postaja del avtoceste. Če avtoceste ne bi
               bilo, ne bi bilo cestninske postaje, ker ne vem, kdo bi nekaj postavljal brez
               potrebe. Na drugi strani pa je popolnoma jasno, kaj je v ozadju. Lokalne skupnosti
               bodo nastopile s tem, ali bodo dale soglasje za lokacijsko informacijo ali pa ne.
               Tega ne bodo presojale samo s svojega prostorskega vidika, ampak predvsem z
               ekonomskega vidika. Ali bodo tisti občani skozi to "prizadeti", pod narekovajem
               uporabljam ta izraz, da bodo morali plačevati cestnino, ker je sedaj ne plačujejo,
               ker pač cestninske postaje tam ni in imajo možnost predhodno se odpeljati z avtoceste
               in se izogniti plačilu cestnine.</p>
               <p>Mislim, da karkoli sprejmemo v tem pogledu, sploh ni pomembno, pomembno bo to, kako
               bomo cestnine v bodoče rešili. Hvala lepa.</p>
            </sp>
            <sp xml:id="SDZ3-Redna-20-2002-11-27.sp41">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem Jožetu Avšiču. Prej sem mislil, da je bila replika v smislu
               popravka navedbe, pa po vsebini presojam, da ni bila, zato vam zdaj dajem besedo,
               potem pa dr. Brejcu.</p>
            </sp>
            <sp xml:id="SDZ3-Redna-20-2002-11-27.sp42">

               <speaker>JOŽE AVŠIČ:</speaker>

               <p>Hvala za besedo. Sicer bom kratek, ker se mi zdi, da bomo večino časa za tako
               zahteven zakon, kot je zakon o graditvi objektov, porabili na 2. členu. Pa vendarle
               bomo pred dilemo, ko bomo glasovali zlasti o amandmaju poslanske skupine LDS - ali
               sprejeti slabo rešitev za zakon ali pustiti slabo ureditev cestninjenja v Sloveniji.
               Ta dilema je pred nami. Tu se bomo morali verjetno odločiti za rešitev, ki bo
               odpravljala neko gospodarsko škodo, ki se v Sloveniji dogaja, in morda prepustiti, da
               se v tretjem branju zadeve še nekoliko zbistrijo in očistijo.</p>
               <p>Gospa Irma Pavlinič je sicer povedala nekatere rešitve tudi v drugih evropskih
               zakonodajah, vendar smo mi s tem amandmajem samo na objektih za cestninjenje. Res je,
               da imamo nevzdržno stanje v Sloveniji, da se dogaja to, da nekdo vozi lahko 70
               kilometrov po avtocestah in ne plača nič, da drugi prepelje samo 5 kilometrov in
               plača 70 kilometrov in več. In je to nevzdržna situacija, ki v končni fazi vpliva
               tako na oblikovanje sredstev za izvajanje avtocestnega programa v Republiki Sloveniji
               kot tudi ustvarja neenakost, ki je celo na nek način protiustavna.</p>
               <p>Zato pravim, da moramo o tem amandmaju temeljito premisliti, kajti rešitev znotraj
               tega zakona je možna na ta način, bolj čista bi bila seveda, da bi s spremembo
               nacionalnega programa za graditev avtocest vpeljali neke določbe, ki bi prešle
               zagate, v katerih smo.</p>
               <p>Jaz bom do odločanja o tem amandmaju še temeljito premislil, kako in kaj. Hvala.</p>
            </sp>
            <sp xml:id="SDZ3-Redna-20-2002-11-27.sp43">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Avšič. Besedo dajem ponovno dr. Brejcu.</p>
            </sp>
            <sp xml:id="SDZ3-Redna-20-2002-11-27.sp44">

               <speaker>DR. MIHA BREJC:</speaker>

               <p>Hvala lepa. Mene veseli, da ob tej razpravi, ko gre za zakon o graditvi objektov, da
               zdaj ugotavljamo, da pravzaprav govorimo o cestninah. S tem jasno prihaja do izraza
               pravo bistvo te spremembe. Tu ne gre za strokovne opredelitve. Tu gre za prevlado
               cestnega lobija, ki ima v Liberalni demokraciji očitno odlično možnost za svoj
               razvoj, pravo gojišče za izvajanje vseh mogočih lumparij.</p>
               <p>Cestni lobij je povzročil sistem, kakršnega imamo, in zmedo, kakršno imamo, vlada,
               Drnovškova vlada, pa je uspela ali pa lepo ugodila temu cestnemu lobiju. To tako ne
               gre. In zdaj boste zakon, ki je sicer dobro pripravljen v mnogih elementih,
               razvrednotili, zaradi enih parcialnih interesov. Jaz ne bom uporabil težjih besed, pa
               bi jih zelo rad.</p>
               <p>Ampak to tako ne gre. Gospa Krebsova je govorila o primeru Danske. Ja, zakaj pa ne
               pogledate k sosedom, v Italijo, pa boste videli, da tam pa je potrebno imeti gradbeno
               dovoljenje, ali pa še kam drugam. Mislim, da ne moremo zdaj z nekimi drobnimi primeri
               razlagati stvari.</p>
               <p>Predvsem pa pravite, cestne postaje so del avtoceste. Seveda so. Ko se avtocesta
               projektira, se oblikuje vsa infrastruktura, ki je s tem povezana. Torej tudi cestne
               postaje. Ampak problem je v tem, ko je projektna dokumentacija na voljo, cestnih
               postaj ni vrisanih. To je problem. Zakaj jih niste takrat vrisali? Zato, ker ste
               želeli pridobiti soglasja lokalnih skupnosti. Ko ste enkrat soglasje pridobili, vas
               pa lokalne skupnosti ne brigajo več.</p>
               <p>Liberalna demokracija namreč tako ravna po pravilu. Ljudi, oprostite, enemu grdemu
               izrazu, rada prinese okoli, ali kot rečemo po domače "nategne". Ampak ljudstvo jo bo
               še vedno volilo. Bog pomagaj. Naj kar. Naj kar počne to. Prej ali slej bodo že
               pogruntali, ampak množica potrebuje dalj časa.</p>
               <p>Da se vrnem nazaj. To se pravi, če je cestninska postaja del avtoceste, potem mora
               biti v projektu. Če je pa v projektu ni, potem ni del avtoceste. In zdaj pa mi ne
               moremo zaradi tega dejstva obračati stvari, pa reči, v redu, pozabili smo cestninsko
               postajo postaviti, ne vem, eno novo pri Postojni. Na primer, izmišljujem si namenoma
               Postojno, ki je precej obdelana. Čelno cestninsko postajo. In vi boste zdaj rekli, da
               je čelna cestninska postaja pomožni objekt, z 20 vhodi in izhodi. Pa saj je smešno,
               to ne zdrži nobene strokovne presoje. V normalni državi tudi politične presoje ne
               zdrži.</p>
               <p>Zato vas prosim, ne mešajmo problemov, ki ste jih ustvarjali s cestninskimi
               postajami oziroma s pobiranjem cestnin, z enim zakonom o graditvi objektov, ki je
               dober zakon. Ne rešujte nekih drugih problemov s tem zakonom.</p>
               <p>Tudi moram reči, ko gospod Kebrič pravi, da sta oba predloga diametralno različna in
               da rešujeta cestninske postaje. Sploh ni res. Pobiranje cestnine, oprostite, tako ste
               rekli. Mi ne govorimo o pobiranju cestnine. Mi samo trdimo, da postavitev cestninske
               postajemed pasje ute in vrtne ute in čebelnjake in podobno ne gre. To strokovno ni
               možno. Samo to pravimo. Nič drugega.</p>
               <p>Poudaril sem pa že večkrat danes, mi smo za pobiranje cestnine tako, da smo vsi v
               enakem položaju. Ne pa, da eni plačujejo, drugi pa ne. S tem se pa mi ne strinjamo.
               Nedopustno je, da bi, ne vem, nekdo za nekaj kilometrov, kot je prejle gospod Avšič
               rekel, plačal ne vem koliko tolarjev cestnine, drugi pa za 70 kilometrov nič. Ja saj
               to vendar ne gre. To ne more biti. Ampak očitno nikogar to ne moti.</p>
               <p>Jaz bi predlagal, glede na naš poslovnik, če bo ta amandma Liberalne demokracije
               danes sprejet, potem obstaja možnost, da se do tretje obravnave še kaj naredi. Da
               mogoče predlagatelji, zlasti pa vlada, premislijo, kako bi stvar rešili. Če ta
               amandma ne bo sprejet, pa potem te možnosti proceduralne ni. To je ta največja
               težava, v kateri smo tisti, ki ta amandma oziroma to spremembo, ki je zdaj v 2.
               členu, ki ga ne podpiramo, z ozirom na te poslovniške zadrege pa ne vemo, kako bomo
               ravnali. Jaz osebno mislim, da zaradi strokovnih razlogov to ne spada v ta zakon.
               Čisto preprosto - ne spada. Hvala.</p>
            </sp>
            <sp xml:id="SDZ3-Redna-20-2002-11-27.sp45">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj dajem besedo ministru Kopaču, nato pa Ivanu Mamiću in Tonetu Anderliču.
               Replika, glede na navedbo, prosim.</p>
            </sp>
            <sp xml:id="SDZ3-Redna-20-2002-11-27.sp46">
               <speaker>IRMA PAVLINIČ KREBS:</speaker>
               <p>Hvala lepa. Dovolite, da repliciram v skladu s poslovnikom.
            Gospod Brejc me je navedel, ampak po moji oceni iz konteksta. Gospod Brejc, moja izjava
            je bila, seveda sem se sklicevala na državo, ki ima izjemno liberalno urejene in neštete
            objekte, za katere ne zahteva gradnje objektov. In sama sem pri prizadevanju, da se
            čimveč posegov deregulira, seveda sledila državam, ki pravzaprav bolj liberalno urejajo
            tovrstno področje. In vse, kar je pri Danski navedeno, še zdaleč ni v našem zakonu
            prepoznano kot tisto, za kar se ne rabi gradbeno dovoljenje. Je pa moje vprašanje in
            moja ocena pravzaprav obstajala samo v sklopu: pomožni javni infrastrukturni objekti.
            Vzeti Dansko iz konteksta, bil je le primer, ki nas je vodil pri čim boljšem pristopu za
            deregulacijo pravnih postopkov. Hvala. </p>
            </sp>
            <sp xml:id="SDZ3-Redna-20-2002-11-27.sp47">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj dajem besedo ministru Kopaču.</p>
            </sp>
            <sp xml:id="SDZ3-Redna-20-2002-11-27.sp48">

               <speaker>MAG. JANEZ KOPAČ:</speaker>

               <p>Hvala za besedo. Kar žal mi je, da se nisem že prej oglasil, da bi pojasnil, ker se
               mi zdi, da cela vrsta teh besed pravzaprav izhaja iz nesporazuma.</p>
               <p>Poglejte, točka 1.9.1., ki vključuje "besede vključno s cestninskimi postajami," je
               v kontekstu točke 1.9., ki govori o definiciji, kaj so to enostavni objekti.
               Enostavni objet je konstrukcijsko manj zahteven objekt, ki ne potrebuje posebnega
               statičnogradbenega in tehničnega preverjanja, ki ni namenjen prebivanju in ni objekt
               z vplivi na okolje. Teoretično, cestninske postaje, ki so tako velike, da imajo vpliv
               na okolje, ki zahtevajo statično in gradbeno-tehnično preverjanje avtomatično ne
               sodijo v to alineo. Za ene to na srečo, za druge žal, ampak jih ni moč vključiti med,
               kot ste vi rekli, gospod Brejc, med čebelnjake in podobno.</p>
               <p>Treba se je zavedati, da je ta zakon delan za mnogo let. Cestninske postaje ne bodo
               večno samo take, kot jih danes poznamo. Bodo tudi cestninske postaje, ki bodo
               omogočale telekomunikacijski način cestninjenja. To je narejeno za enostavne objekte,
               tudi cestninske postaje, ki so res enostavni objekt. To ni poskus zaobidenja ali pa,
               bom rekel, uporabe zakona o graditvi objektov, ki ste ga, hvala, ocenili kot dober
               zakon, da bi reševali nek sicer nerešen problem. Vsi, ki ste tako razpravljali, tudi
               gospa Cveta Zalokar Oražem na primer, mislim, da niste razumeli, da je točka 1.9.1
               podtočka točke 1.9. Gradnja cestninskih postaj, kot jih imate vi zdaj pred očmi,
               čelnih, na primer, v skladu z dikcijo točke 1.9.1. v 2. členu ni možna, po mojem
               razumevanju. Govorimo o 2. členu. Seveda pa je dejstvo, da za nekatere avtoceste,
               obstoječe, je bil sprejet lokacijski načrt, da se tam lahko gradi cestninska postaja,
               vendar s spremembo lokacijskega načrta, po mojem razumevanju. Res pa je, da bo
               sprememba lokacijskega načrta sedaj bistveno enostavnejša, to je pa tudi res. V
               tistem primeru se bo pa seveda relativno enostavno pridobilo tudi gradbeno dovoljenje
               za tako cestninsko postajo na podlagi spremenjenega lokacijskega načrta. Jaz mislim,
               da izvedbi načrtovanega programa postavitve cestninskih postaj, ki ga je predlagal
               Dars, se na dolgi rok, po mojem mnenju ne bo moč izogniti. Težko bi se mu bilo
               izogniti že na podlagi obstoječe zakonodaje. Ta, ki stvari poenostavlja, mu pa v
               resnici na ljubo še olajšuje pot. Ampak še enkrat poudarjam, to kar ste vi govorili,
               čelne cestninske postaje na podlagi točk 1.9.1 po mojem razumevanju niso možne.</p>
            </sp>
            <sp xml:id="SDZ3-Redna-20-2002-11-27.sp49">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Ivan Mamić. Razprava ali replika? Dr. Brejc.</p>
            </sp>
            <sp xml:id="SDZ3-Redna-20-2002-11-27.sp50">

               <speaker>DR. MIHA BREJC:</speaker>

               <p>Hvala lepa, gospod minister, za pojasnilo, ampak to sem jaz tudi sam prebral. Jaz se
               bojim, da je premalo, če vi rečete, po mojem mnenju je to tako. Čeprav ste minister.
               Uradniki, ko bodo pisali dovoljenja, ko bodo presojali, kdaj je potrebna lokacijska
               informacija in tako naprej, se bodo pač ravnali tako, kot oni ta zakon razumejo in
               jih ne bo čisto nič zanimalo, kaj stevi obljubili v državnem zboru, čeprav me veseli
               to, kar slišim. Jaz bi rad, da bi bilo to nekje zapisano, da bi potem tudi tako
               držalo. Ampak kljub vsemu pa ostaja cestninska postaja, kot je na primer ta, ki je že
               zgrajena tam pri Razdrtem, in to je moje vprašanje v okviru te replike zaradi
               pojasnitve vsem ostalim, taka cestninska postaja po vašem mnenju torej ne potrebuje
               nobenega posebnega gradbenega dovoljenja, ampak zgolj priglasitev del. Po tej logiki.
               Ali sem vas prav razumel? To sem vas hotel vprašati. Hvala.</p>
            </sp>
            <sp xml:id="SDZ3-Redna-20-2002-11-27.sp51">

               <speaker>PODPREDSEDNIK VALENTIN POHOREC:</speaker>

               <p>Ivan Mamić.</p>
            </sp>
            <sp xml:id="SDZ3-Redna-20-2002-11-27.sp52">

               <speaker>IVAN MAMIĆ:</speaker>

               <p>Hvala lepa. Jaz bom zdaj tukaj govoril kot gradbenik, ne pa kot politik. Mislim, da
               točka 1.9.1, če se sprejme ta amandma, potem ne bo v nasprotju s točko 1.9. V točki
               1.9. piše, da je sestavni objekt konstrukcijsko manj zahteven. Jaz mislim, da to ne
               drži za cestninsko postajo. Zakaj? Cestninska postaja je zelo izpostavljena vetru, to
               se pravi, horizontalnim silam, ki nastajajo, to je sila, ki premakne objekt in ga
               posesa ter potemtakem tudi streho dvigne. Se pravi, če ni statičnega računa - lahko
               so kakšne postaje, recimo, če so tipske, pa se je ena naredila dobro in se bo
               kopirala po celi Sloveniji za sto let naprej, in tako naprej - potem bi to še držalo.
               Če pa govorimo o cestninski postaji kot taki, če ne bo narejena pravilnov
               gradbeniškem smislu, konstruktivnem smislu, je nevarno, da se tudi poruši. Posledice
               pa so, vemo, kakšne, če odnese streho, recimo, pa pade na avtomobile in tako naprej.</p>
               <p>Zato bom podprl ta amandma in predlagal, da se med cestninske postaje doda mogoče še
               nova alinea, pa da se tudi to obdela. Hvala lepa.</p>
            </sp>
            <sp xml:id="SDZ3-Redna-20-2002-11-27.sp53">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Mamić. Besedo ima Tone Anderlič.</p>
            </sp>
            <sp xml:id="SDZ3-Redna-20-2002-11-27.sp54">

               <speaker>ANTON ANDERLIČ:</speaker>

               <p>Včasih ima človek občutek, da resnično ne sedi na pravem mestu, torej da ne sedi v
               državnem zboru, kjer bi pravzaprav moral zasledovati več ali pa večino ali vse
               različne interese ter predvsem skrbeti za to, da bodo odločitve kar se da nevtralne,
               da bodo enake za vse državljane, da jim bodo omogočale tisto, kar rabijo za to, da
               lahko delajo, živijo in podobno.</p>
               <p>Ko govorimo o zakonu, ki se imenuje zakon o graditvi objektov in je še kako pomemben
               za državljane, za tisti del, ki se nanaša na njihove potrebe, kakor tudi za celo
               državo, da ureja stvari na način, kot je to primerno, kot je najbolje za njo samo, za
               okolje, za odvijanje prometa, skratka, za opravljanje vseh funkcij, ki naj bi se
               opravljale. V tem kontekstu jaz razumem tudi ta 2. člen in amandmaje k temu členu.</p>
               <p>2. člen je poskušal urediti po mojem mnenju nekaj, kar je najbrž bilo slabo v
               preteklosti - odpraviti ovire, ki so bile tudi za tako imenovane enostavne objekte in
               podobno. Zato razumem, da je tudi amandma k točki 1.9.1 tako rekoč posledica neke
               želje, da bi se preprečilo nekaj drugega, ne tisto, kar pravzaprav tu notri piše.
               Trdno sem prepričan, da tudi če govorimo o tem, ali pa če tisti, ki zagovarjajo ta
               amandma, govorijo, da jim gre predvsem za strokovno rešitev, za to, da ne bo to neka
               šlamastika, da ne bo nekaj strokovno oporečnega, da jim je predvsem za to, da se ta
               cestninski sistem ne dopolni na način, kot bi bilo potrebno in seveda, kot bi ga s
               tako ureditvijo tudi lahko. Ta državni zbor, če ni bila še celo skupščina, mislim pa,
               da je bil državni zbor, je sprejel sklep, da v Sloveniji ne bo cestninskih postaj
               oziroma ne bo pobirjanja cestnin. Mislim, da je bil to predlog gospoda Šešerka v
               nekem obdobju. Kasneje je taisti državni zbor, to je pa že bil državni zbor,
               ugotovil, da ta država ne bo mogla zgraditi avtocestnega omrežja, predvsem pa ne
               vračati tudi kreditov in vzdrževati teh cest, če ne bo pobirala cestnin. Posledica
               takratne odločitve, najprej je bil gospod Šešerko celo podpredsednik vlade in kasneje
               tudi poslanec, je vplivala na to, da se je začelo drugače planirati v Sloveniji, da
               so se delali odseki tudi brez cestninskih postaj, različni sistemi so se uveljavljali
               in tako naprej. Očitno narobe. To ni v nobeni zvezi z LDS-om in željo tega LDS-a,
               kajti na srečo ceste niso samo za poslance in za državljane, ki so jim blizu LDS-ovci
               in stranka. Ampak je to javno dobro, je to nekaj, za kar moramo vsi skrbeti, da se bo
               to uredilo.</p>
               <p>Ko je bila razprava o tem, v prvem branju in s predstavniki ministrstva, je bila
               vseskozi v ospredju samo ena ambicija, da se omogoči tam, kjer je zaradi napačnih
               planiranj, zaradi nekaterih stvari, ki so pač bile objektivne ali subjektivne ali
               kakršnekoli narave, izpadlo pobiranje cestnine in ta sistem se ni splaniral tako, da
               se na način, ki je mogoč, to tudi odpravi. Prepričan sem, ko gre za cestninske
               postaje, da je definicija slaba. Mi bi morali napisati objekte za cestninjenje, ali
               pa nekaj podobnega. Kajti jutri, če bo to res samo dvometrska škatla in antena, ko se
               bomo vozili mimo, in da nam bo to odštevalo od števca, bo to zagotovo enostaven
               objekt. Ampak, če bomo za ta enostaven objekt, da bomo to anteno tam postavili,
               morali iti po gradbeno dovoljenje v občino, sem prepričan, da če se to nanaša na
               interes občanov - se pa - da tega tam postavili ne bomo.</p>
               <p>Ne govoriti o čelnih cestninskih postajah, ker vse čelne cestninske postaje v
               Sloveniji so umeščene v prostor. Več se jih ne da narediti. Mogoče še ena na
               Gorenjskem, ampak tudi ta je vprašljiva, ker je že ena. Po vseh tistih projektih, ki
               jih je mogoče zaznati iz nacionalnega programa avtocest, jih ne bo. In je to, bom
               rekel, poceni argument, ki ne drži. Jaz sem prepričan, da enakopravnost državljanov v
               tej državi pride do izraza tudi skozi to določilo. Ni mogoče, da so eni zgradili
               avtoceste brez cestnin, kajti gre namreč za naslednjo tezo, ker vsak zakon mora
               skrbeti tudi za to, da bo država sposobna tudi pobrati tisti denar, ki ga rabi, da bo
               gradila naprej. Ni, če hočete, ni pošteno in ni enakopravno, da Domžale dobijo
               štiripasovnico na severu, štiripasovnico na jugu in do Trojan ne dovolijo, da se
               pobira cestnina. Vse druge ceste v naslednjih letih, poglejte si letni rebalans
               programa izpred parih let avtocestnega, pa si poglejte letne programe, zdajle je že v
               obravnavi za 2003, boste ugotovili, da v naslednjih desetih, petnajstih letih, če
               tega vira ne bo, potem teh cest tam, kjer so pa takoali tako, ne vem, ali se imenuje
               zdaj, kaj je prav, depresivna regija ali ni prav, v teh regijah tega ne bo. Potem je
               treba to tukaj povedati. Celo neki advokati Evropskega sodišča obstajajo, ko se
               Nemci, Avstrijci in drugi tam tožarijo, ker tudi vinjete,ki bi bile po nekaterih
               najbolj poštene in se zanje zavzemajo tudi v Sloveniji, niso več možne oziroma čez
               dve leti jih najbrž več ne bo, ker evropsko pravo ne bo dovolilo oziroma pravna
               ureditev ne bo dovolila, da bo nekdo plačeval za kilometer sto tolarjev, drugi pa za
               kilometer, ne vem, neko drugo cifro. Ampak bo plačal tisto, kar bo dejansko
               uporabil.</p>
               <p>Zdaj tudi jaz razpravljam o cestninah, ker je bilo preveč tega povedanega. Ne se
               sklicevati na argument, da gre tukaj za objekt, ki je strokovna sramota, ki je, ne
               vem, kaj in tako naprej.</p>
               <p>Konec koncev so vse te stranske cestninske postaje, pa tudi čelne, so tipske, so
               enake. In se vedo že vse posledice, ki iz tega izhajajo. Jaz tega ne morem podpreti.
               Če pa se da definicija spremeniti v smislu, da objekti za cestninjenje, ki so lahko
               tudi drugačni, ne pa teh štirih, pet cestninskih postaj, ki so mišljene skozi to,
               kajti saj ne govorimo kar tako. Imamo toliko in toliko cest v Sloveniji in toliko in
               toliko odliva prometa iz cestninskega sistema.</p>
               <p>Ne bom podprl amandmaja pri 2. točki k 2. členu, prvega pa ja, ker rešuje zadeve v
               zvezi z rekonstrukcijami na infrastrukturi, kar mislim, da je prav. Hvala.</p>
            </sp>
            <sp xml:id="SDZ3-Redna-20-2002-11-27.sp55">

               <speaker>PODPREDSEDNIK VALENTIN POHOREC:</speaker>

               <p>Hvala. Od prijavljenih še kolega Dušan Vučko, nato pa še gospod Kelemina.</p>
            </sp>
            <sp xml:id="SDZ3-Redna-20-2002-11-27.sp56">

               <speaker>DUŠAN VUČKO:</speaker>

               <p>Hvala predsedujoči za besedo. Kolegice in kolegi, spoštovani minister! Najprej bi
               izrazil svoje prepričanje, da je zakon o graditvi objektov velik korak naprej na tem
               področju. Predvsem bi poudaril tudi to, da zakon pišemo za urejanje razmer za naprej
               na tem področju, ne za nazaj.</p>
               <p>V zvezi s tem 2. členom bi rekel tole. Glede na to, kar je minister še posebej
               poudaril, potem glede na to, kar je poudarila kolegica Pavlinič Krebs, ko je
               govorila, kakšna je bila osnovna intenca vseh tistih, ki so sodelovali pri
               oblikovanju končnega besedila zakona, to pa je deregulacija, poenostavitve, in še ob
               upoštevanju drugega odstavka 8. člena, ki daje ministru pristojnost, da s pravilnikom
               tudi v sodelovanju z resornimi ministri določi vrste enostavnih objektov, pa tudi
               njihovo največjo velikost, način gradnje in tako dalje, ne vidim nobenega strahu,
               vsaj osebno ne, da bi se dogajalo to, česar se nekateri bojijo. Zaradi tega tudi
               nimam nobenih razlogov, da bi podprl amandma poslanske skupine socialdemokratske
               stranke.</p>
               <p>Ob vsem tem predpostavljam še nekaj - da za bodoče trase avtocestnega programa, ki
               so še in še niso vsi lokacijski načrti sprejeti, razumem, da so v teh lokacijskih
               načrtih in projektih jasno zapisani tisti infrastrukturni objekti, ki so tam
               predvideni za gradnjo. Tam pa je postopek, vemo, kakšen.</p>
               <p>Tako da bom osebno glasoval proti amandmaju, ki ga je predlagala poslanska skupina
               SDS.</p>
            </sp>
            <sp xml:id="SDZ3-Redna-20-2002-11-27.sp57">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem Branku Kelemini.</p>
            </sp>
            <sp xml:id="SDZ3-Redna-20-2002-11-27.sp58">

               <speaker>BRANKO KELEMINA:</speaker>

               <p>Hvala. Čisto na kratko bom repliciral gospodu Anderliču. On je govoril zdajle tudi o
               stvareh, ki jih ne pozna oziroma jih mogoče ni pravilno razumel ali pa pravilno
               obrazložil, ko je govoril o nekih tipskih projektih oziroma objektih.</p>
               <p>To sploh ni pomembno. Če imam projekt za neko stolpnico, pa sem dobil gradbeno
               dovoljenje zanjo, pa potem hočem zgraditi sto takih enakih, moram za vsako pridobiti
               novo gradbeno dovoljenje, ne glede na to, da je popolnoma enak projekt. To nima
               zveze, gre za lokacijo, gre za lociranje in pogoje, ki so tam potrebni ob sami
               lokaciji. Vse ostalo, tipski projekt tu sploh nima nobene zveze. Če vi tega ne
               razumete, ne vem, v glavnem je to tako, kot sem vam zdaj povedal. Hvala lepa.</p>
            </sp>
            <sp xml:id="SDZ3-Redna-20-2002-11-27.sp59">

               <speaker>PODPREDSEDNIK VALENTIN POHOREC:</speaker>

               <p>Tone Anderlič.</p>
            </sp>
            <sp xml:id="SDZ3-Redna-20-2002-11-27.sp60">

               <speaker>ANTON ANDERLIČ:</speaker>

               <p>Jaz sem samo za primerjavo rekel, pustimo to, da je tam že bila razgrnitev, da je v
               cestnem telesu, da se točno ve, da je tam cesta in da zmeraj bo, in je samo važno,
               ali boš plačal cestnino ali ne. Hotel sem pa podkrepiti, da o teh objektih, ki so
               namenjeni za to, se ve vse, je vse izračunano, varnost, vplivi na okolje in tako
               naprej, in so dejansko take tipske, ne da ne bi vedel tega, kar govorite, ampak bolj
               za ilustracijo.</p>
            </sp>
            <sp xml:id="SDZ3-Redna-20-2002-11-27.sp61">

               <speaker>PODPREDSEDNIK VALENTIN POHOREC:</speaker>

               <p>Dr. Brejc.</p>
            </sp>
            <sp xml:id="SDZ3-Redna-20-2002-11-27.sp62">

               <speaker>DR. MIHA BREJC:</speaker>

               <p>Želel bi predvsem od gospoda ministra slišati odgovor na moje vprašanje, ali je neka
               cestninska postaja, ki ima enega ali dva izvoza na eni strani in potem enega, najbrž,
               ali dva uvoza z druge strani, ali je potem to takšen objekt.</p>
               <p>Sem pa razumel gospoda Anderliča, da tudi sam dvomi, da je ta opredelitev cestninske
               postaje lahko sporna. S tem se zelo strinjam, da je nek objekt v prihodnosti lahko
               bistveno drugačen, kot je to, kar je danes, in tudi srčno upam, da bo do tega kmalu
               prišlo. Vendar pa trenutno izkušnje vendarle kažejo, da se tam, kjer je postavljena
               cestninska postaja, nabira vrsta. Poglejte, kako izgleda recimo na Vrhniki v času
               prometnih konic. Na izvozu z avtoceste na Vrhniko se nabere dva kilometra vozil in ne
               moremo reči, da pa ta majhna cestninska postajane povzroča nekih negativnih vplivov
               na okolje. Sam se čudim naravovarstvenikom, da se tu zdaj ne pojavijo in rečejo,
               čakajte malo, kilometrska kolona vozil, ki traja eno uro, dve, povzroča take in take
               negativne vplive na okolje. In ker jih povzroča, imajo ljudje, ki živijo v neposredni
               bližini, neko pravico. Mimo tega ni mogoče iti. Ampak to v ničemer ne spremeni
               dejstva in tega, kar sem prej rekel: nedopustno je, da imamo v Sloveniji tako
               nepravičen režim pobiranja cestnin. To je bistvena stvar vendar ne za ta zakon. Za ta
               zakon pa to ni bistvena stvar. V tem zakonu govorimo o graditvi objektov, ne pa o
               cestninskih postajah. Zato bi ponovno prosil gospoda ministra, če lahko odgovori na
               to vprašanje. Ali ga lahko ponovim še enkrat?</p>
               <p>Ali je majhna cestninska postaja z dvema izhodoma, ali celo enim, te stranske, ki
               so, so res majhne navadno, ali je to enostavni objekt, ki je konstrukcijsko manj
               zahteven, to, kar ste prej citirali, ali ni?</p>
            </sp>
            <sp xml:id="SDZ3-Redna-20-2002-11-27.sp63">

               <speaker>PODPREDSEDNIK VALENTIN POHOREC:</speaker>

               <p>Hvala. Minister, želite to pojasniti? Prosim.</p>
            </sp>
            <sp xml:id="SDZ3-Redna-20-2002-11-27.sp64">

               <speaker>MAG. JANEZ KOPAČ:</speaker>

               <p>Poglejte, predvideno je, da se čisto natančno določi, kateri objekt je enostavni
               objekt, s podzakonskim aktom. Mislim, da ga je prej omenil poslanec Vučko. Gre za 8.
               člen. Ali je tista cestninska postaja, omenili ste Razdrto, če se ne motim, taka, da
               izpolnjuje te zahteve, da gre za objekt, ki ne potrebuje posebnega
               statično-gradbenega in tehničnega preverjanja in ali gre za objekt, ki nima vplivov
               na okolje po predpisih o varstvu okolja, ta hip vam tega res ne znam povedati, ker je
               to stvar oblikovanja podzakonskega akta, pa tudi navsezadnje različnih strokovnih
               presoj in lahko tudi prerekanj.</p>
               <p>Zato ne morem ta hip reči, da je to enostaven objekt ali da, ni enostaven objekt. Je
               pa verjetno tam nekje na meji.</p>
            </sp>
            <sp xml:id="SDZ3-Redna-20-2002-11-27.sp65">

               <speaker>PODPREDSEDNIK VALENTIN POHOREC:</speaker>

               <p>Hvala. Še, dr. Brejc.</p>
            </sp>
            <sp xml:id="SDZ3-Redna-20-2002-11-27.sp66">

               <speaker>DR. MIHA BREJC:</speaker>

               <p>To pa je zaskrbljujoče, gospod minister. Pa vas potem sprašujem, ali potem lahko
               poveste, kakšne cestninske postaje pa so potem mišljene. Saj govorimo o avtocestah.
               Ta, ki je najmanjša, ki sem jo do sedaj videl, je cestninska postaja Razdrto in ne
               veste, ali bi bilo po novem potrebno ali ne.</p>
               <p>Zdaj pa sprašujem, za kakšne cestninske postaje bi pa bilo potrebno recimo gradbeno
               dovoljenje oziroma če bi ta tekst, ki ga je liberalna demokracija predložila in je
               sedaj tudi v besedilu zakona, kakšne so pa te cestninske postaje potem. Jaz si pa
               potem res ne predstavljam več, kakšne bi bile. Kakšni objekti bi to bili? Hvala za
               odgovor.</p>
            </sp>
            <sp xml:id="SDZ3-Redna-20-2002-11-27.sp67">

               <speaker>PODPREDSEDNIK VALENTIN POHOREC:</speaker>

               <p>Hvala. Želite, minister, še besedo za pojasnilo?</p>
            </sp>
            <sp xml:id="SDZ3-Redna-20-2002-11-27.sp68">

               <speaker>MAG. JANEZ KOPAČ:</speaker>

               <p>Poskušal bom odgovoriti, čeprav očitno bom zelo težko zadovoljivo odgovoril dr.
               Brejcu.</p>
               <p>Zagotovo so enostavni objekti objekti, ki so konstrukcijsko čisto nezahtevni, kot je
               na primer prej omenil poslanec Anderlič, majhna škatla za elektronsko cestninjenje.
               To si upam na pamet reči, da je konstrukcijsko nezahteven objekt in če ne gre za
               ustavljanje na mestu, ampak morda samo za upočasnjeno vožnjo, da to zagotovo ni
               objekt z vplivi na okolje. To si upam ta hip na pamet reči.</p>
               <p>Objekt, ki ima konstrukcijsko zahtevan nadstrešek, posebej na vetrovnem kraju, ki
               zahteva morebiti visoko obcestno ograjo, ki zahteva dolge kolone čakanja, je zagotovo
               konstrukcijsko zahteven objekt z vplivi na okolje. Tudi to seveda upam reči brez
               podrobnejšega poznavanja načrtov.</p>
               <p>Za objekte, ki pa so iz nekih lahkih sestavnih delov, brez nadstreškov in, ne vem,
               kaj še bi želeli od mene ta hip slišati, pa seveda ne znam natančno povedati, ali bi
               se jih dalo, glede na te zahteve, šteti za enostavne objekte ali ne.</p>
            </sp>
            <sp xml:id="SDZ3-Redna-20-2002-11-27.sp69">

               <speaker>PODPREDSEDNIK VALENTIN POHOREC:</speaker>

               <p>Hvala, minister. Še besedo dr. Brejc.</p>
            </sp>
            <sp xml:id="SDZ3-Redna-20-2002-11-27.sp70">

               <speaker>DR. MIHA BREJC:</speaker>

               <p>Gospodu ministru se zahvaljujem za te odgovore, ki so bili pa zdaj popolnoma jasni.
               Se pravi, da so ti objekti ki so zdaj vključeni in mišljeni pod 1.9.1, objekti
               kakršnih sedaj v Sloveniji nimamo. Kot cestninskih postaj mislim, ker govorimo ves
               čas o cestninskih postajah. Očitno bodo to objekti, ki bodo takšni, kot je prej
               govoril gospod Anderlič, ali pa bodo res zgolj majhne, nezaznavne utice, ki ne bodo
               vplivale na okolje, ki ne bodo povzročale kolon in tako naprej. To, kar je gospod
               minister zdaj povedal, me pa res veseli. Če bi to prej vedel, se sploh ne bi oglasil
               k diskusiji in tudi naš amandma bi ne nastal.</p>
               <p>Ker pa smo pač imeli pred očmi prave cestninske postaje, tudi tiste najmanjše v
               Sloveniji, smo pač vložili amandma. Ampak zdaj, ko je bilo povedano, da ne gre za
               takšne cestninske postaje, je pa seveda situacija drugačna. Ministru se zahvaljujem
               za izčrpno opredelitev teh objektov. Hvala.</p>
            </sp>
            <sp xml:id="SDZ3-Redna-20-2002-11-27.sp71">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Jerovšek, želite besedo? <stage>(Ne.)</stage> Še želi kdo besedo k 2. členu in
               amandmaju k 2. členu? Če ne, zaključujem razpravo o tem členu in amandmajih.</p>
               <p>Prehajamo na člen 34 in amandma poslanskega kluba LDS k 34. členu. Kdo želi besedo?
               <stage>(Nihče.)</stage> Zaključujem razpravo o členu 34.</p>
               <p>Prehajamo na člen 43 in amandma poslanskega kluba LDS k členu 43. Kdo želi besedo?
               Gospa Širca, prosim.</p>
            </sp>
            <sp xml:id="SDZ3-Redna-20-2002-11-27.sp72">

               <speaker>MAJDA ŠIRCA:</speaker>

               <p>Hvala lepa. 43. člen govori o javnih natečajih. Moram izraziti zadovoljstvo, na
               kakšen način se je dopolnil 43. člen v drugem branju, in sicer na način, da je
               iskanje strokovno najprimernejše rešitve za arhitekturno oziroma urbanistično in
               krajinarsko gradnjo z javnim natečajem, ki je obvezen v primerih, ko je investitor
               država oziroma lokalna skupnost, seveda za objekte v javni rabi. Mislim, da je to
               zelo pomembna in za arhitekturno stroko spoštljiva rešitev.</p>
               <p>Lahko poudarim zakaj. Zato, ker mora na nek način država oziroma lokalna skupnost
               nedvomno dajati zgled za demokratične načine odločanja. Javni natečaji to zagotovo
               so, ker na nek način odvračajo lobistične, mogoče včasih klientalistične, ne tudi
               nujno strokovno utemeljene projekte, zagotovo pa preprečujejo možnost subjektivnih,
               ponovno ne nujno strokovnih odločitev, zagotovo tudi odvračajo ali preprečujejo
               možnost finančnih računic, kjer običajno najcenejša ponudba postane zelo hitro ali
               prehitro najugodnejša ponudba, čeprav je na koncu izplen le te večkrat dražji, kot se
               kaže na začetku. Pa ne govorim samo o finančnem smislu. Poleg teganatečaji razvijajo
               in spodbujajo stroko. Nedvomno je to. Ta je že tako in tako v našem prostoru večkrat
               podcenjena in za razliko od drugih, predvsem evropskih, primerljivih praks
               nerazumljena, na trenutke tudi degradirana.</p>
               <p>Če sledite svetovnim srečanjem, razstavam na področju arhitekture, krajinarstva,
               urbanizma in prostorskega urejanja, sledite vedno tudi plejadi idej, ki se razvijajo
               na konkurzih, ki so postali merilo razvoja tovrstne misli, arhitekturne misli, pa
               tudi ocena zrelosti naročnikov oziroma presojevalcev teh rešitev.</p>
               <p>Sedaj se srečujemo še z amandmajem k 43. členu, o katerem bi se rada opredelila z
               dveh vidikov. Ta amandma izključuje natečaj pri tistih objektih, ki ne presegajo
               investicijske vrednosti 300 milijonov SIT. Pozitiven je zaradi tega, ker rešuje na
               nek način neko merilo, da vendarle čisto vsako naročilo ne zapade pod ta institut, ki
               morebiti res ni upravičeno in se je zatekel k finančnim utemeljitvam kot merilu, kdaj
               ja in kdaj ne. Ampak hkrati je tudi vprašljiv zaradi tega, ker predpostavlja, da so
               prav 300 milijonov vredni posegi hkrati tudi nevredni strokovne presoje. Recimo, dam
               primer, ureditev enega trga v mestnem jedru, ki je zahtevna in zelo občutljiva
               naloga, da ne rečem mestotvorna in krajinsko pomembna oziroma mestno pomembna, je
               pogosto obvezna natečajna naloga, ki bi po tej logiki izpadla, ker bi bila manj
               vredna, kot je meja 300 milijonov. In najbrž bi dejansko bila, ker so lahko to majhni
               posegi, ki finančno ne nosijo velikih posledic, nosijo pa v smislu urejanja prostora
               velike.</p>
               <p>V tem smislu bi veljalo v tretji obravnavi premisliti, ali je fiksacija te vsote
               primerna. Če je nujno opredeliti investicijsko vrednost, bi lahko mogoče v nadaljnji
               obravnavi rekli, da za visoke gradnje in, recimo, za zunanje ureditve je lahko ta
               vsota bistveno nižja, za nizke pa je vsota lahko višja, ampak mislim, da strokovnjaki
               na tem področju bi tudi v upoštevanju tujih praks znali eventualno najti nekoliko
               boljšo rešitev.</p>
               <p>Poudarjam, vedeti je treba da institut natečaja pomeni kultiviranje naročnika in
               porabnika hkrati, nas vseh torej.</p>
               <p>Moram sicer priznati, da me moti tista rešitev v 43. členu, ki zelo detajlno ureja
               sestavo natečajnih komisij, ker menim, da je to prej predmet pravilnika, ne pa
               zakona. Kajti tukaj se odpirajo tudi nekatere dileme, ki govorijo o distinkciji med
               investitorjem in pripraljavcem oziroma med naročnikom natečaja. Investitorjev je
               lahko več in tako naprej. Ampak, glede na to, da predpostavljam, da bo člen ostal
               odprt in ker zaupam tudi pripravljavcem zakona v smislu priprave podzakonskih aktov,
               bi bilo v tretji obravnavi eventualno za premisliti še te rešitve. Hvala lepa.</p>
            </sp>
            <sp xml:id="SDZ3-Redna-20-2002-11-27.sp73">

               <speaker>PODPREDSEDNIK VALENTIN POHOREC:</speaker>

               <p>Hvala vam. Besedo je želel minister, gospod Kopač, prosim.</p>
            </sp>
            <sp xml:id="SDZ3-Redna-20-2002-11-27.sp74">

               <speaker>MAG. JANEZ KOPAČ:</speaker>

               <p>Hvala lepa. Poslanka gospa Širca je rekla, da bi kazalo premisliti rešitev v zvezi
               limitom za javni natečaj. Jaz mislim, da bi kazalo predvsem dobro pogledati besedilo,
               kot je zdaj predlagano skupaj z amandmajem poslanske skupine Liberalne demokracije.
               Kaj je predvideno? Da ne bo nesporazuma. Predvideno je, da je javni natečaj obvezen,
               če si tako zamisli investitor, kdorkoli že to je. V vseh primerih. Od enega tolarja,
               pretiravam seveda, pa do ene milijarde in več. Obvezen je v vseh primerih, kjer je
               investitor država ali občina in gre za investicijo, ki je večja od 300 milijonov
               tolarjev. In obvezen je v vseh primerih od nič pa do 300 milijonov tolarjev, ko gre
               za objekte oziroma po starem, posege v prostor, za katere tako predpiše podzakonski
               akt in prav tu notri so zajeti natančno tisti objekti, ki jih je poslanka omenila kot
               primer - recimo ureditev nekega parka, manjšega, ali pa nekega trga v kakšni kraški
               vasici, zagotovo ne stane 300 milijonov tolarjev, je pa to vsekakor objekt, za
               katerega je primerno imeti obvezen javni natečaj. In vse to je tu predvideno.</p>
               <p>Tako da mislim, da poleg amandmaja poslanske skupine LDS, ki ga vlada tudi podpira,
               ni potreben nikakršen dodaten poseg v ta člen.</p>
               <p>Kar pa se tiče, aha in še, sodelavci me opozarjajo, imamo še četrto možnost poleg
               teh treh. Če prostorski akt predvideva obvezen javni natečaj, je javni natečaj tako
               ali tako obvezen, pa investitor hoče noče, pa je investicija majhna ali velika.</p>
               <p>Tako da kakšne bojazni pred tem, da bi bilo premalo javnih natečajev in da bi
               arhitekti imeli premalo posla, zagotovo ni. Hvala lepa.</p>
            </sp>
            <sp xml:id="SDZ3-Redna-20-2002-11-27.sp75">

               <speaker>PODPREDSEDNIK VALENTIN POHOREC:</speaker>

               <p>Hvala vam. Želi še kdo besedo k členu 43? Nihče. Zaključujem razpravo o tem členu in
               dajem v razpravo člen 55. in amandma poslanskega kluba LDS k členu 55. Kdo želi
               razpravljati? Nihče. Hvala. Zaključujem tudi razpravo o členu 55.</p>
               <p>V razpravo dajem člen 58. in amandma poslanskega kluba LDS ter amandma poslanske
               skupine SDS k členu 58. Kdo želi besedo? <stage>(Nihče.)</stage> Zaključujem razpravo tudi o tem
               členu.</p>
               <p>V razpravo dajem še člen 79 ter amandma k temu členu, poslanskega kluba LDS. Kdo
               želi besedo? <stage>(Nihče.)</stage> Zaključujem razpravo tudi o členu 79.</p>
               <p>S tem smo razpravo izčrpali, o amandmajih bomo v skladu s časovnim potekom seje
               glasovali ob 19.45 uri.</p>
               <p>S tem prekinjam to točko dnevnega reda. Hvala za sodelovanje ministru in ostalim
               predstavnikom vlade ter vam za razpravo. Sejo bomo nadaljevali ob 13.05 uri, zato do
               takrat odrejam odmor.</p>
               <stage type="time">(Seja je bila prekinjena ob 12.31 uri in se je nadaljevala ob 13.08 uri.)</stage>
            </sp>
            <sp xml:id="SDZ3-Redna-20-2002-11-27.sp76">

               <speaker>PODPREDSEDNIK DR. MIHA BREJC:</speaker>

               <p>Prehajamo na <title>14. TOČKO DNEVNEGA REDA - TRETJA OBRAVNAVA PREDLOGA ZAKONA O UREJANJU PROSTORA.</title> Predlog zakona je v obravnavo zboru predložila Vlada Republike Slovenije.
               Besedo dajem predstavniku vlade za dopolnilno obrazložitev predloga. To bodo 3
               minute. Bo to mogoče minister? Izvolite. Hkrati pozdravljam tudi sodelavce.</p>
            </sp>
            <sp xml:id="SDZ3-Redna-20-2002-11-27.sp77">

               <speaker>MAG. JANEZ KOPAČ:</speaker>

               <p>Hvala za besedo, spoštovani podpredsednik. Poslanke in poslanci! Predlog zakona je
               tu v tretji obravnavi. Kaj posebnega mislim, da ni treba diskutirati. Dovolite pa, da
               se dotaknem predlaganih amandmajev. Amandmaji so samo trije in še vlada je predlagala
               neki uskladitveni amandma, ki pa seveda nastopi svojo veljavo šele potem, ko bo
               predlog zakona že sprejet v tretji obravnavi, čeprav gre za redakcijsko drobnjarijo.
               Tu so pa vloženi trije amandmaji s strani treh poslanskih skupin, vsi trije pa k
               istemu, 6. členu. Mi dvema od teh treh amandmajev, torej amandmajev poslanske skupine
               Nove Slovenije in Slovenske ljudske stranke, nasprotujemo. Oba sta zelo podobna, ne
               čisto identična in oba predlagata, da je od zdaj naprej po črki zakona prepovedano
               posegati na kmetijska zemljišča pri morebitni širitvi izven območja obstoječih
               naselij. Kar pomeni, v bodoče bi bilo torej po črki zakona prepovedano postaviti v
               Sloveniji še eno samo smučišče, enosamo skakalnico, eno samo trim stezo, kjerkoli,
               eno samo golf igrišče, karkoli seveda, če bi to bilo izven območja obstoječega
               naselja. Nadalje ta amandma predlaga, da ni dovoljena kakršnakoli širitev, če smem
               uporabiti ta izraz, različnih osamelcev, kar pomeni recimo gorskih kmetij, pa če
               želijo postaviti zraven še en silos. Ne, to je po črki zakona prepovedano. Zato se
               zelo čudim, da taki amandmaji prihajajo s strani Nove Slovenije in Slovenske ljudske
               stranke.</p>
               <p>Nadalje ta amandma predlaga, da je prepovedano odpirati en sam peskokop ali pa en
               sam kamnolom v Sloveniji, razen tistih, ki niso državnega pomena. Kakšen kamnolom je
               verjetno lahko tudi lokalnega pomena.</p>
               <p>Nadalje predlaga ta amandma, da je treba, če se že širi naselje, pred kakršnokoli
               pozidavo kmetijskih zemljišč usmeriti to naselje ali pa to širitev na gozdna
               zemljišča. Utegne se zgoditi, da bi nekatera naselja postala zelo asimetrična, ker bi
               čuvali kakšno njivo, ki ta hip še obstaja sredi naselja in bi predhodno morali se
               širiti na gozdna zemljišča, če kje v bližini obstajajo.</p>
               <p>Skratka, amandma predlaga stvari, ki so po našem mnenju povsem nepotrebne,
               neživljenjske, vsekakor pa so kriterij, po katerih se sme izjemoma posegati na
               kmetijska zemljišča po zakonu, po mojem povsem dobro opredeljeni in zato za kakšen
               tak amandma ni potrebe.</p>
               <p>Samo še en stavek.</p>
            </sp>
            <sp xml:id="SDZ3-Redna-20-2002-11-27.sp78">

               <speaker>PODPREDSEDNIK DR. MIHA BREJC:</speaker>

               <p>Kar končajte v miru. Imamo dovolj časa.</p>
            </sp>
            <sp xml:id="SDZ3-Redna-20-2002-11-27.sp79">

               <speaker>MAG. JANEZ KOPAČ:</speaker>

               <p>Amandma poslanske skupine Socialdemokratske stranke k temu istemu 6. členu, ki pa
               omogoča samo funkcionalno zaokrožitev hribovskih kmetij, pa se nam zdi zelo primeren,
               življenjski, smiseln in ga tudi podpiramo. Hvala.</p>
            </sp>
            <sp xml:id="SDZ3-Redna-20-2002-11-27.sp80">

               <speaker>PODPREDSEDNIK DR. MIHA BREJC:</speaker>

               <p>Hvala gospodu ministru. O predlogu zakona v celoti dajem zdaj besedo predstavnikom
               poslanskih skupin, in sicer imam tule prijave po vrsti. Najprej gospod Kebrič,
               DeSUS.</p>
            </sp>
            <sp xml:id="SDZ3-Redna-20-2002-11-27.sp81">

               <speaker>IVAN KEBRIČ:</speaker>

               <p>Gospod predsedujoči, lepa hvala za besedo. Spoštovani gospod minister in sodelavci,
               kolegice in kolegi! V poslanski skupini smo veseli, da smo pripeljali ta zakon do
               tretjega branja, ker menimo, da je ta zakon za državo, predvsem pa za državljane, ki
               bodo prek svojih samoupravnih organov, lokalnih, imeli možnost vplivati na politiko
               urejanja slovenskega prostora, pravšnji in v naši poslanski skupini ga bomo kot
               takega podprli.</p>
               <p>Bile so razprave, imamo tudi dva amandmaja, in menimo, da bo ta razprava, konkretna
               o teh dveh amandmajih, izčistila in izkristalizirala tisto besedilo, za katero bomo
               menili vsi poslanci, da bo za državljane najbolj koristno in najugodnejše.</p>
               <p>Zato vnaprej povem, da bo naša poslanska skupina podprla in tudi glasovala za ta
               zakon. Po razpravah o teh amandmajih pa bomo oblikovali svoje stališče do teh dveh
               amandmajev. Lepa hvala za vašo pozornost.</p>
            </sp>
            <sp xml:id="SDZ3-Redna-20-2002-11-27.sp82">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Janko Veber, Združena lista.</p>
            </sp>
            <sp xml:id="SDZ3-Redna-20-2002-11-27.sp83">

               <speaker>JANKO VEBER:</speaker>

               <p>Hvala za besedo in lep pozdrav vsem. V poslanski skupini Združene liste socialnih
               demokratov opažamo, da je dinamika razvoja Slovenije izredna in je potrebno temu tudi
               prilagoditi zakonodajo, še posebej tisto, ki uvršča to dinamiko v prostor. Zato je
               zakon o urejanju prostora tudi po našem mnenju izredno potreben, predvsem pa v takšni
               obliki, kot ga lahko zasledimo oziroma kot je zapisan v tretji obravnavi. Kajti
               hitrost in dinamika je tista, ki naj bi odzivala in odlikovala oziroma dajala ton
               temu zakonu, in to hitrost vidimo predvsem v sočasnem sprejemu različnih prostorskih
               aktov, skrajšanih postopkih pri dopolnitvah prostorskega reda občin, rokih za
               potrditev prostorskih aktov, enotnem postopku pri sprejemu lokacijskega načrta in z
               njim povezanih sprememb v prostorskem redu ter predvsem tudi v aktivni zemljiški
               politiki.</p>
               <p>Sam zakon seveda ureja v svojem namenu prostor na način, da bo omogočal skladen
               prostorski razvoj in nekako to usklajeval, tako z vidika gospodarskih, družbenih in
               okoljskih vidikov. Ti interesi so si seveda velikokrat nasprotujoči, tako da bo samo
               izvajanje zakona v veliki meri seveda tudi odvisno od tega, kako kvalitetne bodo
               strokovne podlage, da bo pozneje možno rešiti tudi prenekatero pomembno vprašanje, ko
               bo prišlo do neusklajenih stališč.</p>
               <p>Verjetno je dobra rešitev, tudi zaradi tega, da se ta stališča, ki bodo mogoče ostala
               neusklajena, da se da možnost vladi, da na predlog ministra odloči v primeru
               neusklajenih interesov in s tem seveda lahko naredimo korak naprej. Ključni za
               oblikovanje prostorske politike sta seveda država in lokalna skupnost. Sodelovanje
               med državo in lokalno skupnostjo bo zagotovo tudi ključnega pomena, kako bo zakon
               resnično v praksi tudi deloval. Je mogoče preveč usmeritev v to smer, da bo država
               lahko določala cilje usmeritve in izhodišča razvoja, ki jih bo seveda pozneje morala
               tudi lokalna skupnost upoštevati v svojih prostorskih aktih.</p>
               <p>Tukaj mislim, da bo potreben dodaten dialog ali pa napor, da ti akti vendarle ne bi
               nastajali preveč vsaksebi, torej akti na državnem nivoju in na lokalnem. Kajti,
               prostorska konferenca, ki sicer je predvidena za to, da se ta stališča izmenjajo, je
               eden od postopkov, ki naj bi zbližali delovanje lokalne skupnosti in države. Vendar
               mogoče ta konferenca vendarle ni dovolj in bo potrebno dobro sodelovanje strokovnih
               služb, posameznih ministrstev, kot tudi strokovnih služb v lokalni skupnosti.</p>
               <p>To, da se pristopa k aktivni zemljiški politiki, pa je seveda zagotovo tudi
               ključnega pomena za siceršnji razvoj. Namreč, če predvsem lokalna skupnost lahko
               pridobiva zemljišča in druge nepremičnine, se lahko dejansko tudi začenjajo
               prenekatere investicije in izpolni prenekateri interes na najrazličnejših področjih.</p>
               <p>Tukaj je zelo pomembno, da se ta zakon seveda tudi sprejme, preden začne delovati ne
               nazadnje tudi nacionalna stanovanjska varčevalna shema, ki bo zagotovo za svojo
               uresničitev potrebovala celo vrsto zemljišč, da bo lahko stekel investicijski ciklus,
               ki bo omogočal izvedbo tega nacionalnega programa.</p>
               <p>Menimo, da je dobro, da se v ta program zemljiške politike vključuje tudi
               stanovanjski sklad Republike Slovenije, ki je že vzpostavil dober kontakt z lokalnimi
               skupnostmi in mislim, da tudi pomoč s finančnimi in drugimi ukrepi, ki je predvidena,
               torej pomoč predvsem sklada lokalnim skupnostim, bo pospešila to dinamiko sodelovanja
               in razreševanja ene najbolj perečih problematik v slovenskem prostoru, to je
               stanovanjske problematike.</p>
               <p>Dobro sodelovanje med lokalnimi skupnostmi in državo je nekako v tem zakonu
               zaslediti v regionalni prostorski zasnovi, in tudi to je mogoče ena od tistih
               pomembnih usmeritev, da bomo, kot vse kaže, vendarle v Sloveniji dali regionalnemu
               razvoju tudi s tem zakonom večje možnosti za razvoj. Seveda bo pa ta razvoj izredno
               odvisen pravzaprav od tega, kako kvalitetne podlage bomo vsi skupaj imeli in kako
               kvalitetne informacije, predvsem lokacijske informacije, bo lahko dobil investitor od
               posamezne lokalne skupnosti, da pozneje ne bo prihajalo do težav.</p>
               <p>Torej gre za zelo veliko odgovornost, tako države kot lokalne skupnosti, in menim,
               da bo ključnega pomena oziroma v naši poslanski skupini menimo, da bo ključnega
               pomena dobro sodelovanje med državo in lokalnimi skupnostmi za zagotovitev vseh
               potreb v prostoru v Sloveniji. Zato ta zakon tudi podpiramo. Hvala lepa.</p>
            </sp>
            <sp xml:id="SDZ3-Redna-20-2002-11-27.sp84">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče poslanske skupine Socialdemokratske stranke naj bi predstavil
               gospod Tanko, vendar ga ni. Stališče SLS, gospod Božič.</p>
            </sp>
            <sp xml:id="SDZ3-Redna-20-2002-11-27.sp85">

               <speaker>IVAN BOŽIČ:</speaker>

               <p>Hvala lepa, gospod podpredsednik. Gospod minister, sekretarji, kolegice in kolegi, ki
               smo še v dvorani! Torej, naša poslanska skupina bo zakon o urejanju prostora podprla.</p>
               <p>Nekako v zaključni fazi sprejemanja tega zakona pa bi le rad dal pripombe na dve
               stvari, in sicer na izvajanje aktivne zemljiške politike.</p>
               <p>Stanovanjski sklad smo po tem zakonu malo premalo zadolžili, ko smo napisali, da bo
               začel izvajati aktivno zemljiško politiko šele, ko bo uskladil svoje akte in svoje
               predpise. Najbrž je to malo premalo, kajti stanovanja in aktivna zemljiška politika v
               Sloveniji bi morala teči vsak dan in bi ne smela nič zastajati.</p>
               <p>Prav tako bi rad opozoril na nekatera nelagodja ali kritike, ki jih doživljamo člani
               Slovenske ljudske stranke, češ da ne skrbimo za kmetijska zemljišča. To ni res. Mi
               smo rekli, da v obeh zakonih, v zakonu, ki smo ga obravnavali dopoldne, in v tem
               zakonu bodo večji posegi v kmetijska zemljišča, kakor so bili do sedaj, oziroma bodo
               lažje prišli investitorji do zemljišč, do stavbnih zemljišč kot do sedaj; da jepa
               stvar aktivne kmetijske politike okrog kmetijskih zemljišč stvar zakona, ko bo prišel
               v obravnavo, in sicer zakona o kmetijskih zemljiščih. Vemo, da ga je ustavno sodišče
               v enem poglavju zadržalo in ga je treba dopolniti, in mislim, da se bomo takrat lahko
               bolj oglasili, kajti ne želimo imeti na hrbtu napisa, da nismo branili kmetijskih
               zemljišč - kmetijska zemljišča da, ampak tam, kjer so res taka, da se lahko koristijo
               za kmetijsko proizvodnjo, ne pa vsepovsod v Sloveniji, v goratem predelu, predvsem pa
               ne tam, kjer se je 80% površine nekaterih lokalnih skupnosti že zaraslo s kvazi
               gozdom. Hvala lepa.</p>
            </sp>
            <sp xml:id="SDZ3-Redna-20-2002-11-27.sp86">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Jelinčič, Slovenska nacionalna stranka. Ga ni? Končali
               smo s predstavitvami stališč poslanskih skupin. O predlogu zakona v celoti sledi
               razprava poslank in poslancev. Besedo ima gospod Alojz Sok, Nova Slovenija.</p>
            </sp>
            <sp xml:id="SDZ3-Redna-20-2002-11-27.sp87">

               <speaker>ALOJZ SOK:</speaker>

               <p>Hvala za besedo, gospod. Spoštovane kolegice poslanke in poslanci! Jaz bom v bistvu
               ponovil razpravo, ki sem jo tukaj že ob drugem branju načel. O tem zakonu je res bilo
               temeljito diskutirano, tako na odboru za infrastrukturo, bila je v zvezi s tem
               zakonom organizirana temeljita javna razprava, vsekakor pa se je treba zavedati, da
               tako pomemben zakon, kot je zakon o urejanjuprostora, pač nujno vodi in pripelje do
               konflikta interesov.</p>
               <p>Dejstvo je namreč, da bi eni radi eno, recimo cestarji bi radi gradili ceste,
               športniki bi vsekakor radi gradili športne objekte, ne vem, golf igrišče in kar je
               pač primerno, kmetje kmetijske objekte. V svoji razpravi sem že pri drugem branju
               izhajal iz enega dejstva, ki ga je posredoval tako v javni razpravi kot tudi na
               odboru za infrastrukturo prof. dr. Lobnik, in sicer v imenu Sveta za varstvo okolja
               Republike Slovenije. Rezultati, ki smo jihdobili vsi poslanci, kažejo na to, da se
               pač v Sloveniji hitro in strmo zmanjšujejo površine kmetijskih zemljišč. Če smo leta
               1950 razpolagali s 66 ari kmetijskih zemljišč, se je leta 2000 ta številka zmanjšala
               na 38 arov. Torej skoraj v petdesetih letih se je razpolovila.</p>
               <p>Če smo leta 1950 imeli na prebivalca 21 arov njiv in vrtov, je ta številka v letu
               2000 bila še samo 11 arov. Poročilo držav iz Evropske unije pravi, da če hoče država
               zagotoviti prehransko varnost, da potem mora računati na vsaj 30 arov kmetijskih
               površin na glavo prebivalca. Se pravi vse, kar je manj od tega, pa državo spravlja v
               neko odvisnost na tem prehranskem področju. In Slovenija nedvomno v tem trenutku je
               odvisna.</p>
               <p>Če gledate poročilo s področja kmetijstva, lahko vidite, da Slovenija iz leta v leto
               uvaža več prehrambenih artiklov. Ta številka se povečuje nekako s faktorjem 10%
               letno. In na tem kmetijskem področju se napoveduje, da če bodo zadeve šle v tej
               smeri, da bomo v naslednjih petdesetih letih ostali v Sloveniji brez najboljših
               kmetijskih zemljišč. In to je zadostni razlog, ob katerem bi se moral ta naš državni
               zbor zamisliti in pa o tem resno razpravljati.</p>
               <p>Vendar, kot ni prave volje, da se prisluhne problemu v kmetijstvu, tako tudi ni
               seveda prave volje, da se prisluhne temu zelo perečemu problemu.</p>
               <p>Mogoče povem še en podatek, da je bilo leta 1950 zahtev za spremembo namembnosti s
               strani občin za približno 140 hektarov kmetijskih zemljišč, leta 2000 pa se je ta
               zahteva povečala na 2.340 hektarov. Torej s takšnim intenzivnim tempom gre ta razvoj
               in pa pozidava na najboljših kmetijskih zemljiščih.</p>
               <p>Če ob tem vzamem še v ozir vsa zaraščenja, ki so pač po Sloveniji plod, po moje,
               zgrešene regionalne gospodarske politike, potem se temu prostoru oziroma tej državi v
               prihodnje piše slabo.</p>
               <p>8. člen zakona o kmetijskih zemljiščih, ki ga sedaj ta zakon o urejanju prostora
               seveda razveljavlja, je govoril, kako se varujejo kmetijska zemljišča. In sicer je
               zakon določal, ta 8. člen je določal, da pri vseh posegih na najboljših kmetijskih
               zemljiščih, ko ni pač možno zagotoviti drugih zemljišč, o tem odloča vlada. Takšna
               rešitev se nam v naši poslanski skupini zdi izredno smotrna in smiselna. Torej, po
               tem novem zakonu kljub v več členih, ki govorijo o varstvu kmetijskih zemljišč, pa
               seveda temu ni več tako, ampak je dejansko odločanje o tem prepuščeno ministru
               oziroma ministrstvu za okolje in prostor. Medtem, ko podrobnejša merila, natančnejša
               merila, na podlagi katerih naj bi gospod minister odločal, v samem zakonu niso
               zapisana.</p>
               <p>V drugem branju ste sicer vložili k 6. členu en amandma v imenu štirih poslanskih
               skupin vladajoče koalicije, kjer ste nekaj od tega zapisali, vendar seveda še zelo
               obširno, zelo nepredvidljivo in šele podzakonski akti naj bi določili natančnejše
               kriterije za spremembo namembnosti kmetijskih zemljišč, in to kljub dejstvu, da
               ustava v svojem 71. členu govori, da morajo za varstvo kmetijskih zemljišč kriteriji
               biti zapisani v samem zakonu. Torej, to ugotavljamo v naši poslanski skupini, da to s
               tem zakonom ni urejeno. Upam si napovedati, da bo zaradi tega slovenski kmetijski
               prostor v bližnji prihodnosti doživel velike pritiske s strani potencialnih
               investitorjev z vseh mogočih področij. Torej z vseh mogočih področij. In če
               primerjamo pravzaprav varovanje zemlje z varovanjem zraka in pa vode, potem lahko v
               tem trenutku ugotovimo, da na področju varstva voda in zraka še nekaj delamo, na
               področju varstva kmetijske zemlje pa praktično nič.</p>
               <p>Iz tega razloga smo tudi v naši poslanski skupini vložili dva amandmaja k 6. členu,
               kakorkoli ocenjujete, minister jih je v svojem uvodnem nastopu že zavrnil, mi pa
               vseeno mislimo, da bi pri tako pomembnih odločitvah, kot je sprememba namembnosti
               kmetijskih zemljišč, če že ne drugo, moralo vsaj ministrstvo za kmetijstvo
               sodelovati, ta zakon pa ministrstvo za kmetijstvo popolnoma, bi rekel, iz tega
               odločanja izloča in posledice za našo državo vsekakor ne bodo dobre. Hvala lepa.</p>
            </sp>
            <sp xml:id="SDZ3-Redna-20-2002-11-27.sp88">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Minister bo odgovoril kasneje, ko bodo vsi prijavljeni poslanci in
               poslanke zaključili razpravo, tako da bi naenkrat lahko na to odgovorili. Besedo ima
               mag. Andrej Vizjak.</p>
            </sp>
            <sp xml:id="SDZ3-Redna-20-2002-11-27.sp89">

               <speaker>MAG. ANDREJ VIZJAK:</speaker>

               <p>Hvala lepa, spoštovani predsedujoči, za dano besedo. Lep pozdrav ministru s
               sodelavci! Spoštovane kolegice in kolegi! Prijavil sem se k razpravi predvsem z
               namenom, da obrazložim amandma Socialdemokratske stranke k 6. členu. Zato sprašujem,
               ali zdaj, ta trenutek, ali potem, ko bomo šli od člena do člena?</p>
            </sp>
            <sp xml:id="SDZ3-Redna-20-2002-11-27.sp90">

               <speaker>PODPREDSEDNIK DR. MIHA BREJC:</speaker>

               <p>Ja, tu imamo 6. člen - zdaj je zakon v celoti.</p>
            </sp>
            <sp xml:id="SDZ3-Redna-20-2002-11-27.sp91">

               <speaker>MAG. ANDREJ VIZJAK:</speaker>

               <p>Hvala lepa.</p>
            </sp>
            <sp xml:id="SDZ3-Redna-20-2002-11-27.sp92">

               <speaker>PODPREDSEDNIK DR. MIHA BREJC:</speaker>

               <p>Trenutno je razprava o zakonu v celoti.</p>
            </sp>
            <sp xml:id="SDZ3-Redna-20-2002-11-27.sp93">

               <speaker>MAG. ANDREJ VIZJAK:</speaker>

               <p>Potem se bom raje priglasil pri 6. členu.</p>
            </sp>
            <sp xml:id="SDZ3-Redna-20-2002-11-27.sp94">

               <speaker>PODPREDSEDNIK DR. MIHA BREJC:</speaker>

               <p>Dobro, hvala. Gospod Vučko, zakon v celoti.</p>
            </sp>
            <sp xml:id="SDZ3-Redna-20-2002-11-27.sp95">

               <speaker>DUŠAN VUČKO:</speaker>

               <p>Hvala za besedo, predsedujoči. Kolegice in kolegi ter minister! Z zakonom, ki ga
               danes sprejemamo, se bomo dokončno poslovili od družbenega planiranja na področju
               prostora v naši državi, z njim pa se bo končalo tudi prehodno obdobje na tem
               področju, ki traja že vse od sprejetja ustave leta 1991.</p>
               <p>Tik pred sprejetem zakona bi rad še enkrat poudaril nekatere novosti, ki jih prinaša
               zakon.</p>
               <p>Ključno izboljšavo, po mojem mnenju, predstavlja jasna razmejitev pristojnosti na
               področju urejanja prostora med državo in občinami. Še posebej me veseli, da zakon
               tudi jasneje določa vlogo in pristojnosti soglasodajalcev pri pripravi in sprejemanju
               prostorskega akta. Menim, da je prav, da zakon omogoča tudi večjo fleksibilnost
               prostorskih aktov ter dopušča možnost tako imenovane urbanistične pogodbe, ki jo
               lahko sprejmeta država oziroma občina in investitor.</p>
               <p>Velik napredek predstavlja tudi možnost skrajšanega postopka za pripravo
               prostorskega akta.</p>
               <p>Posebej je treba opozoriti še na eno novost, in sicer na lokacijsko informacijo, ki
               je po svoji vsebini potrdilo pristojnega upravnega organa o dopustni rabi prostora in
               o pogojih poseganja v prostor, kot to določajo prostorski akti. Ta novost je pomembna
               tudi zaradi povezave z novim zakonom o graditvi objektov, ki nepozna več priglasitve
               del, niti za enostavne objekte niti za vzdrževanje objekta, pa tudi za spremembo rabe
               ne. Gradnja in vzdrževanje se bosta torej lahko začela kadarkoli, seveda v skladu z
               lokacijskimi pogoji, ki so zapisani v lokacijski informaciji.</p>
               <p>Nadalje je treba pozitivno oceniti vrsto instrumentov za aktivno zemljiško politiko,
               ki jih prinaša zakon, kar je predvsem pomembno za občine, ki so temeljne nosilke
               prostorskega načrtovanja.</p>
               <p>Pozitivno pa ocenjujemo možnost zasebne lastnine na javni infrastrukturi ter
               možnost, da lahko občina prenese izvajanje in financiranje opremljanja z urbanistično
               pogodbo na osebo zasebnega prava.</p>
               <p>Pozitivno ocenjujem in podpiram tudi vrsto drugih novosti in izboljšav, ki jih
               prinaša novi zakon. Seveda pa je prostorsko planiranje, urejanje zelo zahtevno
               strokovno opravilo. Zahtevno bo tudi vzpostavljanje novega sistema v praksi. Danes že
               lahko ocenim, da je bil zahtevan tudi postopek sprejemanja tega zakona, ki je
               zahteval veliko dela in angažiranja, tako vlade kot nas poslancev.</p>
               <p>Ob tej priložnosti bi se tako rad v svojem imenu zahvalil predstavnikom ministrstva
               za okolje, prostor in energijo, in sicer za zgledno sodelovanje skozi zakonodajni
               postopek ter za konstruktivno pomoč pri pripravi velikega števila amandmajev, ki smo
               jih koalicijski poslanci vložili pri drugi obravnavi tega zakona na matičnem delovnem
               telesu.</p>
               <p>Na koncu naj povem še to, da sem trdno prepričan, da bo z novim zakonom o urejanju
               prostora podana podlaga za dobre in zanesljive izvedbene prostorske akte, iz katerih
               bodo natančno razvidni vsi lokacijski pogoji, ki so izhodišče za graditev objektov,
               to je za projektiranje, gradnjo in vzdrževanje objekta. S tem bo novi zakon
               pripomogel k bistveno hitrejši in enostavnejši realizaciji investitorskih
               namerpravnih oseb ter državljank in državljanov. Hvala lepa.</p>
            </sp>
            <sp xml:id="SDZ3-Redna-20-2002-11-27.sp96">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Ivan Božič. Gospod Božič, želite razpravljati o zakonu
               v celoti? <stage>(Ne.)</stage> Gospod Jerovšek, o zakonu v celoti? Tudi ne. Zaključujem razpravo o
               predlogu zakona v celoti. Prehajam na razpravo o členih in vloženih amandmajih, ki jo
               bomo vodili na podlagi pregleda amandmajev z dne 26.11.2002.</p>
               <p>6. člen. Tu imate, če pogledate v gradivu, poslanska skupina Nove Slovenije,
               poslanska skupina Socialdemokratske stranke in glede na dosedanjo prakso moram
               omeniti tudi amandma k 6. členu Slovenske ljudske stranke, čeprav so v Slovenski
               ljudski stranki napovedali umik oziroma so umaknili ta amandma. Glede dosedanje
               prakse, ne glede na to, ali se z njo strinjam ali ne, moram ta amandma vključiti v ta
               pregled amandmajev. Torej odpiram razpravo o 6. členu in amandmajih. Besedo ima
               gospod Vizjak.</p>
            </sp>
            <sp xml:id="SDZ3-Redna-20-2002-11-27.sp97">

               <speaker>MAG. ANDREJ VIZJAK:</speaker>

               <p>Hvala lepa. Ne bom ponavljal pozdrava, vendar velja vsem še enkrat.
               Socialdemokratska stranka je vložila amandma k 6. členu zakona, ki govori o gradnji
               zunaj poselitvenih območij. Gre za to, da v 6. členu je opredeljeno, da je zunaj
               poselitvenih območij dopustna gradnja objektov, če seveda izpolnjujejo nekatere
               pogoje v štirih točkah tega prvega odstavka. Seveda mi v Socialdemokratski stranki
               dodajamo to novo 5. točko, ki naj se glasi, da je zunaj poselitvenih območij dopustna
               gradnja objektov tudi, če gre za objekte, ki so namenjeni dopolnilni dejavnosti, ki
               se opravlja ob kmetijski dejavnosti ali je z njo v neposredni zvezi. Sam iz
               dosedanjih izkušenj in prakse pogosto vem, da je sploh na slovenskem podeželju, na
               kmetijah izven naselij velik problem, kadar se te kmetije seveda razvijajo v skladu z
               neko lastno politiko razvoja te posamezne kmetije. Ne nazadnje tudi v skladu z nekimi
               morebiti zamenjavami lastnikov ali generacij na kmetijah. In seveda vidijo v določeni
               točki neko potrebo po ukvarjanju še z neko dopolnilno dejavnostjo na kmetijah. Bodisi
               tako dejavnostjo, ki oplemeniti, to se pravi nadgradi in tudi dvigne vrednost nekim
               kmetijskim produktom, ki so lahko sicer osnovna dejavnost te kmetije.</p>
               <p>Zlasti tu mislim na predelavo na kmetijah, zlasti mislim tu na neke dodatne možnosti
               proizvodnje na kmetijah, ki so seveda neposredno povezane s kmetijsko proizvodnjo in
               seveda ti kmetje oziroma ti lastniki so dostikrat zavezani s to prostorsko
               dokumentacijo in ne morejo se širiti, ne morejo niti dozidati svojih objektov v nekih
               minimalnih gabaritih in s tem seveda je tudi nekako onemogočena tista želja
               ponapredku, po razvoju kmetije in ne nazadnje tudi po nekih novih priložnostih, ki se
               na tem slovenskem podeželju preveč poredko dogajajo.</p>
               <p>Sam izhajam iz občine, kjer imamo dve vinski turistični cesti na enem in drugem
               bregu reke Save, kjer imamo številne kmetije, ki se ukvarjajo s sadjarstvom, in
               mislim, da je zgolj proizvodnja sadja, proizvodnja grozdja in vina premalo. Mislim,
               da je perspektiva teh ljudi predvsem v tem, da prodajajo tudi svoje produkte na
               kmetijah neposrednim uporabnikom, da ne nazadnje predelajo nekatere dele svoje
               proizvodnje v višjo cenovno obliko oziroma višjo kakovostno kategorijo in s tem
               seveda zaslužijo tisti dodaten denar, ki jim lahko zagotavlja razvoj in tudi jim je
               argument, da ostanejo na tem slovenskem podeželju.</p>
               <p>Skratka ta amandma je usmerjen predvsem v tej luči, da se ljudem, ki se ukvarjajo s
               kmetijsko dejavnostjo, omogoči na kmetijah in seveda tudi s tem nekako zunaj
               poselitvenih območij gradnja, da to storijo, da to ni za njih ovira in da to seveda
               storijo v skladu s tretjim odstavkom 6. člena, kjer je določeno, da se merila in
               pogoji za gradnjo objektov zunaj poselitvenih območij določijo v prostorskem redu
               občine v skladu s prostorskim redom Slovenije.</p>
               <p>Skratka, merila in pogoji za to so določeni, da ne bi prihajalo do nekih
               urbanistično in sicer nesprejemljivih posegov v prostor.</p>
               <p>Mislim pa, da ta 5. točka omogoča nekaj več svobode, nekaj več razvojnih priložnosti
               in nekaj več argumentov slovenskim kmetom, da seveda ostanejo na podeželju, da se tam
               razvijajo in da ne nazadnje ta tok, negativni demografski tok obrnejo v pozitivni
               smeri. Hvala lepa.</p>
            </sp>
            <sp xml:id="SDZ3-Redna-20-2002-11-27.sp98">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Kdo še želi besedo pri 6. členu in amandmajih? Ja, gospod Sok,
               prosim.</p>
            </sp>
            <sp xml:id="SDZ3-Redna-20-2002-11-27.sp99">

               <speaker>ALOJZ SOK:</speaker>

               <p>Torej jaz bi na kratko predstavil naš amandma. Uvodoma ga je minister Kopač z
               velikimi strahovi zavrnil, ne vem, kje on v tem amandmaju vidi vse to, kar je
               našteval, da če bo to sprejeto, da potem ne bo možno nič več graditi in tako naprej.
               Torej nič od tega seveda ne drži. Mi torej predlagamo, da se v prvem odstavku 6.
               člena črtajo besede "športu in rekreaciji". Gre za gradnjo zunaj poselitvenih
               območij. Torej ta amandma je nekako nastal na predlog Sveta za varstvo okolja
               Republike Slovenije in jaz verjamem, da v kolikor bo pač zunaj poselitvenih območij
               možno mimo prostorskega plana urejati tudi zadeve, kot so športno - rekreacijske cone
               in podobno, da bo v Sloveniji v kratkem nastalo veliko novih športnih, nogometnih
               igrišč. Ne vem sicer, če so potrebna v tem trenutku, niti tega ne vemo. Ampak pač
               tazakon daje to možnost.</p>
               <p>In pa potem, predlagali smo, da se tretji odstavek 6. člena spremeni, in sicer, da se
               pri določanju meril in pa pogojev za gradnjo objektov zunaj poselitvenih območij
               vključi tudi ministrstvo za kmetijstvo. To bi se nam zdelo smiselno in smo se
               razveselili, ko smo ugotovili, da je enak amandma vložila tudi Slovenska ljudska
               stranka, kateri resor ministrstvo za kmetijstvo v tej vladi spada. Ampak, kot danes
               vidimo, so svoj amandma umaknili. Sicer pa so tudi bili sovlagatelji amandmaja
               koalicije v drugem branju, ki naj bi ta problem po zagotovilu ministra torej razrešil
               na takšen način, da naj bi ne prihajalo do zlorab v kmetijskem prostoru. Mi v naši
               poslanski skupini pač mislimo, da temu ni tako, zato smo ta amandma vložili. Če
               drugone, bomo imeli pred slovensko javnostjo mirno in pa čisto vest in bomo lahko
               nekoč, ko se bo ta zakon o urejanju prostora popravljal ali pa ko bo eventualno kdo
               vložil ustavni spor zaradi tega zakona - kajti varstvo kmetijskih zemljišč je ustavna
               kategorija, ki v tem zakonu po naši presoji ni dovolj temeljito obdelana - takrat
               bomo lahko pač ugotovili, da smo pa morebiti le imeli prav, ko smo zagovarjali, da bi
               morala biti podrobnejša merila o varstvu kmetijskih zemljišč zapisana v tem zakonu,
               kar pa seveda niso. Hvala lepa.</p>
            </sp>
            <sp xml:id="SDZ3-Redna-20-2002-11-27.sp100">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Vučko, prosim.</p>
            </sp>
            <sp xml:id="SDZ3-Redna-20-2002-11-27.sp101">

               <speaker>DUŠAN VUČKO:</speaker>

               <p>Jaz bom z mirno in čisto vestjo zavrnil predlog amandmaja poslanske skupine Nove
               Slovenije k 6. členu. Zakaj? Sedanji 8. člen zakona o kmetijskih zemljiščih je po
               moji oceni in oceni mnogih preozek, saj dopušča spremembo primarne kmetijske rabe za
               tri namene. In jih ponovno ponavljam. Kot že na seji pri drugi obravnavi tega zakona.
               In sicer, za primarno kmetijsko rabo in proizvodnjo, potem za gradnjo objektov za
               zaščito in reševanje in tretjič, kar bi posebej poudaril, širitev pokopališč.</p>
               <p>Prav je, da s 6. členom odpiramo možnost za posege v prostor tudi na kmetijska
               zemljišča, vendar je treba seveda zakon brati v celoti, pod pogojem, ki ga določa
               drugi odstavek. Šele takrat, ko ni mogoče uporabiti manj kvalitetnih zemljišč za to
               nekmetijsko gradnjo. Zato se nehajmo na neki način strašiti in sprenevedati, kaj
               obstoječa zakonodaja določa. In če dobro preberemo v 6. členu je po moji oceni dovolj
               jasnih zagotovil da se seveda ne bo posegalo kar tako na kmetijska zemljišča. Če teh
               površin znotraj ni, bo treba seveda to urediti tudi na kmetijskih zemljiščih, seveda
               ob ustrezni strokovni rešitvi, tako kot je zapisano v drugem odstavku 6. člena.</p>
            </sp>
            <sp xml:id="SDZ3-Redna-20-2002-11-27.sp102">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Sok, replika.</p>
            </sp>
            <sp xml:id="SDZ3-Redna-20-2002-11-27.sp103">

               <speaker>ALOJZ SOK:</speaker>

               <p>Gospoda Vučka bi samo dopolnil, da je 8. člen res določal tri izjeme - ampak s tem
               zakonom bo ta 8. člen odpravljen - ko se lahko poseže na kmetijska zemljišča. Torej
               za vse ostale primere pa je lahko to sprejela vlada in je lahko vlada o tem odločala.
               Tako je v sedanjem 8. členu, torej da bomo zadevo povedali do konca. Sedaj pa ta
               zakon o urejanju prostora seveda vlado zaobide in je minister tisti, ki to funkcijo
               dejansko prevzema v imenu celotne vlade. Temu vseskozi nasprotujemo in to vam želimo
               dopovedati, da se nam to ne zdi pravilno, in verjetno se bo pokazalo, da res ni
               prav.</p>
            </sp>
            <sp xml:id="SDZ3-Redna-20-2002-11-27.sp104">

               <speaker>PODPREDSEDNIK DR. MIHA BREJC:</speaker>

               <p>Gospod Vizjak.</p>
            </sp>
            <sp xml:id="SDZ3-Redna-20-2002-11-27.sp105">

               <speaker>MAG. ANDREJ VIZJAK:</speaker>

               <p>Hvala lepa. Ob tej razpravi obeh poslanskih kolegov bi dodal naslednje.</p>
               <p>Sam osebno sem v celoti za to, da se kmetijska zemlja, najboljša kmetijska zemlja,
               ki je, in tudi sicer, ne samo najboljša kmetijska zemlja, pač pa tista kmetijska
               zemlja, ki služi svojemu namenu, tako danes kot bo v bodoče ali je v preteklosti,
               mislim, da je ta vredna vse zaščite. In mislim, da je tudi dovolj mehanizmov v obeh
               zakonih, ki jo ščitijo, in mislim, da bi bilo skrajno nedopustno posegati v to zemljo
               in s tem tudi krniti neko naravno vrednoto, ki jo naša Slovenija ima in upam, da je
               ne bo zapravila.</p>
               <p>Sam razumem ta 6. člen predvsem v tem, ko pa lahko nek status zemlje, čeprav niti ni
               v neki, bi rekel, elementarni kmetijski vlogi, je pa tako opredeljen, ali pa celo to,
               da ovira nek razvoj, v takem ali drugačnem smislu, da je tu neka možnost, ki smo jo v
               preteklosti vse prevečkrat pogrešali. Vsakdo izmed nas, ki se je ukvarjal s
               kakršnimkoli razvojem na kateremkoli področju, je videl, da je dostikrat cokla tega
               razvoja nekaj neargumentiranega.</p>
               <p>Ne govorim, da si bomo razdali kmetijsko zemljo, vendar poznam številne površine v
               naši občini, ki so prva kategorija kmetijske zemlje, so pa že 20 let opuščene in samo
               problem je tisto kositi, ker je tam v bistvu ne trava, ampak neka zapuščena zemlja.
               Mislim, da bi bilo pa le slabo, da bi zaradi statusa te zemlje - in problem je
               dejansko tudi v statusu, zakaj je to sploh tako opredeljeno, če v naravi temu ni tako
               - bila to neka ovira za razvoj, če pa vsebina ni čisto nič kratena. Govorim o tem, da
               je le potrebno bistveno, bistveno več poudarka dati vsebini, se pravi, ali neka zemlja dejansko služi tej
               kmetijski dejavnosti oziroma ali je tudi perspektivno to področje temu namenjeno, ali
               pa je zgolj le status tak in seveda to pomeni potem posledično tudi neko razvojno
               težavo.</p>
               <p>Skratka menim, da le morajo biti neke možnosti, da se gradi zunaj poselitvenih
               območij tudi v te namene in da je varovalk, da le ne bi prišlo do tistega najbolj
               bistvenega, to je do skrunitve in nekako tudi do posega v tiste najboljše kmetijske
               površine, da je teh varovalk dovolj, in verjamem, da do tega ne bo prišlo.</p>
            </sp>
            <sp xml:id="SDZ3-Redna-20-2002-11-27.sp106">

               <speaker>PODPREDSEDNIK DR. MIHA BREJC:</speaker>

               <p>Hvala. Besedo ima gospod minister.</p>
            </sp>
            <sp xml:id="SDZ3-Redna-20-2002-11-27.sp107">

               <speaker>MAG. JANEZ KOPAČ:</speaker>

               <p>Hvala za besedo. Poglejte, gospod Sok, vi ste - morda je bil lapsus - rekli, 6. člen
               omogoča, da se gradijo, na primer, športni objekti mimo prostorskega akta občine tudi
               izven poselitvenih območij in naselij; morda je bil lapsus, čeprav sem si dobro
               zapomnil. Ni res. 6. člen govori o tem, kdaj izjemoma sme prostorski akt občine
               poseči tudi na kmetijska zemljišča izvenobmočij naselij, izven območij poselitve.
               Določa izjeme. Zelo natančno jih določa. Po vašem mnenju ne zadosti natančno. Ampak
               vam bom poskušal pojasniti, zakaj se po mojem mnenju motite. Splošni člen, ki določa,
               kam se sploh usmerja poselitev, je 5. člen.Nanj niste dali amandmaja. Ta govori, kdaj
               izjemoma in kako se sme nova poselitev sploh usmerjati izven, torej na kmetijska
               zemljišča, in 5. člen je tisti, ki v resnici nadomešča 8. člen zakona o kmetijskih
               zemljiščih. Pa nanj niste dali amandmaja. Govori da je treba najprej iti na
               degradirana območja, da je treba najprej poiskati druge možnosti in tako naprej.</p>
               <p>Poleg tega je treba reči, da to, kot se vi sklicujete na 8. člen zakona o kmetijskih
               zemljiščih, je pravzaprav zelo na trhlih temeljih. Ga bom citiral. Malo mi je že
               poslanec Vučko pomagal. Kaj 8. člen pravi? "Minister, pristojen za kmetijstvo, v
               soglasju z ministrom, pristojnim za prostor, predpiše podrobnejše pogoje, ki morajo
               biti izpolnjeni, da se na najboljših kmetijskih zemljiščih lahko gradijo objekti". To
               je določba. Tega podzakonskega akta nikoli ni bilo, ker ga minister za kmetijstvo
               nikoli ni pripravil, pa ne ta obstoječi, tudi tisti prejšnji in še predprejšnji. Tako
               se je brez zakonske ureditve s podzakonskim aktom odločalo od primera doprimera. In
               odločalo se je, zmeraj so se pa na ministrstvu za kmetijstvo, če so slučajno izjemoma
               dovolili poseg, pa sklicevali na alineo, ki se glasi: "Možno je iti na kmetijska
               zemljišča v primeru, da gre za dodatno opremljanje z dejavnostmi, ki so nujno
               potrebne za zadovoljevanje funkcij, ki jih ima naselje, če za to ni na razpolago
               ustreznih stavbnih zemljišč ali manj vrednih kmetijskih in gozdnih zemljišč." Dodatno
               opremljanje z dejavnostmi. In na ta način se je potem širilo, in stanovanjska
               naselja, obrtne cone in tako naprej. To je bila izjema, ki je vse to omogočala,
               vendar od primera do primera. Zelo je bilo odvisno od tega, kaj bo rekla uslužbenka
               na ministrstvu za kmetijstvo. Naš sistem, ki ga zdaj prinašamo, pa omogoča
               transparentna pravila igre ki jih zdaj ni bilo. V resnici jih ni bilo. Ne vem, na kaj
               se sklicujete. Sedaj zakon pravi, torej najprej 5. člen, ki je sistemski, pravi:
               Prvenstveno je treba izkoristiti proste površine znotraj obstoječih naselij, širitev
               naselja pa je izjemoma dopustna, če smotrnega razvoja in skladnosti urbanih kvalitet
               na tak način ni več mogoče zagotoviti, in širitev naselja praviloma usmerjati na
               zemljišča, ki so z vidika trajnostne rabe naravnih dobrin, torej najboljših
               kmetijskih zemljišč, ter ohranjanja naravnein kulturne dediščine manj pomembna."</p>
               <p>In 6. člen poleg tega za dodatno varovalko pravi: "Vse te izjeme, ki jih 6. člen
               opredeljuje, so možne, če to ustreza glede na njihov funkcionalni, varstveni in
               ekonomski vidik ter glede na njihovo sprejemljivost v lokalnem okolju." Skratka, daje
               dodatno varovalko.</p>
               <p>Zdaj to, s čimer bi rad vse skupaj zaključil. 8. člen zakona o kmetijskih zemljiščih
               je bil neoperativen; nikoli ni v resnici zaživel tako, kot je bil zamišljen, zato ker
               ni bilo ustreznega podzakonskega akta. Pa vendar smo mi zdaj pravzaprav 8. člen tako
               rekoč v celoti vgradili v ta zakon, 8. člen zakona o kmetijskih zemljiščih. Kako? 40.
               člen zakona o urejanju prostora govori o tem, da pobudo za prostorski red dajejo
               resorni ministri. Minister za kmetijstvo bo, tako kot je do zdaj imel možnosti
               pripraviti ta podzakonski akt, pa ga v vseh teh letih ni, lahko tudi od 1. januarja
               naprej katerikoli dan predlagal vsebino prostorskega reda z vidika varovanja
               kmetijskih zemljišč in določil splošna državna pravila v zvezi z varovanjem
               kmetijskih zemljišč. To možnost za podzakonski akt, ki jo je do zdaj imel, pa je ni
               izkoristil, ima tudi od 1. januarja naprej. Zato ne vidim res nobenega strahu, da bi
               prihajalo do kakršnegakoli večjega ali pa nesprejemljivega poseganja na kmetijska
               zemljišča. Hvala lepa.</p>
            </sp>
            <sp xml:id="SDZ3-Redna-20-2002-11-27.sp108">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Kdo še želi besedo? Imamo še nekaj minut časa. Vidim tu, najprej gospod
               Sok. Še kdo? Izvolite, gospod Sok.</p>
            </sp>
            <sp xml:id="SDZ3-Redna-20-2002-11-27.sp109">

               <speaker>ALOJZ SOK:</speaker>

               <p>Hvala lepa. Torej res ne vem, ali so ti podrobni kriteriji bili predpisani oziroma
               ne, to, kar govori minister Kopač. Vem pa iz izkušnje, da so vse težnje do sedaj pri
               gradnji slovenskih avtocest bile v tej smeri, da se gradi na najboljših kmetijskih
               zemljiščih, in to seveda ob tem zakonu, ki je do sedaj veljal, v tem 8. členu.</p>
               <p>Vem tudi to, da se je ministrstvo za kmetijstvo striktno postavljalo na stališče
               varovanja najboljših kmetijskih zemljišč in da je vedno, če je prišlo do gradnje na
               najboljših kmetijskih zemljiščih, o tem odločala vlada. Se pravi, ne minister za
               kmetijstvo, ne minister za okolje in prostor, ampak vlada. In to je tudi, kar sem jaz
               že nekajkrat ponavljal, da pa sedaj s tem zakonom ta varovalka odpade. Se pravi, o
               tem ne bo več odločala vlada, niti ni točno v zakonu tako zapisano, kot vi govorite,
               da bo imelo ministrstvo za kmetijstvo pri tem kakšno odločilno vlogo in besedo, ampak
               boste v bistvu v bodoče o vsem odločali na ministrstvu za okolje in prostor oziroma
               pač resorni minister.</p>
               <p>Kar se pa tiče tega, kar je bilo povedano v zvezi z nekaterimi zemljišči, ki so
               zaraščena in ki so še vedno varovana kot kmetijska zemljišča, tu pa seveda ne gre za
               problem tega zakona in teh rešitev, temveč gre za problem kategorizacije. Se pravi,
               to je pa nek drug postopek, kjer bi lahko pristojni, se pravi občina in ministrstvo
               za kmetijstvo, že zdavnaj zemljišče prekategorizirali, če ne spada v kategorijo
               prvovrstnih kmetijskih zemljišč. In to ni problem, ki bi bil direktno povezan s tem
               zakonom oziroma z gradnjo na najboljših kmetijskih zemljiščih. Hvala lepa.</p>
            </sp>
            <sp xml:id="SDZ3-Redna-20-2002-11-27.sp110">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Božič.</p>
            </sp>
            <sp xml:id="SDZ3-Redna-20-2002-11-27.sp111">

               <speaker>IVAN BOŽIČ:</speaker>

               <p>Hvala lepa. Rad bi repliciral gospodu Soku, vendar to ni replika njemu, pač pa
               mišljenju ljudi, ki so do sedaj izvajali 8. člen zakona o kmetijskih zemljiščih.</p>
               <p>Pri nas - vam lahko pokažem primer - kmet gradi hlev in še ni dobil gradbenega
               dovoljenja zaradi posega na kmetijsko zemljišče, štiri leta. V tem času sta se mu
               rodila dva otroka - hvala bogu, ampak pričakuje, da bo šele sedaj po novem zakonu
               dobil gradbeno dovoljenje,in to kmet v odročni vasi. To je posledica togega gledanja
               na 8. člen zakona o kmetijskih zemljiščih.</p>
            </sp>
            <sp xml:id="SDZ3-Redna-20-2002-11-27.sp112">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Lahko zaključimo razpravo? Lahko. Torej zaključujem razpravo. O
               amandmajih in o predlogu zakona bomo v skladu s časovnim potekom seje zbora glasovali
               danes ob 19.45. S tem prekinjam to točko dnevnega reda. Se zahvaljujem ministru in
               njegovim sodelavcem za sodelovanje. Sejo bomo nadaljevali ob 14.05.</p>
               <stage type="time">(Seja je bila prekinjena ob 13.58 uri in se je nadaljevala ob 14.06 uri.)</stage>
            </sp>
            <sp xml:id="SDZ3-Redna-20-2002-11-27.sp113">

               <speaker>PODPREDSEDNIK VALENTIN POHOREC:</speaker>

               <p>Spoštovane kolegice in kolegi, nadaljujemo sejo.</p>
               <p>Prehajamo na <title>15. TOČKO DNEVNEGA REDA - TRETJA OBRAVNAVA PREDLOGA ZAKONA O
                  INVALIDSKIH ORGANIZACIJAH.</title>
               </p>
               <p>Predlog zakona je v obravnavo zboru predložila vlada Republike Slovenije. V naši
               sredini pozdravljam predstavnice vlade, gospod Lidijo Apohal Vučkovič, državno
               sekretarko, gospo Stanko Tutta, državno podsekretarko in svetovalko vlade gospo
               Damjano Peterlin.</p>
               <p>Besedo dajem predstavnici vlade, gospe Stanki Tutta. Prosim.</p>
            </sp>
            <sp xml:id="SDZ3-Redna-20-2002-11-27.sp114">

               <speaker>STANKA TUTTA:</speaker>

               <p>Hvala za besedo, gospod podpredsednik. Spoštovane poslanke in poslanci! Predlog
               zakona o invalidskih organizacijah je za tretje branje pripravljen v skladu s
               sprejetimi amandmaji v drugi obravnavi.</p>
               <p>Zakon o invalidskih organizacijah je implementacija 18. pravila standardnih pravil
               za izenačevanje možnosti za invalide, saj prepoznava invalidske organizacije kot
               nosilke posebnih socialnih programov za invalide, uzakonja invalidske organizacije
               kot organizirano obliko soudeležbe invalidnih državljanov pri državnih politikah na
               vseh nivojih in uzakonja obvezno posvetovanje, dialog z invalidskimi organizacijami.</p>
               <p>Posebni poročevalec za človekove pravice pri Organizaciji združenih narodov, ki je
               bil na obisku v Sloveniji v začetku tega meseca, je ta zakon kot tudi druge rešitve
               in poti za razreševanje invalidske problematike v Sloveniji pozitivno ocenil z vidika
               človekovih pravic in z vidika ustvarjanja možnosti za enakopravnejše vključevanje
               invalidov v družbo.</p>
               <p>Spoštovane poslanke in poslanci, predlagamo, da z amandmaji dopolnjen zakon o
               invalidskih organizacijah podprete in sprejmete. Hvala za pozornost.</p>
            </sp>
            <sp xml:id="SDZ3-Redna-20-2002-11-27.sp115">

               <speaker>PODPREDSEDNIK VALENTIN POHOREC:</speaker>

               <p>Hvala za uvodno obrazložitev.</p>
               <p>Prešli bomo na razpravo o predlogu zakona v celoti. Opozoril bi na skupen planirani
               čas poslanskih skupin: LDS 10 minut, SDS 5 minut, Združena lista 5 minut, SLS 5
               minut, Nova Slovenija 10 minut, DeSUS 5 minut, Slovenska nacionalna stranka 10 minut
               in vlada 5 minut.</p>
               <p>Besedo dajem kolegu Ivanu Kebriču za predstavitev stališča poslanske skupine DeSUS.
           </p>
            </sp>
            <sp xml:id="SDZ3-Redna-20-2002-11-27.sp116">

               <speaker>IVAN KEBRIČ:</speaker>

               <p>Hvala za besedo, gospod podpredsednik. Spoštovani predstavniki ministrstva, kolegice
               in kolegi! Pred nami je v tretjem branju zakon o invalidskih organizacijah. Vemo, da
               je ta zakon doživljal določene spremembe in zelo, bom rekel pod narekovaji, ogorčene
               razprave v matičnem delovnem telesu, to je v odboru za zdravstvo, delo, družino in
               socialo.</p>
               <p>Menimo, da so se končno izkristiralizirala mnenja in da je pred nami besedilo, ki ga
               je vlada popravila iz drugega branja oziroma upoštevala amandmaje v drugem branju.</p>
               <p>Bistveno je nekaj - da dobivamo konec koncev zakon, ki bo te zadeve uredil tako, kot
               je tu zapisano. Menimo namreč, da vsem pripombam ali željam posameznikov ali
               posameznih društev, invalidskih organizacij ni mogoče ali ni bilo mogoče ustreči.
               Invalidi ne želijo biti potisnjeni ob rob družbe, ne želijo in nočejo usmiljenja,
               ampak želijo - in ta zakon preko njihovih organizacij jim to omogoča - da so
               enakopravni člani družbe, da so enakopravni v vseh pogledih, brez ozira, ali imajo
               tako ali drugačno, ne samo telesno hibo, bodisi od rojstva bodisi zaradi kakršnihkoli
               bolezni ali poškodb, ki so nastale kasneje v času življenja.</p>
               <p>Menimo, da je prav, da je tu osredotočeno in povedano, da se invalidi združujejo
               prostovoljno z ozirom na svoje interese, ki bi jih in jih bodo lahko preko društev
               lažje uveljavljali, kot pa bi jih uveljavljali kot posamezniki.</p>
               <p>Menimo, da je prav, da se priznajo, čeprav vemo, da so invalidska društva zelo
               raznotera, na drugi strani pa tudi ne samo raznolika, ampak se njihovi interesi preko
               društev in prek njihovih zvez razhajajo, namesto da bi se poenotili, saj bi v tem
               primeru bili znatno močnejši kot organizacija in tudi še bolje upoštevani.</p>
               <p>Mi v poslanski skupini bomo podprli ta zakon, ker menimo, ponavljam, da je nujen in
               da je koristen in da je po našem prepričanju pravšnji. Podprli bomo tudi določena
               amandmaja, ker menimo, da je prav, da se z amandmaji izboljša besedilo, ki bo služilo
               invalidskim organizacijam in njihovim članom v boljši popolnosti. Hvala za vaše
               poslušanje.</p>
            </sp>
            <sp xml:id="SDZ3-Redna-20-2002-11-27.sp117">

               <speaker>PODPREDSEDNIK VALENTIN POHOREC:</speaker>

               <p>Hvala za podano stališče. Zdaj bi daj besedo gospe Danici Simšič, Združena lista.
               Namesto nje bo gospa Silva Črnugelj. Prosim, imate besedo.</p>
            </sp>
            <sp xml:id="SDZ3-Redna-20-2002-11-27.sp118">

               <speaker>SILVA ČRNUGELJ:</speaker>

               <p>Hvala za besedo, gospod predsedujoči. Lepo pozdravljeni kolegi in kolegice in
               predstavniki ministrstva za delom, družino in socialne zadeve.</p>
               <p>Danes obravnavamo že drugič na tej seji problematiko invalidskih organizacij. Prvič
               smo včeraj, ko smo obravnavali predlog za razpis predhodnega zakonodajnega
               referenduma o predlogu zakona o invalidskih organizacijah.</p>
               <p>Na tem državnem zboru, pa tudi na delovnem telesu smo skratka kompletni problematiki
               invalidskih organizacij, statusu invalidskih organizacij, načinu delovanja, načinu
               financiranja, namenili kar veliko pozornosti.</p>
               <p>Mediji so ne samo o zakonu, ampak tudi o obeh pobudah referendumskih namenili enako,
               če ne tudi večjo pozornost kot v razpravah, ki so bile opravljene v matičnem telesu
               in v državnem zboru. Verjetno, da je to tudi razlog, da smo včeraj vsi poslanci in
               poslanke v državnem zboru zmogli toliko energije in ob razpravi in ob zakonu, ki je
               dozorel in skupaj z vsemi pripombami, ki so bile dane na tem zboru, tudi utrpel
               določene spremembe, kvalitetne spremembe, tako da je zakon dobil na kakovosti in
               pokazal, da dejansko smo poslanci državnega zbora sposobni sprejemati vse pobude iz
               vseh zainteresiranih skupin in društev in invalidske organizacije, če smo z njimi
               diskutirali. Ker, mislim, da smo vse pobude, ki so bile podane na matičnih telesih in
               tudi na državnem zboru, pa tudi na vseh internih usklajevanjih s posameznimi
               interesnimi skupinami nekako znali in vedeli dobro sprejeti in jih skozi amandmaje,
               ki smo jih v prvi in drugi in tej tretji obravnavi na en način sprejemali,
               vkomporirali in vsaj te njihove interese na nek način tudi zapisali.</p>
               <p>Mislim, da smo poslanci pokazali in dokazali, da je dolgotrajno strpno delo pri
               usklajevanju in komuniciranju z vsemi zainteresiranimi zelo potrebno, saj tukaj teh
               zainteresiranih ni bilo malo, jih je bilo kar veliko. Pokazali smo, da smo sposobni
               prisluhniti in upoštevati mnenja zelo različnih in mnogoterih interesnih skupin,
               društev in organizacij.</p>
               <p>V poslanski skupine Združene liste socialnih demokratov smo temu zakonom in
               nekaterim določilom tega zakona še posebej posvetili več energije, saj je naše
               stališče, da je treba šibkejše in tiste, ki so bolj ogroženi, treba še dodatno
               varovati in zavarovati.</p>
               <p>Menimo, da smo poslanci in poslanke državnega zbora na nek način dokazali in
               pokazali, da znamo po standardih Evrope in evropske demokracije tudi razpravljati.
               Predlog tega zakona, ki ne obsega več kot 40 členov in na ustrezen način ureja
               status, področje delovanja invalidskih organizacij, ki jih definira kot prostovoljne
               in neprofitne organizacije, ki delujejo kot društva v javnem interesu in na področju
               socialnega varstva. Večina pogojev in načinov delovanja in včlanjevanja je ostala
               prepuščena invalidskim organizacijam, da same urejajo svoje v internih aktih in
               mislim, da smo s tem tudi pustili veliko svobodo odločanja in možnost interesnega
               združevanja in proste roke tem istim organizacijam.</p>
               <p>Zakon je jasno določil status invalidskih organizacij, tudi jasno in nedvoumno
               določil, na kakšen način se vodi register teh organizacij, podal je vsebino tega
               registra, določil je tudi način nadzora. Potem je določil gospodarjenje z lastnino
               društev invalidskih organizacij, način upravljanja z lastnino in način gospodarjenja
               s premoženjem društev.</p>
               <p>Glede na dosedanjo razpravo in vse pobude, ki so bile, ter dokazano strpnost bomo
               poslanci Združene liste socialnih demokratov predlog tega zakona podprli.</p>
            </sp>
            <sp xml:id="SDZ3-Redna-20-2002-11-27.sp119">

               <speaker>PODPREDSEDNIK VALENTIN POHOREC:</speaker>

               <p>Hvala. Gospod France Cukjati bo podal stališče poslanske skupine Socialdemokratske
               stranke.</p>
            </sp>
            <sp xml:id="SDZ3-Redna-20-2002-11-27.sp120">

               <speaker>FRANCE CUKJATI:</speaker>

               <p>Hvala za besedo. Spoštovani! Invalidska problematika je zelo široka in raznolika,
               zaradi česar bi zaslužila bolj sistematičen pristop, kot ga pa predstavlja predlagani
               zakon.</p>
               <p>Najprej bi morali sprejeti krovni zakon o humanitarnih organizacijah, nato
               mednarodno klasifikacijo invalidnosti, da bi sploh lahko ugotovili, koliko in kakšne
               invalide imamo; nato zakon o izenačevanju možnosti oseb z invalidnostjo oziroma
               antidiskriminacijski zakon in končno bi nujno potrebovali zakon o usposabljanju in
               zaposlovanju invalidov. Najprej bi torej morali definirati, kdo je invalid in koliko
               jih je ter kakšne pravice jim mora država zagotoviti, šele nato bi lahko govorili,
               kako naj se ti invalidi združujejo in kako uveljavljajo te svoje pravice.</p>
               <p>Zakon o invalidskih organizacijah bi moral biti zadnji in ne prvi v nizu invalidske
               zakonodaje. Pa vendar, zakon je tu, v tretji obravnavi.</p>
               <p>Glavni namen zakona je urediti podeljevanje reprezentativnosti, uzakoniti nacionalni
               svet invalidskih organizacij in vzpostaviti nekaj več reda v finančnem poslovanju teh
               organizacij. Pa tudi v zadnjem branju predlagani zakon pri tem ni najbolj uspešen,
               saj se ga še vedno držijo prirojene anomalije, ki smo jih z amandmaji skušali
               odpraviti, pa žal brez uspeha.</p>
               <p>Najprej gre za osrednje in najbolj občutljivo vprašanje: podeljevanje
               reprezentativnosti. Predlog zakona v 19. členu določa, da mora invalidska
               organizacija za pridobitev reprezentativnosti vključevati, kar pomeni včlanjevati,
               več kot 33% invalidov z enako vrsto invalidnosti ali 33% invalidov z različno vrsto
               invalidnosti, vendar z enakim pravnim ali družbenim statusom. Zakon bo torej za vsako
               vrsto invalidnosti ali status dovoljeval le dve reprezentativni invalidski
               organizaciji. Zato je pri ugotavljanju pogoja 33% včlanjenihinvalidov pričakovati
               hude zaplete, saj se je v zakonu ministrstvo odpovedalo pravici, da bi v dokazilo
               števila članov smelo zahtevati seznam včlanjenih invalidov. Svojo arbitrarno
               odločitev bo ministrstvo lahko gradilo le na izjavi invalidske organizacije o številu
               včlanjenih invalidov. Glede verodostojnosti takih izjav pa imamo ne ravno spodbudne
               izkušnje. Pri volitvah v državni svet leta 1997, na primer, so za dosego večjega
               števila elektorjev nekatere invalidske organizacije navedle tudi desetkrat večje
               število strokovnih delavcev kot leta 1992.</p>
               <p>Rešeno tudi ni vprašanje, čigave interese zastopa posamezna invalidska organizacija.
               Predvsem pri pridobivanju sredstev in raznih drugih ugodnosti, je povsem razumljivo
               pričakovati različne konkurenčne interese različnih organizacij, kar dokazuje tudi
               letošnji zaplet pri podeljevanju sredstev Fiha. Če pa si bo vsaka invalidska
               organizacija prisvajala pravico, da zastopa interese ne le svojih članov, ampak vseh
               invalidov, potem bomo še naprej priča nerešljivim sporom med različnimi interesi.
               Reprezentativnost, po kateri bo posamezna invalidska organizacija lahko definirala in
               zastopala interese tudi tistih invalidov, ki niso ali ne želijo biti njeni člani, ker
               se s stališči organizacije ne strinjajo, je čudna reprezentativnost, ki ne upošteva
               niti minimalnih demokratičnih standardov, svobode združevanja, sooblikovanja in
               zastopanja stališč. S tem zakonom uzakonjamo nemoč invalidov vplivati na obnašanje
               svoje organizacije. Zakon preprečuje, da bi ti invalidi vsaj s svojim nečlanstvom ali
               pa s članstvom pri konkurenčni invalidski organizaciji lahko vplivali na politiko
               svoje organizacije. K zakonu, ki ga bomo danes sprejeli, bo torej že jutri treba
               začeti pisati obsežne spremembe in dopolnitve.</p>
            </sp>
            <sp xml:id="SDZ3-Redna-20-2002-11-27.sp121">

               <speaker>PODPREDSEDNIK VALENTIN POHOREC:</speaker>

               <p>Hvala. Stališče poslanske skupine SLS bo podal kolega Stanislav Brenčič.</p>
            </sp>
            <sp xml:id="SDZ3-Redna-20-2002-11-27.sp122">

               <speaker>STANISLAV BRENČIČ:</speaker>

               <p>Hvala lepa za besedo. O zakonu o invalidskih organizacijah je bilo skozi njegovo
               dolgo obdobje obravnave in sprejemanja povedano že toliko, da tudi ne vidim potrebe,
               da bi kaj posebno veliko govoril o zakonu, ki je praktično postavljen pred nami in
               pred ta državni zbor v dokončni obliki.</p>
               <p>Treba pa je reči to, da je bil tako namen predlagatelja, kot koncept zakona, kot
               navsezadnje vsebinsko vpetost zakona skozi posamezne člene prav gotovo poskus, če nič
               drugega, kako utrditi organiziranost invalidov in s tem vzpostaviti to, kar mora biti
               interes invalidov, najprej njih. Čim boljša organiziranost, da so uspešni v
               sogovorstvu do državnih organov in drugih javnih institucij. Mislim, da se je z
               zakonom več ali manj to doseglo.</p>
               <p>Posamezniki prav gotovo, glede na to, da moramo izhajati iz tega, da so več ali manj
               vsa velika nasprotja, ki vladajo znotraj invalidskih organizacij, nekako plod
               posameznikov. In prav gotovo vrsta posameznikov ni zadovoljna z rešitvami, ampak
               konec koncev je zakon tu. Smiselno je, da se tudi ti posamezniki organizirajo v
               skladu z zakonom in bodo tudi na podlagi svojih nekako preseganj dosegli to, kar
               zakon želi doseči.</p>
               <p>Temeljno poslanstvo je prav gotovo napravljeno. Pričakujem pa poslanstvo ob tem, da
               se bo tudi na osnovi tega zakona poseglo v najkrajšem času po ustreznih spremembah
               določenih javnih predpisov, ki urejujejo ustanovitev in pa tudi razdeljevanje
               sredstev fundacije.</p>
               <p>Zamujamo vis-a-vis tega zakona še z zakonom o humanitarnih in dobrodelnih
               organizacijah in prej ko ga bomo spravili pod streho, prej bomo presegli še eno
               nepreseženo področje. Upam, da se bo zakonodajalec, to je državni zbor, z ustreznim
               predlogom zakona soočil v najkrajšem času.</p>
               <p>Poslanska skupina Slovenske ljudske stranke bo seveda zakon podprla v tretje.
               Podpirala ga je tudi do sedaj in mislim, da bo tudi vprašanje reprezentativnosti v
               praksi preseženo takoj, ko bodo ugotovili, da je tudi tisti, ki z njim ne soglašajo,
               da je reprezentativnost neke vrste višja oblika organiziranosti in v prvi vrsti je ta
               organiziranost potrebna predvsem članom samim - reprezentativne invalidske
               organizacije. Tudi v prvi vrsti se morajo zastopati interesi - najprej svojih članov,
               šele potem je nadgradnja interesov v smislu reprezentativnosti. Hvala lepa.</p>
            </sp>
            <sp xml:id="SDZ3-Redna-20-2002-11-27.sp123">

               <speaker>PODPREDSEDNIK VALENTIN POHOREC:</speaker>

               <p>Hvala vam. Sedaj bi sledilo stališče Slovenske nacionalne stranke, vendar ne vidim
               nikogar prisotnega. Naprej se sicer kot stranka ni prijavila Nova Slovenija, vendar
               me je pred začetkom mag. Janez Drobnič prosil, da bi njegovih 10 minut razdelili na
               stališče in na razpravo. Pa bom pač to dovolil, če nihče temu ne nasprotuje.
               Prosim.</p>
            </sp>
            <sp xml:id="SDZ3-Redna-20-2002-11-27.sp124">

               <speaker>MAG. JANEZ DROBNIČ:</speaker>

               <p>Gospod predsedujoči, hvala lepa za besedo. Lep pozdrav predstavnikom vlade,
               kolegicam in kolegom! Mnenje poslanske skupine Nove Slovenije k zakonu o invalidskih
               organizacij, ki je dvignil toliko prahu v slovenski javnosti. Morda bi se bilo zdaj,
               že tik preden ga sprejmemo do konca, vprašati, zakajje ta zakon dvignil toliko prahu.
               Njegova pobuda je bila verjetno dobronamerna, vendar cel instrumentarij, cel material
               pa ni bil primeren. To je bil material, ki je slovensko javnost, invalidsko javnost,
               pa tudi ostalo razdvojil. Na žalost. Upam, da bomoz zakonom o humanitarnih
               organizacijah, ker sem tudi povedal, kako bom storil, da pričakujemo nek dokument, ki
               bo res skladen in tudi napreden, da ga bomo na drugačen način sprejemali.</p>
               <p>Zakaj ni v redu v začetku bilo besedilo? Zato, ker je izhajalo iz potrebe po
               obstoječi uniformiranosti sedanjih organizacij, ki se pač v tem procesu niso uspele
               demokratizirati. Nekatere ja, nekatere manj, nekatere ne. To je ključni razlog. Konec
               koncev lahko pogledate vodstva teh nekaterih organizacij in boste ugotovili, da so
               isti ljudje že 25 let ali pa 30 let. Zakaj pa tako? Ali se je kdo vprašal? Zato, ker
               imajo vrhovi denar, torej škarje in platno. In na ta način uveljavljajo svojo voljo
               nad posameznikom. To je. Sodobno razumevanje civilne družbe gre v drugi smeri.
               Jeposameznik, ki ima ključne pravice in na njega se je treba zanašati.</p>
               <p>Takšnega zakona o invalidskih organizacijah v Evropi ne poznajo, poznajo pa zakone,
               ki regulirajo dobrodelne in humanitarne organizacije.</p>
               <p>Zdaj se seveda tudi sprašujem, ali bodo invalidske organizacije delale po principih
               dobrodelnosti in humanitarnosti ali ne, ali je to neka "sui generis". To je ključno
               vprašanje. Sam vsekakor razmišljam, da bodo tako delale. Zato sem vložil ali zato smo
               vložili v Novi Sloveniji amandmaje, ki bi takšno vlogo in takšen princip
               uveljavljali. Ker ni bilo razumevanja, kaj je invalidska, kaj je humanitarna, kaj
               dobrodelna organizacija, se nam potem dogajajo stvari v Sloveniji, ki se žal v svetu
               ne dogajajo - ekscesi, ki mečejo slabo luč na vse, čeprav si tega ne zaslužijo, kajti
               humanitarnost, dobrodelnost, filantropija in ne vem še kaj vse, v Sloveniji ima
               tradicijo, ima zgodovinsko tradicijo.</p>
               <p>Torej, katere so še druge problematične stvari.</p>
               <p>Ta zakon naj bi zagotovil integracijo, vendar če pogledamo besedilo, vsaj glede
               reprezentativnosti, dela segregacijo na osnovi medicinskega modela. Kako se bodo
               ljudje opredelili za medicinski model, če imajo kombinirane motnje? Koliko imamo tako
               opredeljenih invalidov? Sam sem član dveh invalidskih organizacij, sicer se ne
               prištevam med invalide, lahko da bom invalid, lahko da me kdo opredeljuje za
               invalida, ampak ne bi rad o tej stvari nadaljeval, želim pa seveda tam delati, kot
               posameznik, nisem noben funkcionar tam, vsepovsod sem kot član in želim pač delati,
               kolikor lahko delam. Ali bomo delili invalide po prizadetosti rok, tetraplegikov,
               paraplegikov in ne vem še kaj vse? Kako potem to reprezentativnost določiti, kako
               sešteti? V Angliji je bil sprožen spor glede tega, ali bi se preštevalo invalide,
               ustavni spor Invalidi so zahtevali, da se jih ne prešteva; upam, da se bo kaj takega
               tudi v naši državi zgodilo, da ne bodo tega dopustili.</p>
               <p>Ne vemo tudi, po kakšni intervenciji je postal zakon po programu acquis, tega
               Evropska unija ne zahteva. Ta zakon je v funkciji delitve sredstev na fundacije za
               financiranje invalidskih in humanitarnih organizacij. V Novi Sloveniji ne bi radi
               videli, da to zacementira, pač pa da odpre možnosti. Po drugi strani pa je res, da
               sofinancirajo tiste, ki imajo dobre programe, resnično dobre programe.</p>
               <p>V postopku smo vložili nekaj amandmajev in moram reči, da so tudi druge poslanske
               skupine našim predlogom prisluhnile, vsaj glede tistih ključnih stvari, glede
               regulacije, tako da je zakon nekoliko izboljšan in imamo malo boljše mnenje o
               njem.</p>
               <p>Zakon odslikava vse antagonizme pri pridobitvi sredstev, porabi sredstev in nadzoru.
               Prejemniki sredstev iz fundacije - tu se je treba dotakniti fundacije, zato ker se
               večina sredstev za delovanje teh organizacij zagotavlja iz fundacije - torej
               prejemniki sredstev so hkrati izvajalci in nadzorniki, odločajo o pridobitvi
               sredstev, porabi sredstev in nadzoru in so hkrati tudi koristniki. To je nekoliko
               sporno. Hvala.</p>
               <p>Sam upam in v naši poslanski skupini upamo, da se bodo te stvari morda izboljšale z
               boljšim delovanjem fundacij, da bomo imeli nekako boljši sistem, da bomo državljani
               sami odvajali za dobrodelne in humanitarne organizacije ali invalidske organizacije
               in imeli tudi od tega nekatere olajšave. Da bo princip delovanja fundacij zaživel,
               potem pa bojo vstopali tisti, ki bodo to financirali, in se bo ta enostranska moč
               porazgubila in bojo po eni strani ta organizacija - predstavniki interesov, na drugi
               strani se bodo pa izdiferencirali izvajalci, ki bodo delali pod principom
               racionalnosti, dostopnosti in koristnosti za invalide in druge prizadete osebe.</p>
               <p>Zavedamo se, če bo zakon v takšni dikciji sprejet, kot je sedaj, bo imelo
               ministrstvo za delo z registracijo, z reprezentativnostjo ogromno težav. Tako jim ne
               zavidam dela, ki bo, in nastajalo bo veliko sporov. Mi smo predlagali nekatere
               rešitve, ki bi bile bolj enostavne, bolj sprejemljive za invalide. Žal ni bilo tega
               posluha. Morda bomo pa ob drugi priložnosti se našli pa spremenili.</p>
               <p>Dve pobudi sta bili vloženi za ugotavljanje za pravno presojo: ena na ustavnem
               sodišču in druga na upravnem sodišču. Po našem razmišljanju bi bilo veliko bolj
               pametno, če bi odločanje o tem zakonu preložili morda za en mesec, pa do tačas dobili
               mnenje ustavnega in pa upravnega sodišča in bi s tem nekako odstranili kakršnokoli
               senco spora. Na tem zakonu so se žal pojavili veliki spori.</p>
               <p>Upam in želim in prizadevajmo si za to, da ob zakonu o humanitarnih organizacijah, za
               katerega smo se zavezali oziroma se je prejšnje zasedanje zavezalo, da se kaj
               takšnega ne bo zgodilo, kajti naš skupen namen je vendar, narediti v teh težkih
               razmerah kar se da mogoče dobro za to kategorijo ljudi, ki je potrebna naše
               pozornosti. Hvala lepa.</p>
            </sp>
            <sp xml:id="SDZ3-Redna-20-2002-11-27.sp125">

               <speaker>PODPREDSEDNIK VALENTIN POHOREC:</speaker>

               <p>Hvala. In iz principa enakih možnosti, gospod Ljubo Germič, LDS, da vašo skupno
               razpravo razdelite na stališče skupine LDS in potem poslanca.</p>
            </sp>
            <sp xml:id="SDZ3-Redna-20-2002-11-27.sp126">

               <speaker>LJUBO GERMIČ:</speaker>

               <p>Hvala lepa, gospod predsedujoči. Spoštovane dame, v imenu predlagatelja, spoštovane
               kolegice in kolegi! Tako kot v drugi obravnavi bomo tudi v poslanskem klubu Liberalne
               demokracije podprli zakon o invalidskih organizacijah tudi sedaj v tretji obravnavi.
               Torej, govorimo o zakonu, ki je glede na njegov smoter, na kratko rečeno, v ureditvi
               pravnega statusa invalidskih organizacij in s tega vidika pretežno tehnične narave,
               je gotovo eden tistih predlogov zakonov, ki je bil in je še vedno predmet intenzivne
               polemike, predvsem v delih, ki se navezujejo na reprezentativnost in financiranje
               invalidskih organizacij.</p>
               <p>Gledano s celotnega vidika invalidskega varstva je evidentno, da zakon o invalidskih
               organizacijah ne more in ne bo rešil in uredil vseh odprtih vprašanj in težav s tega
               področja. Pravzaprav bo uredil predvsem status invalidskih organizacij, ostala odprta
               vprašanja pa bodo zapadla pod domeno drugih zakonov, kijih bo treba v najkrajšem
               možnem času še sprejeti. Kot že večkrat omenjeni zakon o enakih možnostih, zakon o
               usposabljanju in zaposlovanju invalidov in zakon o humanitarnih organizacijah.</p>
               <p>Kljub temu menimo, da so s sprejetimi amandmaji v drugi obravnavi nedvoumno uredili
               sporne točke predloga zakona, ki bi potencialno lahko omogočali napačne
               interpretacije in zavoljo le-teh omogočale potencialne manipulacije v zvezi z
               reprezentativnostjo. Pri tem bi želel še enkrat poudariti rešitve, ki opredeljujejo
               vprašanja reprezentativnosti in s tem tudi povezanega financiranja invalidskih
               organizacij.</p>
               <p>Prvič. Status reprezentativnosti ne pomeni ekskluzivnosti v dialogu z državo. Le-ta
               mora vsa odprta vprašanja s področja invalidskega varstva usklajevati z vsemi
               invalidskimi organizacijami, ki za to izkažejo interes. Vse invalidske organizacije,
               ne glede na status reprezentativnosti, namreč delujejo v javnem interesu.</p>
               <p>Drugič. Nacionalni svet invalidskih organizacij kot asociacija, ki združuje
               reprezentativne in ostale invalidske organizacije, ki delujejo na državni ravni, mora
               biti odprt za vse organizacije, ki izpolnjujejo z zakonom o invalidskih organizacijah
               predpisane pogoje, pri čemer so vse članice tega sveta med sabo enakopravne.</p>
               <p>Tretjič. Status invalidske organizacije ni izključujoč pogoj za pridobivanje javnih
               sredstev, katera se morajo dodeljevati na osnovi kakovosti in obsega prijavljenih
               programov oziroma vsebin.</p>
               <p>In četrtič. Reprezentativnost ne pomeni vnaprejšnje prednosti pri pridobitvi
               sredstev s strani fundacij invalidskih in humanitarnih organizacij, saj morajo imeti
               vse invalidske organizacije pri pridobivanju finančnih sredstev s strani fundacij
               enak izhodiščni položaj.</p>
               <p>Kot sem že omenil, zakon o invalidskih organizacijah le delno rešuje vsa odprta
               vprašanja in težave s področja invalidskega varstva. Tako je na primer pridobivanje
               finančnih sredstev v okviru fundacije invalidskih in humanitarnih organizacij v
               zakonu o invalidskih organizacijah možno opredeliti le z omejenega vidika, ki vsem
               invalidskim organizacijam zagotavlja enake možnosti. Zavedajoč se omejitev v zakonu o
               invalidskih organizacijah pri tem in drugi vprašanjih smo mnenja, da je treba
               proučiti in ustrezno spremeniti zakon o lastninskem preoblikovanju Loterije Slovenije
               in drugihzakonskih in podzakonskih aktov, s katerimi se naj uredi tudi sestava sveta
               fundacije za financiranje invalidskih in humanitarnih organizacija tako, da
               prejemniki sredstev v okviru fundacije v njem ne bodo imele večine, ter zadeve
               urediti tako, da bodo vnaprej preprečene vse potencialne ... <stage>/nerazumljivo./</stage> ...
               osnove.</p>
               <p>Kot sem že omenil v začetku in kljub navedenim pomislekom, bomo v poslanskem klubu
               Liberalne demokracije zakon v tretji obravnavi podprli. Pri tem bomo podprli tudi
               amandma vlade k 29. členu tega zakona. Hvala lepa.</p>
            </sp>
            <sp xml:id="SDZ3-Redna-20-2002-11-27.sp127">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj prehajamo na razpravo posameznikov, poslank in poslancev. Bom dal
               najprej besedo Stanislavu Brenčiču, ki je tudi prijavljen se odpoveduje v tem
               trenutku. Zato dajem besedo Mariu Gaspariniju. Prosim.</p>
            </sp>
            <sp xml:id="SDZ3-Redna-20-2002-11-27.sp128">

               <speaker>MARIO GASPARINI:</speaker>

               <p>Hvala lepa, gospod podpredsednik. Lepo pozdravljeni vsi.</p>
               <p>Torej, ko smo že prvič dobili ta zakon v obravnavo in to je bilo pred leti, sem si
               mislil, da pa bomo v tem parlamentu pravzaprav s konsenzom sprejeli, da ne bo toliko
               te delitve na ene in na druge.</p>
               <p>No, pa vendar se je to zgodilo in se dogaja še naprej. Mislim, da nekateri
               pravzaprav še nekako "kurijo" to stanje naprej. Res pa je, da imamo dve liniji
               pravzaprav v teh naših invalidskih organizacijah. To dobro vemo. Pokazalo se je tudi
               ob razpisu referenduma: eni in drugi so razpisali - mislim na te podpise, za razpis
               referenduma so zbirali in tako naprej. Do tega potem ni prišlo. Pa tudi to
               manipuliramo v tem parlamentu. Invalidske organizacije, jaz jih gledam tako, da bi
               jih morali urediti tako, da smo vsi "za". Ne, da se tukaj kregamo in smo se kregali
               že leta in leta.</p>
               <p>V glavnem, zdaj imamo ta zakon pred sabo, pa danes poslušam, da je pravzaprav glavni
               cilj tega zakona, da naredimo te organizacije reprezentativne organizacije, da je to
               glavno v tem zakonu. Mislim, da ni res. Ta zakon ima nekih 40 členov in od jih tega
               samo 7 govori o reprezentativnosti. To se pravi, da tudi 30 členov govori o nečem
               drugem in verjetno to drugo je pomembno tudi za te organizacije.</p>
               <p>Potem sem poslušal malo prej o teh sporih. Spori so. Ampak spori v samih invalidskih
               organizacijah, tistih ki, jih imamo danes, so prisotni, to priznam. Ampak se gre samo
               za en velik spor, to je denarni spor, torej finančni spor. Mene to niti toliko ne -
               nebi smel reči, da me ne briga, ampak mene prizadene toliko, da se med sabo tako pač,
               kot se dogaja po organizacijah, da si nismo pač enakega mnenja, ampak da prav iz te
               hiše še nekatere dvigujemo, da imajo prav, za druge mislimo, da nimajo prav in tako
               naprej.</p>
               <p>Osebno grem s tistimi, za katere mislim, da so bolj reprezentativni kot drugi.
               Tisti, ki nam trdijo, da imajo ogromno večino invalidov pri sebi. Drugi pač poslanci,
               če hočete tudi politične skupine, pravzaprav držijo s tistimi, ki so v manjšini, tako
               se deklarirajo. Tako mislim, da to ni dobro za ta zakon. Tako res ne vem, kaj se bo
               dogajalo naprej.</p>
               <p>Sam vidim, da so tukaj glavni problem finance, ker se ti ljudje znajo organizirati
               in tudi dobro delajo. Je treba pogledati njihove programe, je treba pogledati to, kar
               so do sedaj naredili. Mislim, da je glavni problem pravzaprav: kdo deli to pogačo,
               kdo dobi večji kos. Imamo možnosti, da predlagamo nov upravni odbor ali kako se že
               imenuje, ki potem opravlja tudi to funkcijo delitev sredstev. Z njihove strani pa
               dobimo vedno odgovor: če ima neka invalidska organizacija pošten, sprejemljiv
               program, potem se ta program financira. In mislim, da tudi ministrstvo gleda na to na
               tak način. In verjetno dobro veste, da so nam večkrat zatrdili, da to tudi počno. To
               se pravi, da upoštevajo programe, ki jih da posamezna invalidska organizacija. No,
               upajmo, da je tako, sam upam, da bo še naprej tako.</p>
               <p>No, kot rečeno, bo sedaj upravni odbor spremenil verjetno. Imamo predloge, da zdaj
               izbiramo nove člane in bomo videli, kako bo tam.</p>
               <p>Seveda, glavni problem sam vidim v pravilniku, ki potem določi sestavo tega odbora
               ali kaj že to je. Ker tam potem pride do preglasovanja in tako naprej, in tu je
               problem prav v tem pravilniku in tega bi bilo treba zamenjati, to bi bilo treba
               narediti. Mislim, da zakon ne sme tu določiti, kako se bodo finančna sredstva delila,
               ampak v pravilniku je treba pravila igre napisati in se tudi držati teh pravil.</p>
               <p>Torej, sam bom podprl ta zakon, ker mislim, da je že precej let na dnevnem redu, saj
               smo ga že večkrat imeli na mizi, pa dali dol, in mislim, da je skrajni čas, da se to
               uredi. Hvala.</p>
            </sp>
            <sp xml:id="SDZ3-Redna-20-2002-11-27.sp129">

               <speaker>PODPREDSEDNIK VALENTIN POHOREC:</speaker>

               <p>Hvala vam. S tem zaključujem razpravo o predlogu zakona v celoti.</p>
               <p>Na osnovi pregleda amandmajev z dne 20.11.2002 bomo vodili razpravo še o členih in
               vloženih amandmajih k tem členom.</p>
               <p>Najprej dajem v razpravo člen 8 in amandma poslanske skupine Nove Slovenije k temu
               členu. Kdo želi besedo? Kolega Drobnič, prosim.</p>
            </sp>
            <sp xml:id="SDZ3-Redna-20-2002-11-27.sp130">

               <speaker>MAG. JANEZ DROBNIČ:</speaker>

               <p>Hvala lepa za besedo. Torej, mi smo ponovno vložili ta amandma, z jasnim namenom, da
               se zagotovi vlaganje, pa tudi ustanavljanje invalidskega podjetja, zavoda. Torej vse
               tiste institucije, vse tiste asociacije, ki so namenjene za dejavnost, ne pa za to,
               da se pridobiva dobiček na trgu, to je jasno sporočilo iz tega.</p>
               <p>Glede na vse zaplete, ki smo jih imeli v Sloveniji, bi toplo priporočal, da je ta
               amandma sprejet. Obstoječe stanje, kar se tiče invalidskih podjetij, je tudi s tem
               našim amandmajem ohranjeno. Hvala lepa.</p>
            </sp>
            <sp xml:id="SDZ3-Redna-20-2002-11-27.sp131">

               <speaker>PODPREDSEDNIK VALENTIN POHOREC:</speaker>

               <p>Hvala. Želi še kdo besedo o členu 8? Kolega Kebrič.</p>
            </sp>
            <sp xml:id="SDZ3-Redna-20-2002-11-27.sp132">

               <speaker>IVAN KEBRIČ:</speaker>

               <p>Hvala za besedo. Že prej sem dvignil roko, ker sem želel še v svojem imenu nekaj
               dodati, z ozirom na čas, ki smo ga imeli. Vendar bom izkoristil to ob tem členu, ki
               ga ne podpiram kot takega, kajti organizacija, ki nima namena pridobiti nekaj, in z
               ozirom na 7. člen, ki jasno opredeljuje te zahteve, je, mislim, ta amandma po svoje
               odveč, saj so že v 7. in 8. členu zadeve, kar se tiče ustanavljanja invalidskih
               podjetij v skupnem interesu, jasne.</p>
               <p>Želim pa ob tem povedati še naslednje, kar se tega tiče. Recimo, nisem mnenja, da je
               ta zakon povzročil spore. Spori so bili. Demokratično je, da se pač ljudje združujejo
               in zamenjajo. Najpomembnejše je to, da je to prostovoljno. Osebno bom povedal, ker
               sem invalid, pa nisem član nobene organizacije, bom povedal, da je mnogo ljudi, ki
               imajo osebne telesne ali druge hibe, pa niso šli na komisijo, da bi jim to bilo
               priznano. To je za mene svoboda, to je za mene demokratično, če pa želijo invalidi
               predvsem, da bi bili močnejši, kot sem povedal v imenu poslanske skupine, bi se
               morali združevati, poenotiti v svojih hotenjih. Hvala lepa.</p>
            </sp>
            <sp xml:id="SDZ3-Redna-20-2002-11-27.sp133">

               <speaker>PODPREDSEDNIK VALENTIN POHOREC:</speaker>

               <p>Hvala. Prosimo, da smo pozorni na prekoračitev časa. Še želi kdo? Kolega Drobnič.</p>
            </sp>
            <sp xml:id="SDZ3-Redna-20-2002-11-27.sp134">

               <speaker>MAG. JANEZ DROBNIČ:</speaker>

               <p>Gospod Kebrič, rad bi vam repliciral. Glejte, če pogledate strukturo dohodkov oziroma
               sredstev, pridobitve sredstev za humanitarno, dobrodelno ali invalidsko. Nobeden od
               tistih, ki jih donira, ne bo dal zato, da bi oni vlagali sredstva naprej. Vsak da z
               določenim namenom. In tako je tudi prav. Kakor boste pa vi izdvojili nek denar in ga
               vtaknili v neko drugo podjetje, bo to zgrešeno, ker ne bo za tisti namen, ker bilo je
               pa za namen pridobivanje dobička. To vam pa nobeden od tistih ne bo zagotavljal. In
               to je princip, princip, ki bi se ga veljalo držati. Sploh pa v naši državi, ko nimamo
               teh standardov postavljenih pa tudi uzanc ne. Hvala.</p>
            </sp>
            <sp xml:id="SDZ3-Redna-20-2002-11-27.sp135">

               <speaker>PODPREDSEDNIK VALENTIN POHOREC:</speaker>

               <p>Hvala. Nihče ne želi več razpravljati, zato zaključujem razpravo po 8. členu in
               prehajamo na člen 27 in amandma vlade k členu 27. Želi kdo besedo? Nihče. Zaključujem
               razpravo po členu 27. in amandmaju. In še člen 29 in amandma vlade k členu 29. Želi
               kdo besedo? Nihče. Zaključujem tudi razpravo po členu 29 in s temrazpravo o
               členih.</p>
               <p>O amandmajih in predlogu zakona bomo v skladu s časovnim potekom seje glasovali
               danes ob 19. uri in 45 minut.</p>
               <p>S tem prekinjam to točko dnevnega reda. Ob 15.05 bomo nadaljevali s 16. točko
               dnevnega reda. Do tačas pa pavza. Hvala lepa za sodelovanje predstavnicam vlade in
               vsem vam za razpravo.</p>
               <stage type="time">(Seja je bila prekinjena ob 14.51 uri in se je nadaljevala ob 15.06 uri.)</stage>
            </sp>
            <sp xml:id="SDZ3-Redna-20-2002-11-27.sp136">

               <speaker>PODPREDSEDNIK VALENTIN POHOREC:</speaker>

               <p>- <title>16. TOČKO DNEVNEGA REDA</title>, to je na</p>
               <p>
                  <title>TRETJO OBRAVNAVO PREDLOGA ZAKONA O IZVAJANJU REJNIŠKE DEJAVNOSTI.</title>
               </p>

               <p>Predlog zakona je v obravnavo zboru predložila vlada Republike Slovenije. Pozdravljam
               v naši sredini predstavnike vlade, državno sekretarko gospo Alenko Kovšca in pa
               svetovalko vlade gospo Vlasto Rozman in dajem besedo za dopolnilno obrazložitev gospe
               Alenki Kovšca. Prosim, imate pet minut za uvod.</p>
            </sp>
            <sp xml:id="SDZ3-Redna-20-2002-11-27.sp137">

               <speaker>ALENKA KOVŠCA:</speaker>

               <p>Hvala lepa. Prav gotovo imamo pred sabo zakon, ki morda v javnosti ni dobil
               prepotrebne pozornosti, ureja pa področje delovanja skrbi za otroke, za katere starši
               ne znajo, ne zmorejo ali nočejo ustrezno skrbeti. S tem zakonom bomo dobili enega od
               tistih aktov, katerega osnovni namen je to dejavnost dvigniti na višjo kvalitetno
               raven, zato upravičeno pričakujemo vašo podporo.</p>
               <p>Kot je bilo že pri pripravi zakona pojasnjeno, predlog zakona o izvajanju rejniške
               dejavnosti operacionalizira vsebino dela in naloge vseh udeleženih v rejniški
               dejavnosti: rejnic oziroma rejnikov, rejenk oziroma rejencev, njihovih bioloških
               družin in centrov za socialno delo.</p>
               <p>Predlog zakona ureja pogoje, ki jih mora izpolnjevati oseba, ki želi izvajati
               rejniško dejavnost, postopek pridobitve dovoljenja, postopek in pogoje za izvajanje
               dejavnosti kot poklic, določene normative, opredeljuje dolžnost rejnikov in naloge
               centrov za socialno delo pri izvajanju te dejavnosti. Ob pripravi zakona in oceni
               strukture stroškov smo upoštevali za materialne stroške za rejenca 40% povprečnih
               izdatkov na odraslo osebo, izračunanih na dan 1.1.2002, v katerih so upoštevane
               potrošne in nepotrošne dobrine. Rejnica je na podlagi sedanjega predloga zakona za
               posameznega rejenca upravičena do 48.586 tolarjev in 18.870 tolarjev v višini zneska
               dodatka za najnižji dohodkovni razred za prvega otroka, kar skupaj znaša 67.456
               tolarjev.</p>
               <p>Ob analizi cene standardnih storitev institucionalnega varstva otrok in mladostnikov
               z motnjami v telesnem in duševnem razvoju je bilo ugotovljeno, da je ocena potrebnih
               sredstev za izdatke za blago in storitve, ki je izhajala iz realizacije prvih šestih
               mesecev v letu 2001, v teh zavodih 67.654 tolarjev mesečno na otroka oziroma ob
               priznani rasti sredstev za materialne stroške v letu 2002 72.398. Ob tem bi rada
               opozorila, da gre v tem primeru v zavodih za otroke, ki so po zakonu o starševskem
               varstvu in družinskih prejemkih, če so rejniki in so v rejništvu upravičeni še do
               dodatka za nego v višini 18.000 oziroma 36.000 SIT.</p>
               <p>To torej pomeni, da se naš predlog priznanja oskrbnine minimalno razlikuje od ocene
               cene materialnih stroškov za otroka v teh zavodih oziroma da so poleg tega rejniki,
               ki potrebujejo še posebno nego, upravičeni tudi do zgoraj omenjenih dodatkov.</p>
               <p>Za realizacijo zakona bomo dodatno potrebovali 274 milijonov 234.000 tolarjev na
               letni ravni. Hvala lepa.</p>
            </sp>
            <sp xml:id="SDZ3-Redna-20-2002-11-27.sp138">

               <speaker>PODPREDSEDNIK VALENTIN POHOREC:</speaker>

               <p>Hvala gospa državna sekretarka. Na skupni čas razprave vas bo opozarjala ura in
               zvočni signal, prijavili pa so: LDS 5 minut, SDS 5 minut, Združena lista 5 minut, SLS
               5 minut, Nova Slovenija 10 minut in Slovenska nacionalna 10 minut, vlada 5 minut,
               tako da se skušajte držati teh časov.</p>
               <p>O predlogu zakona v celoti bomo zdaj dali besedo poslanskim skupinam, da predstavijo
               svoja stališča. Najprej dajem besedo gospe Silvi Črnugelj za stališče Združene liste
               socialnih demokratov. Prosim.</p>
            </sp>
            <sp xml:id="SDZ3-Redna-20-2002-11-27.sp139">

               <speaker>SILVA ČRNUGELJ:</speaker>

               <p>Hvala lepa za besedo. Lepo pozdravljeni, spoštovani kolegi in kolegice, predstavnici
               ministrstva za družino in socialne zadeve, gospa Alenka Kovšca in njena sodelavka!</p>
               <p>Danes imamo pred sabo zakon, ki sistemsko ureja izvajanje rejniške dejavnosti, ki je
               bila doslej razpršena in obravnavana delno v zakonu o zakonski zvezi in družinskih
               razmerjih in delno v zakonu o socialnem varstvu.</p>
               <p>V Sloveniji trenutno živi 500 rejniških družin in okoli 1.275 otrok, medtem ko je v
               petih zavodih za usposabljanje in sedemnajstih vzgojnih zavodih nameščenih več kot
               1.380 otrok, zato je toliko bolj pomembno, da je ta materija tako urejena, saj bi po
               nekaterih ocenah v primeru, da rejništvo ne bi bilo tako dobro razširjeno in s tako
               dolgo tradicijo, bi v Sloveniji potrebovali 16 novih zavodov, le-ti pa bi
               obremenjevali državni proračun mnogo bolj, kot bo država letos namenila za izvajanje
               tega zakona, saj bo država zagotovila dobro milijardo 600 milijonov tolarjev.</p>
               <p>V poslanski skupini Združene liste socialnih demokratov zakon podpiramo, saj jasno
               opredeljuje pogoje in normative, ki jih morajo izpolnjevati tisti, ki želijo izvajati
               rejniško dejavnost. Zakon pa ne pozabi tudi dolžnosti in vloge centrov za socialno
               delo pri postopku za pridobitev statusa oziroma dovoljenja za izvajanje rejniške
               dejavnosti.</p>
               <p>Pomembno je tudi dejstvo, da so jasno opredeljene pristojnosti ministrstva pri
               vodenju evidenc, enako tudi določilo o usposabljanju, saj samo usposabljanje
               zagotavlja kakovost dejavnosti rejništva.</p>
               <p>Zakon opredeljuje tudi pogoje, pod katerimi preneha veljavnost delovanja,
               opravljanja rejniške dejavnosti. Ta zakon ureja tudi pogoje in postopke za izvajanje
               poklicne rejniške dejavnosti, definira register na ministrstvu, ki vodi osebne
               podatke, datum začetka in datum prenehanja izvajanja rejniške dejavnosti kot poklica.</p>
               <p>V poslanski skupini Združene liste socialnih demokratov se nam še posebej zdi
               pomembno poglavje, ki ureja financiranje rejniške dejavnosti, saj to na nek način
               omogoča dejavnost in jo ohranja. Opredeljuje in zvišuje sedanje stroške na 48.586
               tolarjev. Rejniki bodo po temzakonu deležni tudi otroškega dodatka, določenega za
               najnižji dohodkovni razred za prvega otroka, in ta trenutno znaša 18.870 tolarjev. Za
               dobrih pet tisočakov se bo zvišalo tudi plačilo dela za rejnika, ki bo znašalo 22.000
               tolarjev.</p>
               <p>O posameznih rešitvah in vzrokih za nekatere zakonske opredelitve smo uvodoma že
               precej slišali od državne sekretarke in tu ni kaj dosti povedati, razen morda želje
               vseh nas v poslanski skupini Združene liste socialnih demokratov, da bi ta zakon
               dejansko čim prej tudi dokončno bil sprejet.</p>
               <p>Zakon tudi opredeljuje razliko med poklicnimi in nepoklicnimi rejnicami. Ta je tudi
               v tem, da država plačujejo prispevek za zdravstveno in pokojninsko zavarovanje, ki
               znaša 54.000 tolarjev.</p>
               <p>V poslanski skupini Združene liste socialdemokratov bomo ta zakon podprli. Hvala
               lepa.</p>
            </sp>
            <sp xml:id="SDZ3-Redna-20-2002-11-27.sp140">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem kolegu Francu Cukjatiju za stališče Socialdemokratov
               Slovenije.</p>
            </sp>
            <sp xml:id="SDZ3-Redna-20-2002-11-27.sp141">

               <speaker>FRANCE CUKJATI:</speaker>

               <p>Hvala za besedo. Spoštovani! Zagotovo gre za pomembno zadevo, kajti, če s čim lahko
               kvalitetno priskoči država na pomoč otrokom, ki so simbolično na tak ali drugačen
               način izgubili svoje starše, je vsekakor možnost rejniške družine. To se namreč po
               kvaliteti in po dobrobiti otroka ne more primerjati z zavodsko oskrbo. V tem, upam,
               smo si vsi edini. Ponovno ponavljam tezo, ki sem jo že enkrat omenil, da tudi če bi
               bila rejniška dejavnost za državo dražja, bi jo država morala prednostno obravnavati
               v primerjavi z zavodsko obravnavo. Tako smo zagotovo veseli, da se skuša to področje
               bolje urediti.</p>
               <p>Obenem opažamo, da zakon upravičeno postavlja pred rejnike nove zahteve, in sicer
               zahteva od rejnikov poklicno oziroma strokovno izobrazbe, zahteva izpopolnjevanje,
               izobraževanje najmanj vsakih pet let in pa zahteva tudi poleg vseh stvari tudi
               primerno materialno osnovo, ki jo bodo lahko nudili rejencem. V 31. členu je rečeno,
               da pri pripravi ocene center za socialno delo rejnika ugotovi primernost bivalnih
               pogojev celotne družine, posebej pa prostorov in opreme, namenjene otroku oziroma
               otrokom, ki jih je prejel v rejništvo. Torej, poskrbeti mora tudi za primerno sobo s
               pohištvom in tako dalje.</p>
               <p>Ko smo na prejšnjem zasedanju polemizirali s številko 44.000, ki je bila namenjena
               kritju materialnih stroškov za rejenca, je bil potem seveda sprejet amandma, s
               katerim so se ti stroški dvignili za slabe štiri tisočake, z obrazložitvijo, da je
               res treba upoštevati tudi stroške nepotrošnih dobrin, kar seveda soba in oprema
               zagotovo sta. Za štiri tisočake zagotoviti primerno sobo in opremo, si ne znam
               predstavljati. To je lahko samo šotor na vrtu. Zagotovo je tu še vedno krivičen
               odnos: obenem država zahteva primeren materialni standard za rejenca, po drugi strani
               pa ne priznava teh stroškov oziroma smešno nizke stroške. Žaljivo nizke stroške.
               Dobro veste, da je študentska soba 20.000 tolarjev ali kaj podobnega, ne pa slabe
               štiri tisočake, gospodje. Kot smo slišali, so materialni stroški pri zavodski oskrbi
               priznani znatno višje. V letošnjem letu bi jih ocenjevali prek 80.000 na rejenca.
               Zato se nam zdi nekoliko žaljivo, da ni bil sprejet naš amandma, ki smo ga takrat
               predlagali, v višini 62.000. In še vedno tukaj pravzaprav zija ena simbolična žaljiva
               odločitev, da se priznavajo materialni stroški samo v višini 48.000 tolarjev.</p>
               <p>Menim, da je tukaj vendar negativen odnos do takšne oskrbe izražen, in sicer odnos,
               ki seveda za proračun ne pomeni nič bistvenega, pomeni pa za simboliko in za
               simboličen odnos naše države do boljše kvalitete oskrbe rejencev.</p>
            </sp>
            <sp xml:id="SDZ3-Redna-20-2002-11-27.sp142">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Stališče poslanske skupine Slovenske ljudske stranke bo podal kolega
               Stanislav Brenčič. Prosim.</p>
            </sp>
            <sp xml:id="SDZ3-Redna-20-2002-11-27.sp143">

               <speaker>STANISLAV BRENČIČ:</speaker>

               <p>Hvala lepa. Naša poslanska skupina bo seveda tudi v tretje podprla zakon. Mislim, da
               so v njem rešitve dobre. Podprli bomo pa tudi predloženi amandma k 51. členu. Brez,
               da razglabljam zdaj o višini sredstev, ki naj se rejniku priznajo kot materialni
               stroški, je predlog, s katerim operira predlagatelj, prenizek. Pa da ne primerjamo
               strošek, ki ga ima država z rejencem, če je v zavodu ali če je pri rejniku In če ne
               primerjamo kvalitete za osebnost človeka, če je pri rejniku ali če je pri zavodu.
               Zato bomo podprli amandma k 51. členu, da se obseg materialnih sredstev za rejenca
               prizna v višini 62.000. Vsekakor pa zakon podpiramo kot celoto. Hvala.</p>
            </sp>
            <sp xml:id="SDZ3-Redna-20-2002-11-27.sp144">

               <speaker>PODPREDSEDNIK VALENTIN POHOREC:</speaker>

               <p>Hvala. Stališče Slovenske nacionalne stranke, prijavljen Zmago Jelinčič, ga ni ni.
               Stališče Nove Slovenije, kolega Janez Drobnič.</p>
            </sp>
            <sp xml:id="SDZ3-Redna-20-2002-11-27.sp145">

               <speaker>MAG. JANEZ DROBNIČ:</speaker>

               <p>Lepo pozdravljeni, predstavniki vlade in ostali prisotni! Kot je bilo že rečeno, ima
               rejništvo v Sloveniji tradicijo, imamo veliko rejniških družin, in dobro je tako, da
               čim več tistih, ki pač ne morejo živeti pri svojih bioloških starših, lahko živijo v
               prijetnem domačem okolju in ne v zavodskem. To se je pač izkazalo kot boljša rešitev
               v svetu in pri nas.</p>
               <p>Ali so te materialne stimulacije primerne ali ne, ali je milijarda 600 in še nekaj,
               kot sem seznanjen - saj je tako, ali ne? - ali toliko zadostuje, ali je to veliko ali
               malo za otroke, ki so dani v rejniške družine. Ja, lahko rečete, da je to veliko, če
               pa primerjate nagrade v Elanu, ki so bile več kot milijardo za pet ljudi, ki so si
               poleg plače razdelili še ta denar, pa ta zadeva dobi čisto drugačen pomen in drugačno
               dimenzijo. Tam je, izgleda, za tiste nagrade kar naklonjenost v Sloveniji in ni
               nobenega takšnega izbruha ali pa ni potrebne kritike. Ja, vse stvari so relativne.
               Skratka, zato smo mi tudi vložili amandma, ki bolj upošteva materialne stroške.</p>
               <p>Verjetno je temeljna odločitev in ključna odločitev, da rejniška družina sprejme
               otroka, ne materialna stimulacija, potreben je nagib, potrebna so čustva, potreben je
               topel odnos, potrebno je imeti smisel za takšno dejavnost. Seveda pa ni mogoče
               graditi sodobne rejniške dejavnosti v Sloveniji zgolj na teh atributih, na teh
               predpostavkah. Za dejavnost, ki jo sicer prevzamejo, ki bi jo sicer morala država in
               jo prevzema država, jim je treba zagotoviti primerno nadomestilo, ki mora ustrezati
               materialnim stroškom za vse tisto, kar je potrebno za življenje.</p>
               <p>Da bi dobili primerjavo, smo zaprosili ministrstvo za delo, da bi nam dalo podatke,
               kolikšni so ti stroški primerjalno v zavodih, v zavodih, kjer ni potrebno dodatnega
               tretmaja bodisi vzgojnega ali rehabilitacijskega za fizične ali drugačne
               prizadetosti. Vendar nekako ni bilo tega odgovora. S tem seveda sam nisem bil
               zadovoljen. Zdaj je nekaj dodatnih podatkov prišlo na mizo, vendar primerjalnih še
               vedno ne, tako da bi imeli boljši vpogled. S tem nočem reči, da je treba vse tiste
               stvari, ki so, v enaki meri zastopati. Vemo, da pri rejniških družinah se
               zagotavljajo nekatere storitve z zunanjimi izvajalci in moramo vključiti v celoten
               strošek tudi takšno dejavnost. Vendar za celovito primerjavo bi bilo pa dobro, če bi
               to dobili.</p>
               <p>Usposabljanje je potrebno, vendar pa ob tem obstaja določena dilema. Z usposabljanjem
               lahko dosežemo nekaj, ne moremo pa tega osebnega smisla, osebnega čuta. Ti otroci ne
               potrebujejo visoko strokovnega tretmaja, potrebujejo toplo ognjišče in dobro
               sprejetost družin - to, kar je običajno v sodobnih družinahproblem, ne strokovno
               obravnavanje otroka, ampak sprejetost, ga čutiti na človeški način! To je tisto in
               zato tudi kakšna specializirano rejništvo morda pri otrocih, ki imajo posebne
               potrebe, so specifično prizadeti, pride, sicer pa moramo težiti, da zagotovimo
               otrokom takšno okolje, da se bodo spoznavali z avtentičnimi vlogami, kar jim bo
               koristilo pri vključevanju v nadaljnje življenje ali pa pri formiranju lastne družine
               naprej.</p>
               <p>Zavedati se moramo tudi ob tem, kako pomembne so zdrave družine z zdravimi odnosi,
               ki nudijo toplo okolje za naše najmlajše pa tudi nekoliko starejše.</p>
               <p>Predlogu zakona v poslanski skupini ne bomo nasprotovali in ga bomo podprli, seveda
               z željo, da se sprejmejo tudi naši predlogi.</p>
            </sp>
            <sp xml:id="SDZ3-Redna-20-2002-11-27.sp146">

               <speaker>PODPREDSEDNIK VALENTIN POHOREC:</speaker>

               <p>Hvala lepa. To so bila stališča poslanskih skupin. Zdaj dajem besedo poslankam in
               poslancem. Najprej gospe Stanislavi Stopar, LDS.</p>
            </sp>
            <sp xml:id="SDZ3-Redna-20-2002-11-27.sp147">

               <speaker>STANISLAVA STOPAR:</speaker>

               <p>Hvala lepa, gospod podpredsednik. Bi kar s tega mesta, ker vas imam vse pred seboj,
               hvala. Torej že v drugi obravnavi zakona o rejniški dejavnosti sem v imenu poslanske
               skupine Liberalne demokracije poudarila pomen tega zakona. Dejavnost rejništva z več
               desetletno tradicijo prehaja s tem zakonom v višjo kvaliteto, ki gre v korist vsakega
               otroka, ki je nameščen v rejniško družino.</p>
               <p>Z uveljavitvijo zakona se bo uresničila pobuda vseh, ki se ukvarjajo z rejništvom,
               to je, da le-to opredelimo v posebnem zakonu. Zavedamo se, da vseh želja tistih, ki
               se ukvarjajo s to dejavnostjo, v tem zakonu verjetno nismo izpolnili. Vendar s
               sprejetjem amandmaja v drugi obravnavi k 51. členu drugega odstavka, ki je zajet v
               tretjem branju, pa je dano zagotovilo, da ohranimo razmerja v višini materialnih
               sredstev in tistimi, ki so enakovredno obravnavani po zakonih, kot je zakon o
               socialnem varstvu in zakon o starševskem varstvu in družinskih prejemkih. Torej gre
               za nekaka enaka merila v primerjavi z obema zakonoma.</p>
               <p>V poslanski skupini zato amandmaja k 51. členu ne moremo podpreti. Poslanci
               Liberalne demokracije Slovenije podpiramo ta zakon o rejniški dejavnosti, ki ga je
               poslala vlada v tretjo obravnavo, ker v njem ugotavljamo sistemsko ureditev izvajanja
               rejniške dejavnosti, z glavnim ciljem nuditi otroku, ki vstopa v rejniško družino,
               čimbolj ustrezno obravnavo. Hvala lepa.</p>
            </sp>
            <sp xml:id="SDZ3-Redna-20-2002-11-27.sp148">

               <speaker>PODPREDSEDNIK VALENTIN POHOREC:</speaker>

               <p>Hvala vam. Želi kot posameznik, ki je najavljen, še kolega Drobnič razpravo?
               <stage>(Ne.)</stage></p>
               <p>Kolega Brenčič? Prosim.</p>
            </sp>
            <sp xml:id="SDZ3-Redna-20-2002-11-27.sp149">

               <speaker>STANISLAV BRENČIČ:</speaker>

               <p>Hvala lepa. V primeru rejništva govorimo o usodi, ki je zaznamovala določenega
               otroka. Govorimo o ljudeh, rejnikih, ki imajo neko vsebino v sebi, da so šli naproti
               tem otrokom. Tega poslanstva se ne da plačati. O tem sem se pogovarjal s številnimi
               rejniki, med drugimi tudi z dr. Možganom, in je barantanje o tem, ali bomo v smislu
               priznanja materialnih stroškov porušili neko razmerje, ki je nekako utečeno iz
               naslova socialnega varstva, odveč. Denarja ni, s katerim bi lahko to dobro dejanje
               nagradili.</p>
               <p>Dobro pa je, da je ta nagrada, priznanih materialnih stroškov, tako visoka, kot je
               tudi pristop teh rejnikov v tem smislu. Rejniki ne jemljejo tega otroka v rejništvo
               kot izhod v materialnem smislu. Sprejmejo ga kot svojega. Še več. Vsebina jim nekako
               veli, da delajo prej razlike v plus, v korist tega otroka. Ko se jaz pogovarjam z dr.
               Možganom, je to tako. In sem prepričan, da tudi v gro primerih to je tako. Rejniki
               nudijo temu rejencu ne samo to, kar je košarica po izračunu materialnih stroškov na
               družinskega člana, na otroka, ampak vse kaj drugega. Pa še vedno je ta strošek za
               državo najmanj dvakrat manjši, kot je strošek, če je ta rejenec v zavodu. Zato
               ponovim, naša poslanska skupina bo, glede na strošek, ki predstavlja v državnem
               proračunu, glede na obseg rejencev, nekje dobrih 20 milijonov, podprla. Kaj šele, če
               pomislim, da smo mi danes zopet sprejeli že novo novelo k zakonu o žrtvah vojnega
               nasilja in je tisti strošek neprimerljivo skoraj desetkratnik tega. Pa ni noben
               problem, pa ni nobenih primerjav. Ampak tam gre za usodo ljudi, ki jim ne gre ta
               materialni dobro njim, ampak gre že naprej, njihovim vnukom. Tu gre pa za usodo
               otrok, ki jih je zaznamovala. Pristopili so dobri ljudje, ki to usodo spreminjajo v
               dobro. Zato ne barantajmo za teh 20.000 oziroma še manj, pri materialnih stroških.
               Naša poslanska skupina bo vsekakor ta amandma podprla. Hvala.</p>
            </sp>
            <sp xml:id="SDZ3-Redna-20-2002-11-27.sp150">

               <speaker>PODPREDSEDNIK VALENTIN POHOREC:</speaker>

               <p>Hvala. Dajem besedo gospe državni sekretarki. Prosim.</p>
            </sp>
            <sp xml:id="SDZ3-Redna-20-2002-11-27.sp151">

               <speaker>ALENKA KOVŠCA:</speaker>

               <p>Hvala za besedo. Mislim, da sem dolžna pojasniti, glede na to, da sta dva
               razpravljavca že razpravljala o deležu stroškov. Jaz moram reči, da se sicer nanaša
               to na obrazložitev amandmaja k 51. členu, vendar se moram oglasiti že sedaj, da je
               izračun napačen. Gre za 265 milijonov 500 tisoč, ne za 22 milijonov, kot tukaj piše,
               ker ta številka ni zmnožena z 12 meseci. To je več, kot še enkrat toliko, kolikor gre
               za povečanje zakona. Hvala.</p>
            </sp>
            <sp xml:id="SDZ3-Redna-20-2002-11-27.sp152">

               <speaker>PODPREDSEDNIK VALENTIN POHOREC:</speaker>

               <p>Hvala. S tem zaključujem razpravo o predlogu zakona v celoti.</p>
               <p>Prehajamo na razpravo o členih in vloženih amandmajih, ki jo bomo vodili na podlagi
               pregleda amandmajev z dne 20.11.2002.</p>
               <p>V razpravo dajem 51. člen in amandma poslanske skupine Nove Slovenije k temu členu.
               Kdo želi besedo? Gospa Stanislava Stopar, prosim.</p>
            </sp>
            <sp xml:id="SDZ3-Redna-20-2002-11-27.sp153">

               <speaker>STANISLAVA STOPAR:</speaker>

               <p>Hvala lepa. Glede na čas, ki mi je ostal, bi želela te trenutke še izrabiti.</p>
               <p>Prihajam z območja, kjer se je leta 1928 v prvem zdravstvenem domu Lukovica začelo
               to rejništvo, in menim, da vse tegobe, dobrote te veje dejavnosti dobro poznam.
               Toliko bolje, ker sem 35 let poučevala na centralni osnovni šoli in ker sem tudi v
               zadnjih 15 letih ravnateljevanja bila izjemno soočena s tem problemom.</p>
               <p>Strinjam se, da je težko barantati, za kakšno ceno materialnih stroškov bomo vzeli
               ali ne vzeli oziroma nagradili ali ne nagradili rejnice, ki bo otroka sprejela v
               varstvo - otroka, ki je dobil novo čustveno oporo, vsaj to si za naš Črni graben z
               Moravško dolino, v katerem je največ rejništva, upam trditi. Ne morem pa podpreti
               tega amandmaja, ker se mi zdi, da delam krivico mnogim drugim, tudi družinam, ki se
               ukvarjajo oziroma vzgajajo svoje otroke in ki tako ali drugače tudi živijo v težkih
               materialnih pogojih. Zato tudi v svojem imenu povem, da tega amandmaja ne morem
               sprejeti. Cenim enakovredna merila in mislim, da nam zakon v 51. členu z amandmajem,
               ki smo ga sprejeli v drugem branju, to prinaša. Hvala lepa.</p>
            </sp>
            <sp xml:id="SDZ3-Redna-20-2002-11-27.sp154">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem kolegu Drobniču.</p>
            </sp>
            <sp xml:id="SDZ3-Redna-20-2002-11-27.sp155">

               <speaker>MAG. JANEZ DROBNIČ:</speaker>

               <p>Pridružujem se mnenju kolega, gospoda Brenčiča, da ni najbolj smiselno in dostojno se
               iti barantanje. Vendar kljub temu je treba pogledati resnici v oči in te primerjave
               tudi opraviti.</p>
               <p>Zato sem že v razpravi na delovnem telesu povprašal, koliko znašajo povprečni
               stroški za nekoga, ki je nameščen v zavod, koliko stanejo za nekoga, ki je nameščen v
               rejniško družino, in koliko, denimo, stane sicer otrok v domači družini, s košarico
               in tako naprej. To je treba primerjati, zato da se dobi nek primeren občutek, kam
               umestiti. Seveda so pa ključno vprašanje materialni stroški, materialni stroški in pa
               na drugi strani priznavanje dela, cene dela.</p>
               <p>Če priznavamo ceno dela, ne vem, tri otroke za eno polno zaposlitev, potem polna
               zaposlitev vemo, kakšen je strošek, in ta strošek je treba priznati. Mi smo dolgo
               časa zapostavljali tiste matere, ki so ostale doma in rekli, saj to ni kaj pomembno
               in jih nismo primerjali z opravljanjem dela tistih, ki so delali v vrtcu. Ampak to je
               treba primerjati. To so poklici, to so identični poklici, identične naloge. In to je
               treba vzeti v poštev. Ne pa reči, po mojem občutku je tako. Ves čas se vrtimo okrog
               teh stroškov, priznavanja teh stroškov.</p>
               <p>Seveda to bo pomenilo povečanje, jaz se opravičujem za tiste navedbe, če je dvanajst
               mesecev, pomeni več kot približno 200 milijonov. Zdaj pa še tisto dodam, ko so se mi
               smejali ob primerjavi, to je pa tisto, kar je dobil en menedžer za dodatno nagrado,
               za vse otroke, ki bi dobili toliko zaradi povečanja. To je pa to. To je druga plat
               resnice.</p>
               <p>Ampak ključni so materialni stroški. Izračun materialnih stroškov, brez potiskanja
               glave v pesek. Hvala.</p>
            </sp>
            <sp xml:id="SDZ3-Redna-20-2002-11-27.sp156">

               <speaker>PODPREDSEDNIK VALENTIN POHOREC:</speaker>

               <p>Hvala. Dobra minuta je še ostala, kolega Mario Gasparini, imate besedo.</p>
            </sp>
            <sp xml:id="SDZ3-Redna-20-2002-11-27.sp157">

               <speaker>MARIO GASPARINI:</speaker>

               <p>Hvala, samo eno minuto. Torej primerjamo zdaj stroške, ki jo ima rejniška družina in
               zavod. Ne primerjate pa stroškov, ki jih ima rejniška družina, pa navadna družina. To
               se pravi delavka, tista, ki je bila na televiziji, ki ima 60.000 plače, ki ima enega
               otroka, pa še moža, recimo, invalida. Zakaj tega ne primerjate? Jaz nimam nič proti.
               Gospod Brenčič, se strinjam z vami, da je to nizko. Ampak je nizko tudi za te
               družine, ki imajo po 60, 70.000 dohodkov. Torej morate tudi to vzeti v obzir. Ne
               zavod. Zavod ima režijo. Režijski stroški so pač taki, kot so. Ampak, če ima tri, ste
               rekli tri, ne vem, na eno vzgojiteljico, da jih bo tri rejnike... Če ima en rejnik
               tri otroke, pomnožite to s približno 70.000, pa boste videli, da je to primerno. Saj
               ni, saj jaz tudi pravim, da ni, ampak je primeren dohodek. ...<stage>/Opozorilni znak za
               konec./</stage>...</p>
            </sp>
            <sp xml:id="SDZ3-Redna-20-2002-11-27.sp158">

               <speaker>PODPREDSEDNIK VALENTIN POHOREC:</speaker>

               <p>Hvala. In še kolega Brenčič, prosim.</p>
            </sp>
            <sp xml:id="SDZ3-Redna-20-2002-11-27.sp159">

               <speaker>STANISLAV BRENČIČ:</speaker>

               <p>Hvala lepa za besedo. Povsem jasno je, kaj vodi starše k temu, da se odločajo za
               otroka in kaj starši od svojega otroka pričakujejo. Povsem druga situacija pa je
               takrat, ko se je rejnik odločil, da stopi namesto drugega starša ali da stopi kot
               starš k otroku, ki je zgubil starša ali ga je starš zavrgel. Ta odnos ne moremo dati
               mi v enačaj, nikakor. Mene kot starša do svojega otroka, za katerega sem se odločil,
               ker sem tako smatral in je to v meni, in mene kot rejnika do otroka, ki sem ga videl
               tam, da je ostal brez starša in sem ga vzel kot starš. To se v stroških ne da
               primerjati. Ne!</p>
               <p>In kaj lahko starš pričakuje od svojega otroka in kaj lahko rejnik pričakuje od
               rejenca tekom svojih starih dni? Vse to je del te vsebine in je ne moremo dati v
               enačaj. Hvala.</p>
            </sp>
            <sp xml:id="SDZ3-Redna-20-2002-11-27.sp160">

               <speaker>PODPREDSEDNIK VALENTIN POHOREC:</speaker>

               <p>Hvala. Ali še kdo želi razpravo o tem členu in amandmaju? Ker ne, zaključujem
               razpravo o 51. členu in amandmaju k temu členu. O amandmaju in členu ter predlogu
               zakona bomo v skladu s časovnim potekom seje odločali danes ob 19.45 uri. S tem
               prekinjam to točko dnevnega reda in prekinjam sejo do začetka 17. točke dnevnega
               reda, ki bo ob 15.55 uri. Do ta čas pa kratka pavza. Hvala lepa predstavnicima vlade,
               gospe Kovšca in Rozmanovi in vsem vam za razpravo in sodelovanje.</p>
               <stage type="time">(Seja je bila prekinjena ob 15.41 uri in se je nadaljevala ob 15.56 uri.)</stage>
            </sp>
            <sp xml:id="SDZ3-Redna-20-2002-11-27.sp161">

               <speaker>PODPREDSEDNIK VALENTIN POHOREC:</speaker>

               <p>Nadaljujemo z delom seje državnega zbora. Prehajamo na <title>17. TOČKO DNEVNEGA REDA
                  - TRETJA OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O
                  ZAGOTAVLJANJU SREDSTEV ZA NEKATER E NUJNE PROGRAME REPUBLIKE SLOVENIJE V KULTURI.</title>
               </p>
               <p>Predlog zakona je v obravnavo predložila skupina poslancev s prvopodpisano Majdo
               Širca. Zato dajem besedo najprej predstavnici skupine predlagateljev gospe Majdi
               Širca. Prosim.</p>
            </sp>
            <sp xml:id="SDZ3-Redna-20-2002-11-27.sp162">

               <speaker>MAJDA ŠIRCA:</speaker>

               <p>Hvala lepa. Smo v tretjem branju zakona o tako imenovanem kulturnem tolarju.
               Pravzaprav smo v branju pred tako rekoč že v drugi obravnavi zaprtem zakonu. A
               vendarle se je, tudi v tretji, pojavilo še nekaj predlogov. To, da se nam teme
               oziroma potrebe nenehno odpirajo, da ne rečem v nekih primerih ponavljajo, zagotovo
               priča na eni strani o tem, da so zahteve na področju urejanja predvsem
               infrastrukturnih vprašanj na področju kulture resnično akutne.</p>
               <p>Po drugi strani pa priča deloma tudi o tem, da so poslanci zagreti, da ne rečem
               občutljivi, za tiste posege, ki bi jih v svojih sredinah radi prednostno urejali, pa
               četudi še niso v prioritetnem načrtu. Tako imamo kar nekaj amandmajev iz točno
               določenih okolij in so bili že opredeljeni v prehodnih postopkih, a nič ni hudo, če
               jih še enkrat komentiramo. Predlagatelji menimo, da ne bi širili dosedanje začrtane
               in tudi z vlado in za vlado sprejemljive skupne usode. V tem smislu ne bi podpirali
               oziroma ne podpiramo sedem novih predlogov, ki širijo skupno vsoto 29 milijard
               319.000 tolarjev še za dobrih 500 milijonov. Toda razlog neodobravanja oziroma
               nepodpore tem dodatnim amandmajem je tudi drugje. Naj navedem le nekaj okvirnih
               kriterijev pri ovrednotenju oziroma pri opredelitvi do vloženih dodatnih amandmajev
               za urejanje dodatnih sedmih primerov.</p>
               <p>V nekaterih primerih vlada že sproža aktivnosti za najnujnejšo sanacijo, hkrati pa
               še ni odločnih korakov, kjer bi bila namembnost objekta oziroma način njegove uporabe
               že dodelana. Če dam kot primer tukaj grad Dornavo. V drugih primerih niso izdelani še
               programi za ustrezno izrabo, občine pa tudi še niso dorekle svojih namer. Če dam za
               primer grad Lantjeri v Vipavi oziroma Slap pri Vipavi, to se pravi grad Lože. Drugje,
               recimo v graščini Polskava je objekt v zasebni lasti in zanj ni zagotovljena ustrezna
               namembnost, kot pravijo strokovne službe. Grad v Slovenski Bistrici je sicer last
               države, a vendarle je treba povedati, da se ga postopoma sanira znotraj rednega
               financiranja ministrstva za kulturo. Cerkev sv. Jožefa v Slovenski Bistrici ravno
               tako po mnenju strokovnih služb ni gradbeno ogrožena, prenova opreme se lahko izpelje
               tudi v okviru namenske postavke ministrstva za kulturo. Šmartno na Pohorju, cerkev
               sv. Martina pa je v postopku prenov fresk. Financira se iz rednega programa, postopki
               pa naj bi se zaključili v letu 2004.</p>
               <p>Lahko rečem, da gre za kar nekaj posegov, ki že tečejo znotraj predloženih
               amandmajev, o katerih predlagatelji amandmajev morebiti niso bili še dovolj
               seznanjeni.</p>
               <p>Ob poročilu naj vas opozorim tudi na mnenje sekretariata zakonodajnega zbora,
               zakonodajno pravne službe, ki opozarja na redakcijski popravek, ki se je zgodil ob
               nerodnem prepisu iz drugega v tretje branje in ne spreminja končnih vrednostnih
               številk znotraj druge tabele, ki govori o približevanju mednarodnim standardom za
               splošno izobraževalne knjižnice v obdobju 2004 - 2008, ampak samo korigira napačno
               prepisane številke. Opozarjam, da ne gre za poseg v tabele, da se ne rušijo nikakršni
               redi, ampak se samo pravilno ubesedi tekst. Kot sem razumela, obstaja še en amandma,
               katerega predlagatelj je izrazil voljo, da bi ga umaknil, kar pa bomo v teku
               procedure najbrž dorekli. Hvala lepa.</p>
            </sp>
            <sp xml:id="SDZ3-Redna-20-2002-11-27.sp163">

               <speaker>PODPREDSEDNIK VALENTIN POHOREC:</speaker>

               <p>Hvala. Z nami je predstavnik vlade, državni sekretar v ministrstvu za kulturo, gospod
               Ciril Baškovič, ki mu dajem besedo za predstavitev mnenja vlade. Prosim.</p>
            </sp>
            <sp xml:id="SDZ3-Redna-20-2002-11-27.sp164">

               <speaker>CIRIL BAŠKOVIČ:</speaker>

               <p>Spoštovani državni zbor, gospod podpredsednik! Dovolite, da spomnim, da predlagani
               zakon pomeni pravzaprav vsebinsko nadaljevanje zaradi prenizkih odmerkov proračunskih
               sredstev v letih 1998-2003, komaj tretjinsko izpolnjenega sedaj veljavnega zakona z
               enakimi nameni. Zaradi poteka časa ga je bilo treba v določenih točkah dopolniti z
               novimi, pomembnejšimi vsebinami.</p>
               <p>Rad bi povedal v imenu pristojnega resorja in vlade, da predlagamo oziroma podpiramo
               rešitve, ki bi šle v naslednji smeri: naj se skupna vsota 29 milijard 319 milijonov
               ne povečuje, zaradi razlogov, ki jih ni treba posebej razlagati, in da naj se v
               osnovi obdržijo rešitve, ki jih je vaš spoštovani zbor že izglasoval v drugi
               obravnavi. Torej nasprotujemo amandmajem, glavni argument pa ni v tem, da bi menili,
               da je katerikoli amandma šel nasproti manj vrednim spomenikom, daleč od tega. Pač pa
               vam lahko zagotavljam, in če bo treba kasneje v razpravi podrobneje povem, da je
               mogoče večino teh objektov primerno tudi vnaprej spremljati iz tako imenovanega
               rednega programa obnavljanja oziroma podpiranja, postavljanja v funkcijo.</p>
               <p>Pri knjižnicah pa gre za ustrezen predlog, res da bi še kakšno lahko uvrstili na ta
               spisek, vendar v kombinaciji z rednimi sredstvi, zato menimo, da bo v obdobju do leta
               2008 mogoče tudi na tem področju ob izglasovanem zakonu večji del stvari v Sloveniji
               urediti tako, da bomo to splošno mrežo znanja, informatike, kulture in informacijske
               družbe zadovoljivo razvili in podprli. Hvala lepa.</p>
            </sp>
            <sp xml:id="SDZ3-Redna-20-2002-11-27.sp165">

               <speaker>PODPREDSEDNIK VALENTIN POHOREC:</speaker>

               <p>Hvala vam.</p>
               <p>Prehajamo na obravnavo zakona v celoti. Besede imajo predstavniki poslanskih skupin.
               Besedo dajem najprej predstavniku združene liste socialnih demokratov; namesto Sama
               Bevka bo to podala gospa Majda Potrata.</p>
            </sp>
            <sp xml:id="SDZ3-Redna-20-2002-11-27.sp166">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
               gospod državni sekretar! Poslanska skupina združene liste socialnih demokratov bo
               podprla predlog zakona o spremembah in dopolnitvah zakona o zagotavljanju sredstev za
               nekatere nujne programe Republike Slovenije v kulturi za obdobje od leta 2004 do
               2008. Dovolite mi, da to stališče pojasnim.</p>
               <p>Osnovni zakon, ki se bo iztekel naslednje leto, bo, računajoč tudi sprejeti proračun
               za leto 2003, realiziral 36,3% od načrtovanega. Prav zaradi tega je trojica poslancev
               Združene liste socialnih demokratov najprej pripravila predlog, s katerim bi se
               veljavnost zakona podaljšala do leta 2005, vendar ga je nato umaknila, ker je Samo
               Bevk v imenu Združene liste socialnih demokratov sopredlagatelj pričujočega predloga,
               s katerim se čas veljavnosti podaljšuje, hkrati pa se vsebinsko razširja po
               posameznih dosedanjih štirih programskih sklopih in z dodatnim petim programskim
               sklopom, to je spodbujanje kulturniških mrež na področju posredovanja založništva,
               kinematografije in sodobne informacijske tehnologije v obdobju naslednjih petih
               let.</p>
               <p>Razlogi za takšno odločitev niso bistveno drugačni od tistih iz leta 1998, ko je bil
               osnovni zakon z dvetretjinsko večino v državnem zboru sprejet. Prednostna naloga še
               vedno ostaja ureditev osnovnih prostorov za nekatere osrednje javne kulturne zavode.</p>
               <p>V zadnjih 20 letih je bilo nekaj večjih investicij, predvsem v nekaterih regijskih
               središčih, medtem ko so osrednji kulturni zavodi ostali prostorsko utesnjeni. Zato ne
               preseneča, da je za ta programski sklop namenjena polovica predvidenih sredstev.</p>
               <p>Posebej naj opozorim, da v tem sklopu ostaja še veliko neuresničenega iz osnovnega
               zakona. In to bi se moralo obravnavati prednostno.</p>
               <p>Kulturna dediščina je temeljni konstitutivni del državne in narodne identitete.
               Ustava Republike Slovenije zavezuje državo, da mora skrbeti za ohranjanje naravnega
               bogastva in kulturne dediščine ter ustvarjati možnosti za skladen, civilizacijski in
               kulturni razvoj Slovenije.Skrb za ohranjanje kulturne dediščine pa nalaga tudi
               lokalnim skupnostim.</p>
               <p>Ta skrb in obveznost je naložena naši državi tudi s številnimi mednarodnimi pravnimi
               predpisi, ker dediščina ni last samo enega naroda in ene generacije, ampak svetovne
               skupnosti ter vseh preteklih in prihodnjih generacij, ki smo jim odgovorni s svojim
               delom in ravnanjem.</p>
               <p>Za ustrezno varovanje dediščine moramo zagotoviti dodatna proračunska sredstva, da
               se propadanje kulturnih spomenikov ne bo nadaljevalo. Na seznamu predlagane novele
               zakona je več kot 100 spomenikov: arheoloških, grajskih, sakralnih, utrdbenih,
               obrambnih, tehniških in zgodovinskih spomenikov, starih mestnih trških in vaških
               jeder, samostanov, spominskih hiš in muzejev na prostem.</p>
               <p>Posebej pomembno je,da so z vseh delov Slovenije. Slovensko knjižničarstvo dosega
               visoko strokovno raven v urejanju in poslovanju. Knjižnice so jo dosegale predvsem
               pri organizaciji poslovanja in uvajanju sodobnih tehnologij. Vendar pa slovenske
               knjižnice močno zaostajajo pri doseganju mednarodnih standardov pri letnem dotoku
               knjig na prebivalca in pri prostorskih zmogljivostih.</p>
               <p>Razlika med dejansko potrebnimi sredstvi in dejansko razpoložljivimi sredstvi za
               dejavnost knjižnic je prevelika. Zato so predvidena sredstva za nakup knjig, za
               bibliobuse, predvsem pa za znatno povečana sredstva za informatizacijo knjižnic, pa
               tudi sredstva za investicije, predvidena v okviru drugega programskega sklopa za
               približevanje mednarodnim standardom v knjižničarstvu in tako boljši usposobljenosti
               za opravljanje nalog, ki jih imajo knjižnice v vseživljenjskem učenju, več kot
               utemeljena. To naj potrdi podatek, da so si na primer v letu 2000 naši državljani in
               državljanke izposodili 19 milijonov knjig. Ohranjanje dosežene stopnje razvoja
               ljubiteljske kulture in izenačevanje razvojnih standardov po lokalnih skupnostih še
               vedno ostajata med nujnimi programi republike Slovenije v kulturi.</p>
               <p>Ljubiteljstvo predstavlja v vsej slovenski kulturni tradiciji temeljno podlago za
               splošni kulturni standard ljudi in za poklicno kulturo. Po podatkih Zveze kulturnih
               društev deluje v Sloveniji okoli 2.500 kulturnih društev. Vanje pa je vključenih
               blizu sto tisoč ljudi. Če izhajam iz pravice do kulture, ki je temeljna človekova
               pravica, se ta lahko v najbolj elementarni obliki, na ravni posameznikove dejavnosti
               v kulturi in na ravni posameznika kot naslovnika kulturne dejavnosti, uresničuje prav
               v ljubiteljski kulturi. Ta pa v slovenskih razmerah, na primer v zborovskem petju,
               poleg vseh drugih pozitivnih učinkov pogosto dosega kakovostni presežek in odličnost.
               Brez te podlage si ni mogoče zamisliti narodne kulturne samobitnosti ter prav izjemno
               razvito in pluralistično kulturno ljubiteljstvo lahko konkurira močnim vplivom tujih
               kultur.</p>
               <p>Kulturniške mreže, kot skrajšano poimenujem peti programski sklop, pa so pomembne
               tudi zaradi zaščite slovenskega kulturnega prostora znotraj globalizacijskih tokov in
               lažje dostopnosti kulturnih dobrin na področju založništva, novih medijev in filmske
               umetnosti.</p>
               <p>Zaradi dosedanjih izkušenj pri realizaciji osnovnega zakona in pri zagotavljanju
               deleža lokalnih skupnosti za posamezne programe podpiramo dosedanji način
               financiranja investicij. To je v višini 50% vrednosti, če ni za posamezne projekte
               drugače določeno. Ta odstotek se seveda nanaša na delež države.</p>
               <p>Ob koncu naj poudarim, da si bo poslanska skupina Združene liste socialnih
               demokratov prizadevala, da bodo načrtovana proračunska sredstva zagotovljena in bo
               realizacija ob izteku tega zakona višja, kot je obstoječa realizacija osnovnega
               zakona. Hvala.</p>
            </sp>
            <sp xml:id="SDZ3-Redna-20-2002-11-27.sp167">

               <speaker>PODPREDSEDNIK VALENTIN POHOREC:</speaker>

               <p>Hvala vam. Zdaj dajem besedo poslanski skupini SLS in kolegu Janezu Podobniku.</p>
            </sp>
            <sp xml:id="SDZ3-Redna-20-2002-11-27.sp168">

               <speaker>JANEZ PODOBNIK:</speaker>

               <p>Hvala podpredsednik. Razumljivo je, da bom na tem mestu povedal, da poslanska skupina
               Slovenske ljudske stranke podpira predlog zakona o spremembah in dopolnitvah zakona o
               zagotavljanju sredstev za nekatere nujne programe Republike Slovenije v kulturi, v
               tretji obravnavi.</p>
               <p>O sami vsebini podpore sem na tem mestu že govoril pred nekaj tedni na tem mestu, in
               sicer o odnosu do nekaterih amandmajev. Vemo, da predlagatelji morajo podati stališča
               do amandmajev in v večini primerov bom sledil stališču, kot jih je povedala
               prvopodpisana pod ta zakon, kolegica Širca.</p>
               <p>V zadnjem mesecu dni je dosti potiho prišla v poslanske skupine ena zelo obsežna
               knjiga z lepim ovitkom, ki se imenuje Analiza stanja na področju kulture in predlog
               prednostnih ciljev. Obsežno gradivo, rekel bi, veliko delo kulturnega ministrstva.
               Morda boste presenečeni, kolegice in kolegi, ampak v poslanski skupini smo se
               odločili, da bomo obdelali to gradivo, je pa zelo vezano na vsebino tega zakona, še
               posebej področje od strani 312 naprej, to je analiza stanja na področju varstva
               kulturne dediščine in arhivskega gradiva - nepremična kulturna dediščina, premična
               kulturna dediščina, arhivsko gradivo. Tudi nekoliko kritični bomo pri tem. Če vas bo
               pa zamikalo, pa lahko pogledate na internetno stran naše stranke, kjer je nekaj
               stališč že zapisanih.</p>
               <p>Ko smo v poslanski skupini razmišljali, na kakšen način bi državni zbor pospremil
               kulturni tolar 2 v življenje, smo prišli do zaključka, da bi na tem mestu predlagali
               kolegicam in kolegom, da v naslednjih mesecih razmišljamo še o nekaterih potezah
               zakonodajalca, ki bodo dale večjo težo temu zakonu.</p>
               <p>Prvi od naših predlogov je, da bi sledili evropski praksi, da bi tudi v Sloveniji v
               prihodnjem letu, ko bomo sprejemali celovit zakon, omogočili finančne olajšave za
               lastnike kulturnih spomenikov. Če to naredimo v tem mandatu, bomo naredili zelo
               veliko in bomo pravzaprav dali piko na i kulturnemu tolarju 2. To se pravi, da z
               zakonom omogočimo finančne olajšave za lastnike kulturnih spomenikov. Če bomo to
               uveljavili, se bo po našem mnenju zelo povečal interes tudi za strokovno vzdrževanje
               kulturnih spomenikov. S tem bi tudi obogatili ali pa spodbudili kulturno mecenstvo. V
               Sloveniji je ta pojav še premalo podprt, je pa zelo pozitiven in ga ves razviti svet
               pozna.</p>
               <p>V tem gradivu, ki je pravzaprav vezano tudi na gradivo zakona, ki ga imamo pred
               seboj, torej v gradivu kulturnega ministrstva piše, da "država in večina občin nimajo
               mehanizmov za podpiranje rednega vzdrževanja spomenikov in dediščine". To je dosti
               črnogleda ugotovitev. Mehanizmi so, vprašanje pa je, koliko so izkoriščeni. Namreč,
               če ni mehanizmov, potem se tudi postavlja vprašanje, ali se upoštevajo varstvene
               zahteve za posamezne kulturne spomenike.</p>
               <p>Mi smo zelo veseli, da se je v zadnjem letu zelo okrepilo prizadevanje tudi
               kulturnega ministrstva, da se bolnišnico Franjo vpiše na seznam Unesca. Imamo pa
               dodaten predlog: ker je arhitekt Plečnik praktično eden tistih slovenskih umetnikov,
               ki je resnično po vsem svetu znan in priznan, da bi poskušali vsa njegova dela tudi
               dodatno zakonsko zavarovati.</p>
               <p>Tretja zadeva, ki je vezana pa na premično dediščino - naš zakon se je dotika sicer
               nekoliko bolj obrobno, pa vendarle se je - na tem mestu želimo opozoriti, da je žal v
               preteklih letih šlo v tujino po legalni ali pa tudi nelegalni poti veliko take
               dediščine.Gre pa za vprašanje, ali na ta način, če Slovenija nima urejenega tega
               področja tudi na zakonski ravni, ali Slovenija ne izgublja tudi verodostojnosti pri
               mednarodnih organizacijah <stage>(govorim seveda o premični dediščini)</stage>.</p>
               <p>In še nekaj je. Gre za vprašanje, na kakšen način v državi, v kateri smo z zakonom
               in ustavo uveljavili tržno socialni model ekonomije - nekateri bi mu lahko rekli, da
               je to kapitalistični model - na kakšen način je ta model tak, da bo vendarle ob
               delovanju kapitalističnega ekonomskega sistema nepremična in premična kulturna
               dediščina še vedno kvalitetno zavarovana.</p>
               <p>Zaključujem z arhivistiko. Za področje arhivistike je država pokazala nekoliko več
               zanimanja šele, žal, ob množičnem iskanju dokumentov v zvezi z denacionalizacijo in
               nekaterimi drugimi podobnimi zadevami, medtem ko je žal za starejše gradivo premalo
               razumevanja. Preveč fondov ostaja neobdelanih in s tem nedostopnih za študij. Upamo,
               da bodo vsaj nekatere finančne postavke zakona, za katerega sem prepričan, da bo
               sprejet z veliko večino, omogočile, da bi se tudi to starejše gradivo zelo kvalitetno
               obdelalo.</p>
               <p>Kot rečeno, naša poslanska skupina zakon podpira. Hvala lepa.</p>
            </sp>
            <sp xml:id="SDZ3-Redna-20-2002-11-27.sp169">

               <speaker>PODPREDSEDNIK VALENTIN POHOREC:</speaker>

               <p>Hvala vam. Sledilo bi stališče slovenske nacionalne stranke, vendar kolega Zmaga
               Jelinčiča Plemenitega ni, zato bi s tem zaključili predstavitve stališč poslanskih
               skupin.</p>
               <p>Prehajamo na obravnavo predloga zakona s strani poslank in poslancev. Najprej dajem
               besedo Mariji Ani Tisovic, Nova Slovenija. Prosim.</p>
            </sp>
            <sp xml:id="SDZ3-Redna-20-2002-11-27.sp170">

               <speaker>MARIJA ANA TISOVIC:</speaker>

               <p>Spoštovani podpredsednik, hvala za besedo. Spoštovane poslanke in poslanci ter
               predstavnik vlade! S to novelo zakona se uzakonja prenos izvajanja programov,
               nekaterih nujnih programov Republike Slovenije v kulturi, katerih izvedba je bila
               predvidena že v obdobju od leta 1998 do 2003, v obdobje med letoma 2004 do leta 2008.
               Ti programi v prvotnem obdobju niso bili realizirani v obsegu skoraj dveh tretjin.
               Gre predvsem za programe na področju arheologije, starih mestnih jeder, trških in
               vaških naselij, gradov, dvorcev, cerkva in drugih kulturnozgodovinskih spomenikov ter
               za nakup knjig in informacijo knjižnic, izboljšanje infrastrukture na področju
               kulture in financiranja ljubiteljske kulture. Tu pa bi rada opozorila na
               pomanjkljivost, ki so še vedno v tabelah: kjer so navedene konkretne vsote, ni najti
               postavke, namenjene za ljubiteljsko kulturo Slovencev po svetu. Z obravnavano novelo
               se spodbuja tudi nov program za spodbujanje distribucije umetniškega filma in v
               uveljavljanje novih medijev ter izboljšanje položaja založništva. Financiranje
               investicij na področju nepremičnin kulturne dediščine pa naj bi se zagotovilo 50% iz
               državnega proračuna in 50% iz občinskega. Vendar ne vem, ali bo novo financiranje
               občin zagotovilo vsem občinam dovolj denarja, da bodo programe lahko financirale in
               izvedle.</p>
               <p>Predlog zakona, menim, da je treba podpreti, saj so po programu, ki je bil
               prestavljen iz let 1998 - 2003, bila dela nujna že leta 1998, ko smo jih sprejeli.
               Hvala lepa.</p>
            </sp>
            <sp xml:id="SDZ3-Redna-20-2002-11-27.sp171">

               <speaker>PODPREDSEDNIK VALENTIN POHOREC:</speaker>

               <p>Hvala vam. Besedo bi dal kolegu Francu Pukšiču, pa ga ni. Zato dajem besedo Jožetu
               Avšiču. Namesto njega gospa Lidija Majnik. <stage>(Glasovi iz ozadja.)</stage> <stage>(Ne.)</stage> Potem bomo šli
               po vrstnem redu naprej. Janez Podobnik. Ali želi še enkrat razpravljati? <stage>(Ne.)</stage> Dr.
               Miha Brejc, želite razpravljati, kot ste najavljeni? Pri amandmaju. Hvala. Sledi
               gospa Lidija Majnik.</p>
            </sp>
            <sp xml:id="SDZ3-Redna-20-2002-11-27.sp172">

               <speaker>LIDIJA MAJNIK:</speaker>

               <p>Hvala lepa. Spoštovani! V svoji razpravi bi želela pravzaprav izraziti le
               obžalovanje, ker zakona o kulturnem tolarju nismo sprejeli že na prejšnji seji, saj
               so bili pogoji po mojem mnenju izpolnjeni. Problem je bil le še redakcijski popravek
               v povzetku vseh petih tabel, kjer so bili skupni zneski zapisani pravilno, dinamika
               in višina letnih sredstev za področje knjižničarstva iz tabele 2 pa je bila
               zapisananapačno in ni povzela na odboru za šolstvo, kulturo, znanost in šport
               sprejetega amandmaja, ki smo ga nato potrdili še na seji državnega zbora prejšnji
               mesec.</p>
               <p>Iz magnetograma seje odbora se lahko razbere, da sem že na odboru opozorila
               pristojno službo, da mora sprejeti amandma k tabeli 2, ustrezno upoštevati tudi v
               povzetku vseh prilog zakona. Iz omenjenih razlogov in še kakšnih drugih torej tudi ne
               podpiram na novo vloženih amandmajev, ki ponovno odpirajo celotni zakon.</p>
               <p>Nesprejetje zakona v prejšnjem mesecu pa še posebej obžalujem zaradi tega, ker se je
               sočasno pripravljal in oblikoval tudi proračun Republike Slovenije za leto 2004.
               Zakon začne namreč veljati z letom 2004. Ker še ni bil sprejet, ga ministrstvo za
               kulturo ni vgradilo v svoj finančni program. Za njegovo izpolnjevanje bi namreč
               potrebovali še dodatni 4,5 milijarde tolarjev. Veseli me vsaj to, da je vlada
               sprejela pobudo LDS za korekcijo proračuna 2004 v višini 600 milijonov za pokrivanje
               delčka zakona, računajoč, da bo rebalans seveda upošteval zakon, ki ga bomo, na to
               trdno računam, sprejeli na tej seji.</p>
               <p>Seveda z redakcijo povzetka prilog oziroma tabel. Saj je povzetek že po svojem imenu
               sinteza vseh posameznih tabel in mora biti tudi letna dinamika vseh potrebnih
               sredstev enaka, kot je letna dinamika posamezne tabele, ki je priloga zakona.</p>
               <p>Te napake tudi popravek, ki ga je pripravila zakonodajno pravna služba za tretjo
               obravnavo, ne odpravlja. Popravek, ki smo ga dobili samo povzema že sprejeto tabelo
               številka 2, ne pa popravlja povzetka vseh tabel, kjer so končni zneski za posamezno
               dejavnost sicer pravilni, ni pa pravilen izračun oziroma seštevek letne dinamike.
               Napačno so zapisani podatki za področje knjižničarstva.</p>
               <p>Zato predlagam, da se v redakciji sinteza vseh teh tabel opravi. Hvala.</p>
            </sp>
            <sp xml:id="SDZ3-Redna-20-2002-11-27.sp173">

               <speaker>PODPREDSEDNIK VALENTIN POHOREC:</speaker>

               <p>Hvala vam. Na vrsti je kolega Jože Jerovšek.</p>
            </sp>
            <sp xml:id="SDZ3-Redna-20-2002-11-27.sp174">

               <speaker>JOŽEF JEROVŠEK:</speaker>

               <p>Hvala lepa. Predlog zakona o zagotavljanju sredstev za nekatere nujne programe
               Republike Slovenije v kulturi, je po naslovu, po vsebini in po namenih zapisanih
               hvale vreden. Vendar bi pričakoval, da bo obravnaval enakopravno celotno ozemlje in
               celotno Republike Slovenije, kulturne spomenike, ki so prisotni na celotnem ozemlju
               Republike Slovenije.</p>
               <p>Žal moram ugotavljati oziroma sem ugotovil že pri prejšnji obravnavi, da v
               pričujočem zakonu temu ni tako. Tu sem se morda napačno zanašal, da iz kraja od koder
               prihajam, je bil tudi iz Združene liste prisoten državni sekretar in da bo to njegova
               naravna skrb, da bo opozarjal pripravljavce tega zakona, da morajo enakopravno
               obravnavati vse regije, vse kulturne spomenike oziroma kulturne spomenike po njihovi
               rang lestvici, se pravi po vrednosti kulturne dediščine.</p>
               <p>Zato moram ugotoviti, da je, recimo, področje občine Slovenske Bitrice, ki je
               največja ali pa med največjimi občinami v Sloveniji in zavzema izredno velik
               teritorij, izredno podhranjeno. Kulturna dediščina, kulturni spomeniki s tega območja
               v tem zakonu praktično niso prisotni.</p>
               <p>V predhodnici tega zakona je bil le samostan Studenice in tudi tisti je bil v
               dosedanji realizaciji z izrazito nižjim procentom, kot je bilo državno povprečje,
               obnavljan, vzdrževan. Zaradi tega nikakor ne morem sprejeti nekaterih argumentacij,
               ki so bile dane tu s strani predlagateljev, ker so, prvič, netočne, drugič, so
               nekorektne in da ne predlagatelj, ne vlada ne nasprotuje, da se predlog zakona
               pripravi v tej smeri, da bo enakopraven do vseh.</p>
               <p>Vztrajam, da iz ustave Republike Slovenije in iz naravnega prava izhaja, da si
               celotno ozemlje republike zasluži enakopravno obravnavo. Mimo tega ne morete. Mi v
               občini Slovenska Bistrica nismo krivi, da je na tem področju izredna gostota
               prvovrstnih kulturnih spomenikov. Namesto da bi to država enakopravno obravnavala in
               bi bilo to tudi kot dobrina države tretirano, pa je to po takšnem zakonu mlinski
               kamen okrog vratu občine, na katere breme prehajajo in njenih prebivalcev, nenormalno
               visoki deleži pri vzdrževanju in ohranjanju teh spomenikov, ki so namenjeni celotnemu
               slovenskemu prostoru in vsem državljanom Slovenije, enako kot drugi.</p>
               <p>Zaradi tega sem v postopek vložil nekatere amandmaje in moram reči, da je gospa Širca
               navedla popolnoma netočen podatek, da je recimo graščina, grad Spodnja Polskava v
               zasebni lasti. To ni res, je v občinski lasti, torej objektivno gledano, je to v
               državni lasti.</p>
               <p>Prav tako tudi niso točne navedbe o gradbeni neorgoženosti, če nekje že zateka
               streha in tako naprej. Nekateri od teh spomenikov, kot je grad Slovenska Bistrica,
               prav gotovo, spada med najeminentnejše primere ravninskih gradov v Sloveniji ali pa
               je sploh, največji in najbolj razkošen za tedanjo arhitekturo in seveda po tej plati
               je tudi najbolj zahteven za vzdrževnje.</p>
               <p>Država je nesorazmerno malo storila oziroma vložila pri obnovi spomenika Studenice,
               ki je še stalno v zelo kritičnem stanju, kar je izhajalo iz prejšnjega kulturnega
               tolarja in se z enako diskriminatornim pristopom pristopa tudi v tem zakonu. Jaz
               upam, da se bodo tako predlagatelji kot vlada zavedli tega, da enostavno ne more
               biti, da so ena področja na ozemlju Slovenije sive lise, čeprav zaradi zgodovinskih
               dejstev smo na stičišču, na križišču poti, kjer so vodile rimske poti proti vzhodu,
               proti severu in da je to bilo infrastrukturno vedno eno od najbolj frekventnih
               področij. Ustrezno s tem so nastali tudi izredno bogati kulturni spomeniki. Zato
               plediram na poslance, da bi bili nekateri od teh programov - ne pričakujem, da bodo
               prav vsi, kajti moral bi tudi knjižnico Slovenska Bistrica uvrstiti, pa baje ni
               odprta - pač izglasovani. Pričakujem pa nek občutek za realnost in enakomernost in da
               bodo nekateri ti predlogi, ki sem jih vložil, podprti. Hvala lepa.</p>
            </sp>
            <sp xml:id="SDZ3-Redna-20-2002-11-27.sp175">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Vmes imamo repliko, gospe Majda Širca, prosim.</p>
            </sp>
            <sp xml:id="SDZ3-Redna-20-2002-11-27.sp176">

               <speaker>MAJDA ŠIRCA:</speaker>

               <p>Hvala lepa. Gospod Jerovšek! Soočamo se z zakonom, ki mu je naslov zakon o
               zagotavljanju sredstev za nekatere nujne programe Republike Slovenije v kulturi.
               Nimamo pred seboj zakona, ki bi zagotavljal sredstva za enakomerne, vsem deželam,
               regijam in prostorom v Sloveniji, enakomerne porazdelitve, ampak za tiste, ki so s
               strani predlagateljev in strokovne javnosti detektirani kot nujni.</p>
               <p>Kar se tiče dveh gradov oziroma dveh predlogov, ki pravite, da jih nisem točno
               navajala, naj navedem mnenje uprave Republike Slovenije za kulturno dediščino, ki
               vodi graščino Polskavo pod številko 6916 in pravi: objekt je v zasebni lasti in zanj
               ni zagotovljena ustrezna namembnost. Grad Slovenska Bistrica pod 663: grad je v lasti
               države, kontinuirana obnova že teče, prenovljena so vsa zunanja pročelja in streha,
               prav tako poteka obnova pristave.</p>
               <p>Hkrati ima ministrstvo za kulturo v svojem rednem programu in v proračunski ustrezni
               postavki pod: last RS, Republike Slovenije, spomeniki, že zagotovljena sredstva za
               nadaljnjo prenovo objekta, kar izvaja v tesnem sodelovanju z zavodom za kulturo
               Slovenska Bistrica.</p>
            </sp>
            <sp xml:id="SDZ3-Redna-20-2002-11-27.sp177">

               <speaker>PODPREDSEDNIK VALENTIN POHOREC:</speaker>

               <p>Hvala. Replika je bila zaradi vaše enostranske navedbe. Vi ste imeli razpravo.
               Replike na repliko pa ni. Boste pa še imeli možnost razprave. Jaz dam po vrstnem redu
               zdaj besedo. Čas za razpravo pa še imate tudi kot poslanska skupina. Tone Partljič,
               ga ni. Naslednja bi bila po seznamu gospa Majda Širca. <stage>(Ne želi.)</stage> Jožef Školč.
               Prosim.</p>
            </sp>
            <sp xml:id="SDZ3-Redna-20-2002-11-27.sp178">

               <speaker>JOŽEF ŠKOLČ:</speaker>

               <p>Hvala lepa. Tu je bila dana dobra iztočnica, da gre za zakon, ki govori o nekaterih
               nujnih programih za financiranje tega primanjkljaja v kulturi. Zdaj bi vas prosil, da
               ste pozorni na to besedico nujni, ko se boste sprehajali čez različne amandmaje in pa
               seveda tudi čez osnovni tekst zakona.</p>
               <p>Da ne bo nesporazuma, sam podpiram to, da se povečujejo sredstva za kulturo, tako
               prek proračuna kot tudi prek tega zakona. To razpravo bom najprej izkoristil zato, da
               rečem, da tistega amandmaja, ki je naveden kot zadnji in ki je amandma poslanske
               skupine LDS, ne upoštevate za glasovanje, ker ga je poslanska skupina umaknila, ker
               ni dosegla potrebne stopnje soglasja o vsebini amandmaja.</p>
               <p>Vseeno pa se da, bom rekel, preko tega teksta povedati določene stvari, za katere
               menim, da jih velja povedati ob tem zakonu. Sam menim, da pri potezah državnega zbora
               in tudi ministrstva ne more prihajati do te deklaratorne razlike v skrbi za kulturo
               in konkretnih potez v posameznih zakonih. Tako se še ni zgodilo v državnem zboru, da
               bi dobili kakšno pomembno razpravo, ki bi nasprotovala kulturi kar tako. Dogaja se pa
               redno, tako v potezah državnega zbora, pri različnih situacijah in tudi tukaj, kot
               tudi v potezah vlade, da prihaja do pomembne razpoke med to deklarativno skrbjo in
               konkretnimi odločitvami.</p>
               <p>Amandma, ki ga ne velja upoštevati, je, bom rekel, točno tak primer. Črtal bi nekaj
               projektov, in sicer v Cerknem podružnico knjižnice iz Idrije, v Črnomlju splošno-
               izobraževalno knjižnico, v Šentjurju splošno-izobraževalno knjižnico, ravno tako v
               Velenju, Domžalah in v Brežicah.</p>
               <p>Vse to bi bilo nujno treba črtati iz dveh razlogov. Iz razloga, ker zakon govori o
               nekaterih osrednjih institucijah na področju kulture in ker je ministrstvo za kulturo
               pripravilo dokument na osnovi mojega vprašanja na odboru za kulturo in zaradi tega
               tudi ni bilo smiselno sprejemati zakona v tretji obravnavi, dokler tegaodgovora ne bi
               imeli, ker je nedvoumno, da ti objekti niso objekti osrednjega pomena, tako kot jih
               predvideva zakon o knjižničarstvu in kot ga v seznamu tudi posreduje ministrstvo za
               kulturo.</p>
               <p>To je, bom rekel, tista točka mojega obžalovanja, da ministrstvo pri tej veliki
               podpori, ki jo ima v državnem zboru, ne ravna konsekventno. To ni govor, bom rekel,
               proti tem štirim projektom, kajti vse te štiri projekte je mogoče izpeljati iz tako
               imenovanih rednih sredstev ali iz programov izravnave za občine. Takose je tudi
               ravnalo v preteklih letih in lahko bi vam naštel več kot deset knjižnic tega tipa, ki
               so bile realizirane na tak način. Zakaj to obžalujem? Zaradi tega, ker se s tem
               dopušča, da v neko načelno politiko - in če kultura ne goji tudi neke načelnosti v
               politiki - mi dopuščamo, da v vse rešitve, pa to ni problem samo tega zakona, posega
               ta dolga roka lokalnih interesov in njihovih posrednikov, ob tem, da zanemarja
               nekatere osrednje nacionalne stvari. Tu imate te stvari naštete kot nujne, videli pa
               boste, da skozi različno plejado odločitev ni mogoče kot nujno šteti niti izgradnje
               narodne univerzitetne knjižnice, če govorimo o knjižnicah, da ni kot osrednji problem
               mogoče šteti problema državnega arhiva kot osrednjega arhiva, ki je kapa za celo
               mrežo slovenske arhivistike, in da recimo ni mogoče kot nekega velikega nacionalnega
               problema šteti problemov treh akademij, AGRFT-ja in tako naprej, glasbene akademije
               in ALU-ja. Mogoče pa je, recimo, neko izposojevališče knjig v neki novonastali
               občini.</p>
               <p>To je za kulturno politiko po moje narobe in boleče. Zaradi tega se seveda svet kot
               zaradi marsikatere druge stvari ne bo podrl, ampak to govori o tem razcepu, o katerem
               sem govoril, ki ga pa poganja nek meni, kljub vsemu moram reči, nerazumljiv in
               neracionalenimperativ, da so pravzaprav vse institucije iste. Kot da se ne zavedamo,
               da je z nacionalno državo nastala tudi na področju kulture potreba po nacionalnih
               institucijah, po nacionalni drami, če hočete, če govorimo o tem zakonu, nacionalnih
               muzejih, nacionalnih arhivih. Tu pa zmeraj govorimo o neki dihotomiji med centrom in
               periferijo, med Ljubljano in ne vem kom. Obstoji razlika med ljubljanskimi in drugimi
               institucijami, ampak mimo vseh je treba misliti tudi na nacionalne institucije. In
               moj očitek je, da se premalo misli na nacionalne institucije. Če govorimo o nekaterih
               nujnih programih, je potem ja treba, za božjo voljo, videti recimo tiste tri ali pa
               štiri stvari, ki se sesedajo tako rekoč na kup, da ne govorimo o spomenikih in tako
               naprej. Tako da, bomrekel, iz teh amandmajev in iz teh, nekdo bo pač rekel potrebnih
               kompromisov, potrebnega kupovanja glasov mi sicer naredimo mrežo nekih investicij po
               Sloveniji, motor ali pa srce teh institucij pa pustimo v slabi kondiciji. In to se mi
               zdi primanjkljaj tevrste odločitev. S tega vidika potem razumem, da se vse osredotoči
               okoli diskusij, kot jo ima kolega Jerovšek, ker ni nobenega razloga, da ne bi bila
               tudi knjižnica v Slovenski Bistrici notri, če je lahko podružnica knjižnice v
               Cerknem, recimo. Nobenega razloga ni. In tudi ni nobenega razloga, da vsakdo ne bi
               vsega gor prinesel, če ni, bom rekel, bilo možno pripravljavcem zakona, kamor do neke
               mere štejem tudi sebe, servisirati s tem, kaj so zares osrednji problemi. Ves ta
               seznam in podaljševanje seznama ob podatku, da se ga realizira vsako leto v manjšem
               procentu, vzbuja lažne upe. Mi s tem kulturi ne delamo usluge, če podaljšujemo
               seznam. Absolutno ne delamo. Ampak obešamo mlinski kamen okoli vratu ljudi, ki bodo
               to delali, ker bodo rekli "zakon je, denarja ni". To je tisto, kar velja tudi ob tem
               povedati. Jaz želim, da bi ministrstvo zakon bralo na način, kot je zapisan, zato bom
               s tem končal, da da prednost tistim programom, ki niso bili dokončani. Da je to res
               zaveza, kot piše v zakonu. Ne pa, da ministrstvo že v tem trenutku hodi okoli po
               Sloveniji in stvarem, ki niti še niso zapisane v program, obljublja pogodbe za tako
               rekoč tekoče leto ali pa prihodnje. To je nekorektno tako vis-a-vis zakona, ki je bil
               umaknjen, kot vis-a-vis tega, kaj so osrednji problemi na področju kulture. Hvala
               lepa.</p>
            </sp>
            <sp xml:id="SDZ3-Redna-20-2002-11-27.sp179">

               <speaker>PODPREDSEDNIK VALENTIN POHOREC:</speaker>

               <p>Hvala vam. Besedo dajem Janezu Podobniku, ki najprej ni hotel, zdaj pa želi
               razpravljati.</p>
            </sp>
            <sp xml:id="SDZ3-Redna-20-2002-11-27.sp180">

               <speaker>JANEZ PODOBNIK:</speaker>

               <p>Hvala, podpredsednik. Se vam zahvaljujem. Jaz sem se prijavil za splošno razpravo.
               Potem sem se najprej odpovedal, ampak želim se oglasiti pri splošni razpravi.
               Spoštovani predgovornik je sedaj odprl konceptualna vprašanja tega zakona. Ko smo
               imeli pred enim mesecem obravnavo, je že odpiral to temo in moram mu priznati, da je
               načelen, konsekventen, danes govori v enako smer, kot pred enim mesecem. Tudi nekaj
               puščic je odletelo proti občini, ki se prične na C in je Cerkno.</p>
               <p>Nič hudega, tudi če bi se slučajno zgodilo, da bi bil sprejet amandma pod točko tri,
               kjer so kolegi iz LDS poskušali predlagati črtanje nekaterih postavk in to prenesti
               nekam drugam. Jaz bi se boril proti, pa bi potem seveda zakon podprl, kajti vsebina
               zakona je doma drugje, kot zgolj v Cerknem, Črnomlju, Šentjurju, Velenju, Domžalah in
               Brežicah. Vse je vezano na knjižnice.</p>
               <p>Kolega Školč je tudi mnogo suptilnejši poznavalec razmerij in delovanja kulturnega
               ministrstva, kot sem sam, in mu lahko verjamem, da je lahko del njegove kritike
               upravičen.</p>
               <p>Bi pa vendarle opozoril na dve besedici v zakonu. V tem zakonu sta besedi "nekatere"
               in "nujne". In kadarkoli govoriš o nekaterih in o nujnih, se odločaš v parlamentu
               vedno samo politično. Pri tem imaš pa strokovne predloge. Stroka pa živi v svojih
               prostorih in svojih dimenzijah. Stroka velikokrat nima nobenega občutka za politiko.
               Za to je parlament. Odgovornost ima pa parlament, ne stroka.</p>
               <p>Veste, včasih stroka udari čisto mimo, ko ocenjuje, kaj je nujno. Včasih udari mimo,
               večinoma pa ne. Zato je parlament, da sprejema to odgovornost. In če se napačno
               odločimo, smo odgovorni mi, ne pa stroka. Parlament ima dolžnost, da reče stroki ne.
               Stroka mora biti pa tako prepričljiva, da parlament prepriča, da se odloča pravilno.
               In tu je problem ob amandmajih, o katerih je prej govoril kolega Jerovšek.</p>
               <p>S težavo bom glasoval proti, kolega Jože Jerovšek. Z veliko težavo. Jaz se spomnim
               razprave na zadnjem poročilu varuha človekovih pravic. Varuh človekovih pravic je
               prvič do sedaj uporabil izraz regionalna depriviligiranost. Skoraj mu je ušlo z
               jezika, da je to tudi kršitev človekovih pravic.</p>
               <p>Razprava, ki jo tu odpiramo, je razprava v nekem smislu pravičnosti v slovenski
               državi. Ali smo zmožni kot zakonodajalci slediti nujnosti, nacionalnemu privilegiju
               oziroma prioriteti, istočasno pa imeti v svojem srcu in biti motor takih odločitev,
               celotno državo enakovredno. To je umetnost politike. Zato ima razprava kolega
               Jerovška vso težo. Ampak kot predlagatelj zakona sem se zavezal, da ne bom šel preko
               nekaterih limitov, ki smo jih finančno ovrednotili. Tu je moj problem. In tukaj bom
               imel problem pri glasovanju.</p>
               <p>In še nekaj, vprašanje nacionalnih arhivov. Prepričan sem, da me je kolega Školč
               poslušal, ko sem odprl vprašanje arhivistike. Prepričan sem, da je to pomembno
               vprašanje. In največji, no, ne največji, pomemben prispevek k razpravi kolega Školča
               bi dali tudi s tem, če bi se poskušali, ne s sklepom, ampak z nekakšno odločitvijo,
               zavezati, da ko bomo imeli ob letu osorej v tem parlamentu zakon o nekaterih davkih
               in oprostitvah, da bomo rekli, da bomo kulturne mecene stimulirali, ...<stage>/Opozorilni
               znak za konec./</stage>... da bodo investirali v kulturne spomenike. To naredimo, pa bo
               največ, kar lahko naredimo. Hvala.</p>
            </sp>
            <sp xml:id="SDZ3-Redna-20-2002-11-27.sp181">

               <speaker>PODPREDSEDNIK VALENTIN POHOREC:</speaker>

               <p>Hvala. Še dva razpravljavca želita ponovno razpravljati, ker imata znotraj časa še
               možnost, to sta Jožef Jerovšek in Majda Širca. Se opravičujem, če sem mogoče zamenjal
               vrstni red, kdaj je kdo dvignil roko. Jožef Jerovšek, prosim.</p>
            </sp>
            <sp xml:id="SDZ3-Redna-20-2002-11-27.sp182">

               <speaker>JOŽEF JEROVŠEK:</speaker>

               <p>Hvala lepa. Moram se ponovno vključiti v to razpravo, ker so bili podani tudi
               nekateri poudarki, ki ne gredo v pravo smer.</p>
               <p>Sam sem diskutiral o predlogih amandmajev, ki so po kriteriju nujnosti povsem
               upravičeni in govorijo o enakomerni in enakopravni obravnavi znotraj kategorije
               nujnih programov. Meni je žal, če nekateri ne poznajo te kulturne dediščine, čeprav
               bi človek pričakoval. Če pogledamo po kriteriju nujnosti, ki je vseskozi prisoten,
               sem prepričan, če bi ocenjevali te programe po kriteriju nujnosti, so predlogi, ki
               sem jih zelo škrto, skopo predložil, bi bili na vrhu točkovanja, v zgornji polovici
               ali pa zgornji tretjini po kriteriju nujnosti. Zaradi tega je tudi nekorektno, da
               celo nekatere državne uprave navajajo za eliminacijo takih predlogov napačne podatke
               o lastništvu, preverjeno med to razpravo, ker sem klical občinske funkcionarje,
               pristojneza to, in vem, kaj si občina prizadeva, kje je lastništvo in tako naprej.
               Zato me pravzaprav čudi, da nekateri bivši državni funkcionarji operirajo z napačnimi
               podatki pri tem.</p>
               <p>Dejansko pa gre za to, kar je omenil kolega Podobnik, za regionalno
               deprivilegiranost znotraj kriterija nujnih programov v kulturi. Ne sprejemam niti
               argumenta, da ne smemo prekoračiti nekaterih limitov. Vsi tu danes vemo, da bodo
               finančno ti programi pokriti ali pa rešeni zgolj v nekem procentu od tega, kar tu
               danes na papirju piše. Zaradi tega omogočimo vsaj, da bo manjša regionalna
               deprivilegiranost, da se bo ta kriterij nekoliko zmanjšal. Mislim, da je pravzaprav
               varuh človekovih pravic na tem področju ugotavljal pravilno.</p>
               <p>In ne reči, še enkrat poudarjam, da je ta spisek potem zaradi tega tako določen, ker
               bo stoprocentno realiziran in financiran. Vsi vemo, da ne bo v taki obliki. Zato je
               korektno, pravilno in pravično, da so tu vključeni še nekateri dodatni programi,
               kajti brez tega bo zakon spaček in mislim, da bo imel bistveno manj možnosti, da bo
               finančno realiziran v nekem razumnem procentu. In bodo tudi tisti programi, ki so se
               tu uvrstili po nekih drugih kriterijih, na slabšem. Takšni rang lestvici ne bomo
               mogoče pritrditi in bo povzročalo stalne probleme.</p>
               <p>Zato prosim, bodimo toliko korektni in bodite toliko korektni, da sprejmete te
               argumente, ki niso privlečeni za lase. Hvala lepa.</p>
            </sp>
            <sp xml:id="SDZ3-Redna-20-2002-11-27.sp183">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Jerovšek. Majda Širca, prosim.</p>
            </sp>
            <sp xml:id="SDZ3-Redna-20-2002-11-27.sp184">

               <speaker>MAJDA ŠIRCA:</speaker>

               <p>Rada bi še nadaljevala z razpravo, moram pa tudi dati dodatno pojasnilo mojemu
               predhodniku, ker se boji, da zakon tako in tako ne bo realiziran, ker ne bomo v
               parlamentu in na vladi poskrbeli za njegovo realizacijo v finančnem smislu in da
               zaradi tega bi pač bilo, vsaj po vašem razmišljanju gospod Jerovšek, prav, da bi bil
               realiziran v tistem smislu, kjer bi bili regionalni programi realizirani.</p>
               <p>Ampak naj vas opozorim, da za en predlog, recimo za Slovensko Bistrico oziroma za
               grad, ste dobili v letu 1999 2 milijona 300 tisoč za obnovo stopnic; v letu 2000 11
               milijonov pa pol za osrednje stopnišče, v letu 2001 za obnovo južne grajske fasade 5
               milijonov, za sanacijo strehe v letu 2001 9 milijonov oziroma skoraj 10 in leta 2002
               za sanacijo strehe 11. Skupaj v teh letih 29 oziroma 30 milijonov, to pa najbrž ni
               bilo dovolj, ker ste še vzpostavili nov amandma.</p>
               <p>Ampak to, kar sem hotela nadaljevati pri razpravi okrog sprejetja in namenov tega
               zakona, je vendarle ena opazka, ki je bila izrečena pri mojem predhodniku. Jaz naj mu
               zagotovim, da osrednji objekti, zagotovitev in ureditev osnovnih pogojev za nekatere
               osrednje javne zavode zakon prinaša. Res, da jih je prinašal že prejšnji, ta zakon pa
               prinaša vsaj prioriteto tistim, ki prej niso bili realizirani.</p>
               <p>Jožef Školč ve, da so bili realizirani, najbrž noče še enkrat govoriti, da so bili
               realizirani v Ljubljani, da je bila iz tolarja zgrajena povezava narodne galerije,
               tik pred zaključkom so dela na filmskem studiju Viba film, zaključena je prenova
               slovenske filharmonije, če omenim le nekatere. Ne govorim o investiciji na Metelkovi.
               In priprave drugih investicij, kot so prizidek oziroma gradnja prizidka na Operi,
               priprave gradnje v Drami. Konec koncev ti procesi so dolgi in so nekje potrebovali
               tudi bolj dolgoročne priprave. In da ne omenjam tudi nekaterih investicij v Mariboru,
               kjer so ravno tako osrednji javni zavodi na področju kulture, ki so bili
               realizirani.</p>
               <p>Ampak zakon govori, tudi v obrazložitvah, da naj bi zakon dajal prednost tistim
               programom, ki so bili planirani in nekoč detektirani kot nujni, zaradi takih ali
               drugačnih razlogov, ponavadi premajhnih finančnih sredstev, pa vendarle niso bili
               realizirani.</p>
               <p>Jaz razumem, da marsikdo od vas tukaj misli, da govorim o načrtih v oblakih. Tudi v
               javnosti nekako prevladuje mišljenje, aha, saj pač nekaj sprejemate, kar nima tistega
               nujno definiranega cilja v realizaciji, v zaključnih izplenih teh programov. Ampak
               vendarle, povem vam, če tega plana ne bi bilo, pravzaprav ne bi bile v tem trenutku
               določene nekatere prioritete, ki niso nikjer drugje zapisane,kot tisti povzetek nekih
               strateških usmeritev, ki jih Slovenija na področju, ne samo infrastrukture, mi se
               tukaj ukvarjamo z infrastrukturo zaradi tega, ker je ta vsakemu pri srcu, najbližja,
               ne samo pri srcu, tudi kje drugje, ampak imamo še štiri druge, zelo pomembne
               podprograme.</p>
               <p>Hkrati vas pa tudi opozarjam, da leta 2004, to se pravi tistega leta, s katerim se
               te dni in te mesece srečujemo tudi v državnem zboru, ministrstvo za kulturo ne bi
               imelo več nobenega razloga, da bi zahtevalo dodatnih 6 milijard približno, govorim
               okvirno, za financiranje kulturnih programov, projektov na svojem področju. Ukinil bi
               se zakon in ukinile bi se vse osnove, na osnovi katerih bi jim bilo življenje lahko
               lepše. Jaz mislim, da jim ta trenutek, tudi zaradi tega zakona, ne samo na vladi,
               prosim vas, pri vseh ostalih, je lahko življenje lepše.</p>
               <p>V vsakem primeru pa se mi zdi tudi zelo pomembno, da se je pri tem zakonu zgodil
               tudi zelo realen in zelo objektiven dodatek z novim programom, ki je realno,
               absolutno nedimenzionirano pripravljen na način, da odpira še tiste sfere znotraj
               kulture, ki se pač dogajajo s tem, ko se razvija kulturniška ponudba in kulturniški
               utrip. Govorim o kulturniških mrežah vis-a-vis konec koncev tudi ljubiteljske
               kulture, ki spreminja, priznajmo si,status, kot ga imamo sami v spominu, kot nekoč
               tako imenovane amaterske kulture in se spreminja v mladinske centre, v dosti žive
               kulturne centre, ki, gospod Jerovšek, pokrivajo celotno Slovenijo. Regionalno
               absolutno enakopravno. In to je prav.</p>
               <p>V vsakem primeru opozorim še na nekaj. Ko smo se srečevali, kar je gospa Majnikova
               pravilno povedala, s proračunom za leto 2004, nismo imeli še zaključenega zakona,
               ampak na nek način smo vsi držali fige v žepu oziroma pesti, da bo zakon sprejet in
               smo tudi v tem smislu šli v parlamentu oziroma v dogovoru z vlado popravljati
               proračunske postavke. Takrat, ali pa bomo še slišali, kar upam, ni bilo pravzaprav
               nobenih pripomb. Če bi gledali 100% realizacijo do tega zakona za vse te programe, pa
               ne zgolj osrednje zavode,ne samo ljubiteljsko kulturo, ampak tudi za tiste, ki so
               redni programi, to se pravi tudi za Slovensko Bistrico znotraj rednih programov, ni
               nihče pravzaprav se kaj preveč sekiral, razen tistih poslanskih skupin oziroma
               poslancev, ki smo popravljali proračun, da mu manjka 4,5 milijarde tolarjev za
               izvedbo tega programa.</p>
               <p>Hočem reči, zelo lepo je nekaj napisati, ampak zato je potem treba tudi skrbeti, da
               dobi materialno formo. Hvala.</p>
            </sp>
            <sp xml:id="SDZ3-Redna-20-2002-11-27.sp185">

               <speaker>PODPREDSEDNIK VALENTIN POHOREC:</speaker>

               <p>Hvala. Gospod državni sekretar, gospod Baškovič.</p>
            </sp>
            <sp xml:id="SDZ3-Redna-20-2002-11-27.sp186">

               <speaker>CIRIL BAŠKOVIČ:</speaker>

               <p>Hvala lepa za besedo. Spoštovane gospe poslanke in gospodje poslanci! Samo dva ali
               tri komentarje, ki bodo mogoče pomagali še dopolniti že tako dosti popolno
               informativno sliko, ki ste si jo med seboj podali v razpravah.</p>
               <p>Glede vlaganj v spomenike, nekatere spomenike na območju občine Slovenska Bistrica,
               bi povedal, da v letih različno od 1997, 1998 do vključno lanskega leta ali celo
               letošnjega leta, je v grad bilo vloženih 30 milijonov, ne bom specificiral, ker je to
               gospa poslanka že naredila, v Dornavo 128 milijonov, v Svetega Martina 10 milijonov,
               zaokrožene številke uporabljam. Rad bi dodal, da tako za te spomenike kot za nekatere
               druge, kar sem v uvodu povedal, v načrtih ministrstva, v predlogih proračuna za
               ministrstvo za kulturo tudi obstajajo določene vsote iz tako imenovanih, to seveda ni
               strokovno pravi izraz, rednih sredstev.</p>
               <p>Zelo bi na ministrstvu podprli predlog, idejo, misel gospoda Podobnika, ki je
               opozoril, da v Sloveniji bo treba začeti uporabljati instrument za stimuliranje
               vlaganj v kulturo, in to davčno stimulacijo, tako kot je to pač po razvitem svetu
               navada.</p>
               <p>Ravno tako bi zelo podprl misel gospoda poslanca Školča o tem, da so bistvene
               nacionalne investicije. Arhiv Republike Slovenije, državni osrednji arhiv, je v
               investicijskem načrtu, investicija pravzaprav poteka in računamo, da bo v treh letih
               ta investicija tudi uspešno končana.</p>
               <p>Akademije so zapletena, zahtevna zgodba, kjer je vpletenih vsaj dvoje ministrstev,
               mesto in univerza, lahko vam zatrdim, da so podlage za to, da bi k temu projektu
               pristopili hudo resno, vključno z idejnimi projekti in tako naprej, že dodobra
               dogovorjene.</p>
               <p>Investicija v nacionalno knjižnico, NUK - dva. Lahko pričakujemo, da bo vlada v
               prihodnjem letu predložila novelacijo obstoječega zakona o gradnji NUK-a - dva. Zakon
               je iz leta, mislim da, 1995, pa ni bil realiziran. Vendar zakaj posebej? Zato, ker
               gre za investicijo, ki bo v nadaljevanju ob treh milijardah in pol že vloženih
               sredstev terjala po sedanji strokovni oceni še 13 do 14milijard. To pa je tako velika
               in zahtevna zadeva, pa tudi investicija je tako ključna za strateški razvoj
               Slovenije, da je prav, da se o tem posebej z vso pozornostjo razpravlja.</p>
               <p>Lahko izjavim v imenu pristojnega resornega ministrstva in vlade, da bo prioriteta
               dana že potekajočim investicijam iz kulturnega tolarja dosedanjega zakona in tistim,
               ki bodo seveda imele pripravljeno brezhibno dokumentacijo pravočasno, skladno z
               letnimi načrti, ki jih mora potrditi vlada, kot veste, po zakonu. Po podatkih, s
               katerimi razpolagam, spoštovani gospod poslanec Jerovšek, je Polskava zasebna, vendar
               danes ste mi dali misliti in bom to še enkrat dodatno pregledal in vam sporočil, kaj
               je res. Mislim, da je zasebna, če pa ni, v tem primeru seveda bomo morali globoko
               pogledati nekatere uslužbence v naši službi. Hvala lepa.</p>
            </sp>
            <sp xml:id="SDZ3-Redna-20-2002-11-27.sp187">

               <speaker>PODPREDSEDNIK VALENTIN POHOREC:</speaker>

               <p>Hvala. Še enkrat se je javil za besedo kolega Jerovšek, nato pa kolega Školč.</p>
            </sp>
            <sp xml:id="SDZ3-Redna-20-2002-11-27.sp188">

               <speaker>JOŽEF JEROVŠEK:</speaker>

               <p>Ja, še enkrat. Jaz ne govorim oziroma nočem reči, da številka, ki je bila tu navedena
               za grad Slovenska Bistrica, ki je iz rednih programov, se pravi 30 milijonov v
               preteklih letih, ni pravilna ali pa ni točna. Jaz bi pričakoval poznavanje, glede na
               poklicni profil in tudi nekatere prejšnje službe, dimenzije tega gradu,
               njegovoarhitektonsko vrednost, njegovo opremo in tako naprej. Če to primerjam,
               mislim, da je malo - pa nočem navajati taksativno drugih, da ne bi kdo mislil, da
               hočem izločiti kogarkoli - vendar je primerjalnih gradov malo, po velikosti,
               obsežnosti Vse te postavke, tisti, ki se na minimalen način lahko primerjajo, gredo
               od 300 milijonov navzgor. Zaradi tega je to operiranje s 30 milijoni dobesedno
               norčevanje. Gre za "tringeld", za napitnino v primerjavi s tem, kar zagotavlja na nek
               način kulturni tolar. In to ni korektno in moram protestirati proti taki
               nekorektnosti.</p>
               <p>Mislim, da ni bilo slabonamerno, vendar če sem pravilno slišal, grad Dornavo ne
               navajati v zvezi s Slovensko Bistrico, ker spada v občino Dornava in je precej daleč
               od nas, da ne bi izpadlo tistih 130 milijonov kot sredstva, s katerimi so skušali
               zadovoljiti tudi Jerovška.</p>
               <p>Tu je bilo navedeno, da si nihče ni prizadeval za sredstva v proračunu, ki bi lahko
               bila namenjena tudi za ta sredstva, za 4 milijarde. To ne drži. Zelo dosledno sem se
               boril za to, da bi se sredstva, ki so predvidena v proračunu, ne metala skozi okno,
               da se ne bi "šaflala" dobesedno skozi korupcijske zadeve, skozi nekatere stvari, ki
               so jasno in glasno bile načrtovane in speljane točno na določene račune. Eden redkih
               sem, ki sem se proti temu vedno boril. In če bi bilo to poslušano, bi bilo tudi
               realizirano; potem bi bilo za te programe dovolj denarja v proračunu, Slovenija je
               dovolj bogata, samo morate začeti pometati pred strankarskim pragom. To so tiste
               zadeve, klientelizem in tako naprej, ko gre denar iz državnega proračuna
               netransparentno, ponikne kot ponikalnica, kot Ljubljanica tam nekje pri Pivki ali tam
               blizu.</p>
               <p>Treba bo s pravimi kazalci, s pravimi številkami in pravimi razlogi operirati, ne pa
               skušati odpraviti to neskladje, tudi pravzaprav ne dobro napravljen nabor teh
               programov s takimi argumenti, ki niso argumenti. Hvala lepa.</p>
            </sp>
            <sp xml:id="SDZ3-Redna-20-2002-11-27.sp189">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Jožef Školč.</p>
            </sp>
            <sp xml:id="SDZ3-Redna-20-2002-11-27.sp190">

               <speaker>JOŽEF ŠKOLČ:</speaker>

               <p>Glejte, jaz bi rad te svoje skrbi še dodatno nekako vam predstavil. To, kar je bilo
               pač implicirano, ne moti, recimo občina C, ki je v tem primeru Cerkno, ali pa občina
               B, ki je Brežice. Motita me pa ti dve investiciji, ki prideta na ta seznam. In
               verjemite, da niso investicije, ki bi sodile v tisti korpus, ko govorimo o osrednjih
               institucijah. To niso tudi po stališču ministrstva.</p>
               <p>In tudi ni mogoče brati tako, kot seka naslov, kolega Podobnik, "nekatere" in
               "nujne". Piše "nekatere nujne". Se pravi nujne, od nujnih pa nekatere.</p>
               <p>S tega vidika zagotavljam, da to izposojevališče v Cerknem enostavno ne sodi sem
               noter. To je popoln tujek tu notri. Sodi pa to v Cerkno, da se strinjamo. V občinski
               proračun, v izravnavo, v letne razpise in tako naprej.</p>
               <p>Kolega Podobnik se bo spomnil, da v času, ko smo sodelovali z različnih pozicij, da
               je ministrstvo za kulturo že financiralo objekt, v katerem naj bi se to zgodilo. In
               je takrat občina Cerkno rekla, da je to dovolj denarja, da bo za ostalo poskrbela
               sama.</p>
               <p>Očitno pač je bila obljuba prenagljena. Ampak ni v tem problem. Problem je v tem, se
               samo sprašujem, pač za 90 ljudi, da ne znamo misliti nacionalnih institucij.
               Razmišljamo o njih, kot da niso naše. Naše je, če je v Cerknem, če je v Tolminu, če
               je na Jesenicah, če je pa nacionalna institucija, pa to ni naše, je od ne vem
               koga.</p>
               <p>Nacionalna država rabi tudi nacionalne institucije na področju kulture. In to je
               zaskrbljujoč podton te vrste regionalizacije, ki jo tu prodajamo. Ker poglejte, mi
               imamo, če boste šli analizo...</p>
            </sp>
            <sp xml:id="SDZ3-Redna-20-2002-11-27.sp191">

               <speaker>PODPREDSEDNIK VALENTIN POHOREC:</speaker>

               <p>Lahko zaključite, kolega Školč.</p>
            </sp>
            <sp xml:id="SDZ3-Redna-20-2002-11-27.sp192">

               <speaker>JOŽEF ŠKOLČ:</speaker>

               <p>Se opravičujem, samo da končam stavek. Če boste pogledali seznam tehniške dediščine,
               boste videli, da je 2/3 denarja praktično v eni regiji, muzej, ki nima pogojev za
               delo, pa ni niti omenjen. Je pač osrednja institucija za to dediščino</p>
            </sp>
            <sp xml:id="SDZ3-Redna-20-2002-11-27.sp193">

               <speaker>PODPREDSEDNIK VALENTIN POHOREC:</speaker>

               <p>Hvala. Lahko s tem zaključujem splošno razpravo poslank in poslancev o zakonu v
               celoti.</p>
               <p>Prehajamo na razpravo o členih in vloženih amandmajih, ki jo bomo vodili na podlagi
               pregleda amandmajev z dne 26.11.2002.</p>
               <p>V razpravo dajem 2. člen in amandma k 2. členu poslanske skupine Socialdemokratske
               stranke. Prosim, besedo ima dr. Brejc.</p>
            </sp>
            <sp xml:id="SDZ3-Redna-20-2002-11-27.sp194">

               <speaker>DR. MIHA BREJC:</speaker>

               <p>Hvala lepa. Želel bi reči nekaj besed o 1. in 2. točki oziroma prvih dveh amandmajih
               k točki 2.</p>
               <p>Kot lahko vidite, gre za amandmaja, ki se nanašata na dva objekta v Vipavski dolini.
               Prvi amandma se nanaša na novo postavko, to je grad Lože, in drugi je grad Lantieri v
               mestu Vipava.</p>
               <p>Seveda se zahvaljujem ministrstvu za kulturo, ki z razmeroma skromnimi sredstvi
               skuša pokriti interese na vseh koncih in krajih, in je tudi grad Lože bil do zdaj
               deležen torej vsega skupaj 14 milijonov, Lantierijev grad pa 3 milijonov in pol. Tako
               ne bi mogel reči, da ni bilo do zdaj nič storjenega. Vendar pa, če si dovolim neko
               primerjavo, ko se peljete po Vipavski dolini, vam pade dobesedno v oči recimo kakšen
               od teh gradov, Zemono, recimo, ki je na takem markantnem delu in je vsem skupaj všeč,
               da je to tako lepo in nekako skladno s tistim okoljem. Lantierijev dvorec v Vipavi je
               zagotovo markantna zgradba in prav tako tudi grad Lože. In tu zdaj pridemo tudi do
               vprašanja, o katerem je prej gospod Školč govoril. Seveda se strinjam, da je lahko
               nekaj nacionalno pomembno, tudi zelo nujno in tako naprej. Ampak za razvoj Slovenije
               in njene kulturne dediščine so pomembni vsi deli in na vsakem teritoriju Slovenije,
               na vsakem delu Slovenije so lahko objekti, ki so takega posebnega pomena. Zdaj si ne
               upam trditi, ker nisem strokovnjak za to, da je recimo grad Lože enako pomemben, kot
               pa je recimo, ne vem, nek drug takšen objekt, kjer gre za Arhiv Republike Slovenije
               ali pa NUK, ali kaj podobnega, ali pa recimo Drama. Vendar kljub vsemu gre pa za del
               Slovenije, ki meji na Italijo, ki bo z odprtjem meja še bolj pod vplivom večjih
               narodov in vplivom kapitala. Inseveda se tu lahko začnejo postavljati neka druga
               vprašanja. Spominjam se primera gradu Vipovže v Brdih, kjer je univerza v Salzburgu
               izkazala velik interes, da finančno pomaga pri obnovi tega gradu in tudi tam oblikuje
               skupaj z našo univerzo neko univerzitetno središče; in smo toliko let nazaj tudi
               začeli s temi vprašanji.</p>
               <p>Zdaj ne vem, kakšna bo politika kulturnega ministrstva ali sploh države na tem
               področju v prihodnosti. Tisto, kar bi želel, je najprej podpora našima dvema
               amandmajema. Če pa do te podpore ne bo prišlo, pa izražam upanje, da bo ministrstvo
               za kulturo v okviru precej oskubljenih sredstev v prihodnjih letih vendarle našlo
               razumevanje za ta dva objekta vsaj toliko, da ne bi propadala naprej oziroma da bi
               izvedli tista najnujnejša dela, kibi potem omogočala lokalnim oblastem, da s pomočjo
               dodatnih virov zagotovijo funkcioniranje vsaj dela teh objektov in zagotovijo
               pravzaprav njihovo življenje v prihodnosti. Zavedajoč se vseh težav, o katerih danes
               slišimo, bi vendarle prosil za takšno podporo in razumevanje.</p>
               <p>Bi pa samo še to želel preveriti. Če sem pravilno razumel, ali je priloga 3 na
               strani 6 umaknjena? <stage>(Da.)</stage> Hvala.</p>
            </sp>
            <sp xml:id="SDZ3-Redna-20-2002-11-27.sp195">

               <speaker>PODPREDSEDNIK VALENTIN POHOREC:</speaker>

               <p>Hvala, dr. Brejc. Ali še kdo želi razpravo? Gospa Majda Potrata, prosim.</p>
            </sp>
            <sp xml:id="SDZ3-Redna-20-2002-11-27.sp196">

               <speaker>MAG. MAJDA POTRATA:</speaker>

               <p>Hvala lepa. K razpravi se javljam zato, da bi pojasnila svoje stališče do
               amandmajev, ki so vloženi k predlaganemu zakonu.</p>
               <p>Precej nepopularno bo moje stališče, ker predlaganih amandmajev ne bom podprla. Pa
               ne zato, da bi ne imela dovolj vedenja o pomenu posameznih kulturnih spomenikov,
               ampak preprosto zaradi tega, ker izhajam iz ugotovitve, da je bil že doslej osnovni
               zakon v predvidenem obsegu realiziran nekaj več kot eno tretjino, da je vendarle
               pametno vztrajati pri finančnih okvirih, ki smo sijih z novelo zakona postavili.
               Vsakršno širjenje finančnih okvirov pa bo delež realizacije še nekoliko zniževalo,
               glede na to, da vsi dobro vemo, kako je z uveljavljanjem pripadajočih sredstev v
               pripravljenih proračunih za naslednja leta. Če gledamo od leta 2004 do 2008, je
               novela zakona ena od poti, kako zagotoviti kulturi več sredstev potem, ko rednih
               sredstev v proračunu za to proračunsko postavko ni dovolj. Če gledam kot dopolnjujoče
               tisto, kar je financirano iz rednega programa, in tisto, kar je financirano z
               zakonom, ki govori o nujnih programih, je delež sredstev, namenjenih za kulturo,
               kolikor toliko spodoben. Ni pa zadovoljujoč, če izhajam, znova poudarjam, iz tiste
               teze, ki sem jo omenjala v splošnem poročilu, da je pravica do kulture temeljna
               človekova pravica. Seveda pa bi bilo naše razpravljanje dosti bolj tehtno, če bi se
               nekaj te zavzetosti, ki jo kažemo danes ob razpravljanju o tem zakonu, preneslo tudi
               v lokalne skupnosti. Ko je treba razpravljati o občinskih proračunih, pa so mnenja
               nekaterih takrat bolj usmerjena tudi v kakšno drugo smer in je delež sredstev,
               potrebnih za sofinanciranje programov, včasih v lokalnih okoljih zelo težko dosegati
               in je tudi to potem kdaj pa kdaj, ne rečem vedno, ampak kdaj pa kdaj razlog za to, da
               ni slika regionalne razpršenosti investicij in drugih vlaganj v programe bolj
               uravnotežena. Hvala.</p>
            </sp>
            <sp xml:id="SDZ3-Redna-20-2002-11-27.sp197">

               <speaker>PODPREDSEDNIK VALENTIN POHOREC:</speaker>

               <p>Hvala vam. Ali še kdo želi razpravljati, tisti ki ima možnost po razporejenem času k
               2. členu? Če ne, zaključujem razpravo k členu 2 in amandmaju. Prehajam k prilogi,
               tabela 1 in amandmaju SDS k tabeli 1 in sedem amandmajev k tabeli 1. <stage>(Nihče.)</stage>
               Zaključujem razpravo o tej prilogi.</p>
               <p>In še priloga tri. Vmes je bila informacija, da je umaknjena, ampak po poslovniku to
               ni možno. Državni zbor se bo o njej odločil, ali jo bo sprejel ali ne. Želi kdo
               razpravljati o amandmaju? Priloga tri in amandma poslanskega kluba LDS k prilogi tri.
               <stage>(Nihče.)</stage> Priloga tri in amandma poslanskega kluba LDS k tej prilogi. Če želi še kdo
               razpravljati, tisti, ki imate še časovno možnost? <stage>(Nihče.)</stage> Hvala lepa. Zaključujem
               razpravo. Proceduralno ima besedo Anton Anderlič.</p>
            </sp>
            <sp xml:id="SDZ3-Redna-20-2002-11-27.sp198">

               <speaker>ANTON ANDERLIČ:</speaker>

               <p>Jaz bom seveda pri glasovanju o amandmajih in o zakonu seveda razpravljal o tem in ni
               mi jasno, kako vi razlagate poslovnik, da ne priznate umika amandmaja, ki ga je
               poslanski klub LDS naredil in o tem nismo bili obveščeni poslanci. Jaz menim, da je
               potrebno o vaši razlagi glasovati, bom to pripravil za glasovanje takrat, ko
               glasovanje bo in sedaj v tem proceduralnem predlogu najavljam. Po mojem prepričanju
               razlaga predsedujočega, da ni mogoče razpolagati s svojim amandmajem in ga umakniti
               do začetka obravnave točke, ni korektna in nima nobene zveze s tem poslovnikom, ki
               velja. Ampak o tem bomo glasovali potem. Obveščam pa vas, če hočete proceduralno, da
               amandma je bil umaknjen ali najavljen umik ali kakorkoli že, ker predsedujoči
               različno to tolmačite pri prejšnjem zakonu, mislim, da je pri zakonu o graditvi
               objektov je bilo sporočeno, da je najavljen umik, ampak umik se ne dovoli. <stage>(Niste
               bili vi.)</stage> To je neka praksa, ki se zdaj uvaja, ki jo preprosto ne moremo prevzeti kot
               nekaj, kar bo veljalo tudi naprej in je treba enoznačno in jasno interpretirati.</p>
               <p>Najavljam pa proceduralno glasovanje pri tej razlagi, pri tej točki.</p>
            </sp>
            <sp xml:id="SDZ3-Redna-20-2002-11-27.sp199">

               <speaker>PODPREDSEDNIK VALENTIN POHOREC:</speaker>

               <p>Hvala lepa. To končno razlago bo dala komisija za poslovnik, kamor je tudi
               naslovljena vloga, da o tem razpravlja in odloči. Doslej smo pač v teh primerih
               ravnali tako, da je amandma ostal do konca v postopku. Državni zbor se pa potem
               odloča, ali ga sprejme ali ne. In je prav, da se komisija dejansko o tem odloča.</p>
               <p>O amandmajih in predlogu zakona bomo v skladu s časovnim potekom seje zbora
               glasovali ob 19.45 in s tem prekinjam točko dnevnega reda.</p>
               <p>Ob 17.30 bomo nadaljevali 18. točko dnevnega reda. Odrejam odmor. Hvala.</p>
               <stage type="time">(Seja je bila prekinjena ob 17.19 uri in se je nadaljevala ob 17.31 uri.)</stage>
            </sp>
            <sp xml:id="SDZ3-Redna-20-2002-11-27.sp200">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Prehajamo na <title>18. TOČKO DNEVNEGA REDA, TO JE NA TRETJO
                  OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O ORGANIZACIJI IN
                  FINANCIRANJU VZGOJE IN IZOBRAŽEVANJA.</title> Predlog zakona je v obravnavo zboru
               predložila vlada Republike Slovenije. Med nami lepo pozdravljam predstavnici vlade in
               dajem besedo ministrici za šolstvo, znanost in šport, dr. Luciji Čok za dopolnilno
               obrazložitev predloga zakona, ki lahko traja 3 minut. Lahko greste za govornico,
               gospa ministrica.</p>
            </sp>
            <sp xml:id="SDZ3-Redna-20-2002-11-27.sp201">

               <speaker>DR. LUCIJA ČOK:</speaker>

               <p>Hvala lepa. Bom zelo kratka. Mi smo v odboru za šolstvo, znanost in šport državnega
               zbora pregledali v drugi obravnavi pravzaprav vse amandmaje in jih uskladili, s tem,
               da vlada soglaša s stališči odbora.</p>
               <p>V odboru je namreč nastalo nekaj predlogov. Med drugim tudi ta, da se doda v 4.
               členu predvsem besedilo: "Lahko pa tudi enote zavoda Republike Slovenije za šolstvo
               delujejo v času do nastanka šolskih uprav." Šolske uprave že intenzivno pripravljamo.
               Imamo tudi že pripravljen tekst tega prehodnega obdobja, ki ga bomo poslali kot
               poročilo o izvajanju tega člena tudi v odbor za šolstvo, znanost in šport državnega
               zbora.</p>
               <p>Prosili smo seveda tudi na podlagi pritiskov socialnih partnerjev, da se omejitve o
               zaposlitvi za določen čas določijo datumsko, to je s 1.1.2010, s katerim bi ta 4.
               člen dobil pravzaprav značaj prehodnih določb.</p>
               <p>To je približno vse. Soglašamo s temi predlogi.</p>
            </sp>
            <sp xml:id="SDZ3-Redna-20-2002-11-27.sp202">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. O predlogu zakona v celoti dajem besedo predstavnikom poslanskih skupin
               za predstavitev stališč. Stališče poslanske skupine Združene liste socialnih
               demokratov bo predstavila mag. Majda Potrata. Izvolite.</p>
            </sp>
            <sp xml:id="SDZ3-Redna-20-2002-11-27.sp203">

               <speaker>MAG. MAJDA POTRATA:</speaker>

               <p>Spoštovana predsedujoča, hvala za besedo. Spoštovana gospa ministrica, spoštovane
               kolegice in kolegi.</p>
               <p>Vzrokov za predlagane spremembe in dopolnitve temeljnega zakona o organizaciji
               vzgoje in izobraževanja po skrajšanem postopku je več. Najpomembnejši pa je zagotovo
               odločba ustavnega sodišča, ki zakonodajalcu nalaga, da ob upoštevanju razlogov te
               odločbe v roku enega leta na novo uredi izvajanje konfesionalne dejavnosti v vrtcih
               in šolah s koncesijo.</p>
               <p>Pobudniki za presojo ustavnosti so namreč izpodbijali tretji in četrti odstavek 72.
               člena zakona o financiranju vzgoje in izobraževanja, vendar ustavno sodišče za četrti
               odstavek ni ugotovilo neskladja z ustavo in konvencijo o varstvu človekovih pravic in
               temeljnih svoboščin, pa tudi tretjega odstavka ni razveljavilo, ker bi razveljavitev
               pomenila, da bi negativni vidik svobode vesti z razveljavitvijo ostal nezavarovan. V
               dosedanjih razpravah smo v Združeni listi socialnih demokratov večkrat poudarili, da
               je odločba ustavnega sodišča zavezujoča; da podpiramo rešitve, ki izhajajo iz odločbe
               ustavnega sodišča; da ustavno sodišče ni ugodilo zahtevi za ugotovitev neustavnosti
               omenjenega zakona in da gre v naših stališčih za načelna vprašanja ohranitve laične
               šole.</p>
               <p>Zato podpiramo predlagani zakon ter menimo, da je odločba ustavnega sodišča ustrezno
               upoštevana, kajti sodišče je priznalo možnost opravljanja konfesionalne dejavnosti v
               šolah in vrtcih s koncesijo, če se opravlja v delu, ki ne pomeni izvajanja javnega
               programa, torejzunaj opravljanja javne službe, pa še to le tako, da se izrecno
               ločuje, časovno in prostorsko, od javne službe in varuje ustavno pravico nevernih ali
               drugače verujočih, da tudi njih nihče ne sili v položaj, ko bi se zaradi takega
               svojega prepričanja srečali s kakršnimikoli neprijetnostmi ali pritiski.</p>
               <p>Ustavno sodišče je zavarovalo laičnost, ne le v javnih šolah, ampak tudi v zasebnih
               vrtcih in šolah s koncesijo. Za Združeno listo socialnih demokratov zelo pomembno
               dejstvo pa je, da ostaja definicija konfesionalne dejavnosti v zakonu jasno zapisana,
               ker je s tem določeno, kaj v javno šolo ne sodi. Torej ne gre samo za verouk ali
               konfesionalni pouk religije s ciljem vzgajati za to religijo, kot se pogosto misli,
               ampak tudi za organizirane religiozne obrede in za pouk, pri katerem o vsebinah,
               učbenikih, izobraževanju učiteljev in primernosti posameznega učitelja za poučevanje
               odloča verska skupnost.</p>
               <p>V predlagani noveli zakona sta še dve vsebinski spremembi. Prva zadeva uskladitev z
               novim zakonom o delovnih razmerjih in s tem povezano sklenitvijo delovnega razmerja
               za določen čas, druga pa čas, do katerega morajo biti ustanovljene šolske uprave.
               Predlagana rešitev, po kateri je mogoče s kandidatom, ki nima ustrezne izobrazbe,
               skleniti delovno razmerje za največ dve leti, ker se na razpis ni prijavil nihče z
               ustrezno izobrazbo, pri nekaterih vzbuja pomislek, saj se lahko zgodi, da ob
               naslednjem razpisu znova ne bo nikogar z zahtevano izobrazbo, to pa ne bo prineslo
               boljšega dela v šole, ki se srečujejo s kadrovskimi težavami. Vendar v Združeni listi
               socialnih demokratov menimo, da moramo za dosego načrtovanega zvišanja izobrazbene
               ravni državljank in državljanov Republike Slovenije zagotoviti dovolj dobro
               usposobljenih učiteljev in se načrtno posvetiti odpravljanju kadrovskega
               primanjkljaja na nekaterih šolah, za posameznike pa je to tudi primeren čas, v
               katerem lahko dokončajo študij in si zagotovijo zanesljivejšo zaposlitev.</p>
               <p>Spoštovani! Poslanska skupina Združene liste socialnih demokratov bo zakon podprla.
               Hvala.</p>
            </sp>
            <sp xml:id="SDZ3-Redna-20-2002-11-27.sp204">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Zmago Jelinčič Plemeniti naj bi predstavil mnenje poslanske
               skupine - ne? Hvala lepa.</p>
               <p>Končali smo torej s predstavitvijo stališč poslanskih skupin. Gospod Podobnik bi
               želel razpravljati kot poslanec in o predlogu zakona v celoti sledi razprava poslank
               in poslancev. Najprej ima besedo gospa Marija Ana Tisovic. Izvolite.</p>
            </sp>
            <sp xml:id="SDZ3-Redna-20-2002-11-27.sp205">

               <speaker>MARIJA ANA TISOVIC:</speaker>

               <p>Hvala lepa za besedo. Spoštovana podpredsednica, spoštovane kolegice in kolegi!
               Spoštovana ministrica in njena sodelavka!</p>
               <p>Poslanska skupina Nove Slovenije je v tretje branje vložila amandma na 2. člen
               predloga zakona o organizaciji in financiranju vzgoje in izobraževanja, vendar je bil
               naš amandma zavrnjen, ker ni v skladu s tretjim odstavkom 140. člena poslovnika.</p>
               <p>Menimo, da je takšno tolmačenje poslovnika, ki omejuje možnost amandmiranja le na
               drugo obravnavo na matičnem delovnem telesu, okrnjeno demokratično odločanje.
               Odločanje je dopuščeno le ozki skupini poslancev, ne pa celotnemu državnemu zboru.</p>
               <p>Naš amandma vrača 2. členu takšno vsebino, kot jo je imel po predlogu vlade za drugo
               obravnavo. Menimo, da je v takšni obliki, kot ga je predložila vlada, sprejemljiv. 7.
               člen ustave Republike Slovenije določa, da je cerkev ločena od države. V sodobnem
               pravnem jeziku pomeni ločenost avtonomnost tako države kot tudi cerkve. Ločenost ne
               sme biti ovirana za izvajanje konfesionalne dejavnosti izven javnega šolskega
               programa. V ustavi imamo namreč tudi člen, ki daje staršem pravico odločati o vzgoji
               svojih otrok Država pa je dolžna zagotavljati uresničevanje pravic, ki so
               zagotovljene z ustavo. Menimo, da člen v taki obliki, kot je bil sprejet v drugi
               obravnavi, ni sprejemljiv, ker uvaja diskriminacijo in vsaja kal nestrpnosti do
               različno mislečih že v otroški dobi. Javna laicistična šola ignorira dialog s
               kulturnim okoljem, nasprotno njej pa laična šola vstopa v dialog z vsakim kulturnim
               okoljem.</p>
               <p>Zato še enkrat premislimo, v kakšni obliki bomo zakon sprejeli. Poslanska skupina
               Nove Slovenije zaradi prej navedenih argumentov ne more in ne bo podprla te zakonske
               novele. V programu naše stranke imamo in se zavzemamo za enakost vseh državljanov
               pred zakonom in smo proti vsaki diskriminaciji in proti vsaki nestrpnosti. Hvala.</p>
            </sp>
            <sp xml:id="SDZ3-Redna-20-2002-11-27.sp206">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Jožef Jerovšek. <stage>(Ga ni.)</stage> Potem gospod Jožef Kavtičnik.
               <stage>(Ga ni.)</stage> Gospod Janez Podobnik, izvolite.</p>
            </sp>
            <sp xml:id="SDZ3-Redna-20-2002-11-27.sp207">

               <speaker>JANEZ PODOBNIK:</speaker>

               <p>Hvala lepa za besedo. O samem zakonu v celoti bi rad povedal naslednje, da je bil
               zakonodajalec pred nalogo, da uveljavi odločbo ustavnega sodišča. Seveda pri tem je
               bil povsem svoboden, kako to naredi. Imel je več poti. Nekatere so take, da zelo
               restriktivno tolmači soglasno sprejeto odločitev ustavnega sodišča. Lahko pa je pri
               svoji odločitvi seveda bolj širok, ampak na način, da ne prebije okvira odločbe
               ustavnega sodišča. Govorim o 2. členu zakona. Po mojem osebnem mnenju bi
               zakonodajalec sledil odločbi ustavnega sodišča, če bi bil pri svojih rešitvah, če
               smem temu tako reči, bolj širok. Nekatere rešitve v drugem odstavku so nepotrebne.
               Istočasno pa je treba ponovno povedati, če pogledamo prakso in po naši razpravi na
               prejšnji seji je ta tema nekoliko šla iz najbolj toplega fokusa javnosti, ko se je
               vendarle ugotovilo, da v Sloveniji ni nobene osnovne šole s koncesijo, da je samo ena
               srednja šola, in še ta ima poseben status, in da je samo enajst vrtcev, da se
               pravzaprav na nek način glede problematike prepiramo za temo, ki absolutno ni
               pomembna. To se je šele kasneje ugotovilo. V ospredje so pa stopala ideološka in
               vrednostna vprašanja, ki praviloma delijo slovensko družbo, postavljajo v ospredje
               delitve in v pravilu se tudi zelo slabo poslušamo, ko se o teh stvareh govori.</p>
               <p>Interpretacija te odločbe ustavnega sodišča je bila po mojem osebnem mnenju tudi
               zapravljena priložnost, da bi se mnogo bolj odprto pogovarjali o teh vprašanjih.
               Ampak v celoti seveda v okviru odločbe ustavnega sodišča.</p>
               <p>Zanimivo je, da je v prvem krogu predsedniških volitev, tako s strani dr. Drnovška
               kot gospe Barbare Brezigar bilo na tem področju veliko odprtosti. Oba sta govorila na
               način, kot to razume velika večina slovenskih državljank in državljanov, drugi krog
               pa seveda predpostavlja bolj jasne opredelitve in tudi nekako pričakuje tudi tu pa
               tam kakšno ideološko puščico in ta je prišla v razpravo. Ampak mimogrede, tudi v teh
               javnih predstavitvah se povsem napačno interpretira vprašanje, ki je vezano na šole s
               koncesijo in konfesionalno dejavnost.</p>
               <p>Če bi danes vprašali na referendumu ljudi, kaj si predstavljajo pod to temo, sem
               prepričan, da bi 90% ljudi odgovorilo napačno. Ljudje sploh ne vedo, za kakšna
               vprašanja gre pri tej temi. Gre za vprašanje konfesionalne dejavnosti v vrtcih, šolah
               in šolah s koncesijo, nikakor pa ne za uvedbo verskega pouka in tako naprej.</p>
               <p>Ta priložnost je šla mimo. Jaz obžalujem, da se je končalo tako, kot se je. Vlada je
               imela v prvi rešitvi evropsko rešitev. V celoti bi zdržala tudi presojo na ustavnem
               sodišču. Kolegi v LDS in Združeni listi, cenim vaše stališče. Imeli ste večino in ste
               zmagali in tako bo pisalo v zakonu, kot pač piše.</p>
               <p>Kar se pa tiče 4. člena, delovanja šolskih uprav, to pa je en nahrbtnik iz naše
               šolske reforme. Gospa ministrica, jaz vam bom čestital, če bodo te šolske uprave v
               vašem mandatu zaživele. Čestital vam bom. Hvala.</p>
            </sp>
            <sp xml:id="SDZ3-Redna-20-2002-11-27.sp208">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Besedo ima gospod Janez Drobnič. Izvolite.</p> 
            </sp>
            <sp xml:id="SDZ3-Redna-20-2002-11-27.sp209">

               <speaker>MAG. JANEZ DROBNIČ:</speaker>

               <p>Hvala lepa za besedo. Najprej bi se rad dotaknil problematike vlaganja amandmaja k 2.
               členu. Razpravljamo seveda v celoti o zakonu, kjer piše namreč - amandma ni vložen v
               skladu s tretjim odstavkom 140. člena poslovnika. To ni res. Amandma je vložen
               pravilno. Kar poglejte v poslovnik, kaj se smatra za drugo obravnavo. Je obravnava na
               delovnem telesu in na plenarnem zasedanju. Zato ni nikakršnega razloga, da se
               amandmaja, ki smo ga vložili, ne upošteva. Enako se mora upoštevati. 2. člen je bil
               spremenjen na drugi obravnavi. Tako je. Zato jaz ostro protestiram proti tej dikciji,
               ker ne upošteva poslovnika.</p>
               <p>Zdaj pa še k zgodbi, ki se očitno nadaljuje. Informacije so zašle v čudno ulico. To,
               kar kolega, gospod Podobnik, omenja, da če bi ljudi vprašali, o čem se govori, ne bi
               vedeli oziroma bi odgovorili 100-procentno drugače.</p>
               <p>Šlo je za pobudo na obstoječi zakon, za katerega je ustavno sodišče ugotovilo, da je
               to določilo neustavno. Tega slovenski svet ne ve. Ta pobuda je prišla z naše strani
               in sodišče nam je potrdilo. Kako je šla pa rešitev, je pa druga stran.</p>
               <p>Jaz se tukaj ne bom dotaknil konfesionalnega pouka, ker so se že pred mano
               razpravljavci. Jaz se bom dotaknil tistega, kar je bilo tudi predmet te pobude.
               Namreč, svoboda zasebnega prostora, o katerem sem tudi že govoril. Da nekdo, da
               država in minister posega v prostor, zasebni prostor, ki ni predmet koncesirane
               dejavnosti in javnega programa, da odreja, kajse bo tam delalo. To je ključno. In na
               to so štartali, na to so se spustili ustavni sodniki. Seveda ob tem pa naletimo tudi
               na problem konfesionalnega pouka. Ali se sme opravljati ali se ne sme?</p>
               <p>Ravno razprava na matičnem odboru je pokazala tisto zagato. Jaz sem vprašal kolega
               poslanca Gabra - zdaj ga na žalost ni tukaj, kaj bo pomenilo, če taka dikcija, kot jo
               je predložila poslanska skupina, obvelja. Ali bo smel zasebnik v prostorih, ki so
               njegovi, tam v bližini opravljati konfesionalno dejavnost, recimo, v času od 7. do
               12. ure, čeprav se tisti prostori ne uporabljajo za šolo in so prazni. Je rekel, ne,
               v tistem prostoru ne. To je atakiranje na svobodo zasebnega prostora. In to povleče
               še drugo stvar za seboj.</p>
               <p>Te šole so plačane oziroma izvajalci so plačani 80 procentov. Na ta način
               onemogočamo zasebnemu izvajalcu, da v svojih zasebnih prostorih opravlja neko
               dejavnost, ki bi mu lahko tudi prinesla neko vrednost, s katero bi pokril te stroške
               izvajanja javnega pouka, tistih 20%. To je tudi ta moment. Ampak tega nočete
               razumeti. In v tej smeri je treba razumevati tudi celotno mnenje ustavnega sodišča.
               Ker to je bil tudi predmet tega, ali sme država posegati na zasebno področje pri
               koncesionarju. Zato smo v tej luči tudi mi predlagali amandma, kar se tiče
               konfesionalnega pouka, ustrezno rešitev, ki pa hkrati daje tudi ustrezen odgovor na
               zasebni prostor, brez kakršnihkoli pretenzij. In to je bilo tudi usklajeno besedilo.
               Zato je tudi naša poslanka Marija Ana Tisovic odstopila od tega amandmaja, odstopila
               od zakona pravzaprav in dala možnost, da ministrstvo za šolstvo in šport ter vlada
               uredi še druge reči, ki so potrebne po njenem mnenju in so vredne tudi razmisleka.
               Nekatere stvari smo mi tudi podprli.</p>
               <p>Za to gre, drage kolegice in kolegi. To je dodatna dimenzija, ki jo je treba
               upoštevati. Mi kot država, ki ščitimo demokratične pravice, bi se morali tega
               zavedati. Ne se bati vrednotnega sistema, ko smo ga zaščitili, da ne bi eden drugemu
               vsiljevali, vendar ne pa iti v to skrajnost. Hvala lepa.</p>
            </sp>
            <sp xml:id="SDZ3-Redna-20-2002-11-27.sp210">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Jožef Kavtičnik. Izvolite.</p>
            </sp>
            <sp xml:id="SDZ3-Redna-20-2002-11-27.sp211">

               <speaker>JOŽEF (JOŽE) KAVTIČNIK:</speaker>

               <p>Hvala lepa, predsedujoča. Spoštovane poslanke in poslanci, kolegi, predstavniki
               vlade! Zakon o organizaciji in financiranju vzgoje in izobraževanja ureja pogoje za
               organiziranje in financiranje vzgoje ter ureja pogoje za opravljanje ter na določen
               način financiranja vzgoje in izobraževanja.</p>
               <p>S sprejetjem tega zakona, z vsemi dopolnili, bomo omogočili še kvalitetnejše pogoje
               za vzgojno-izobraževalno delo na vseh področjih vzgoje in izobraževanja. Odpravili
               smo tudi posamezne dileme, ki bi lahko vplivale na določene motnje v procesu vzgoje
               in izobraževanja. Ker je v sistem vzgoje in izobraževanja vključena večina oziroma
               vsa naša mlada populacija, jeizrednega pomena, da na ta način omogočimo vsem, ki so
               vključeni v ta proces, torej v proces vzgoje in izobraževanja, enake možnosti.
               Prepričani smo, da bomo s sprejetjem tega zakona z dopolnili to tudi zagotovili.</p>
               <p>In še nekaj. Mi smo sledili odločbi ustavnega sodišča. Konfesionalna dejavnost je
               dovoljena v vrtcih in šolah s koncesijo, kadar se izvaja izven programa, ki se
               opravlja kot javna služba, tako da prostorsko in časovno ne prekinja programa, ki se
               izvaja kot javna služba. Mi govorimo o tistih zavodih, torej vrtcih in šolah, ki
               imajo koncesijo; njim je dovoljeno, da se izvaja konfesionalna dejavnost, vendar ne v
               času in prostoru, ki je namenjen javni službi.</p>
               <p>Prepričani smo, da bomo s sprejetjem tega zakona, še enkrat povem, mladim omogočili
               kvalitetno organizirano vzgojno in izobraževalno delo.</p>
            </sp>
            <sp xml:id="SDZ3-Redna-20-2002-11-27.sp212">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem razpravo o predlogu zakona v celoti. Prehajamo na razpravo o
               členih in vloženih amandmajih, ki jih bomo vodili na podlagi pregleda amandmajev z
               dne 26.11.2002. Gospod Drobnič, izvolite.</p>
            </sp>
            <sp xml:id="SDZ3-Redna-20-2002-11-27.sp213">

               <speaker>MAG. JANEZ DROBNIČ:</speaker>

               <p>Hvala za besedo. Kot veste, sem v razpravi izpostavil problematiko 2. člena. Prosil
               bi za tolmačenje sekretariata oziroma po poslovniku, predsedujočega državnega zbora,
               da mi odgovori na vprašanje, kako je z vloženim amandmajem, kaj je to druga obravnava
               in zakaj se izključuje ta amandma iz seznama amandmajev, ki so bili vloženi.</p>
            </sp>
            <sp xml:id="SDZ3-Redna-20-2002-11-27.sp214">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V skladu z 69. členom je dolžan poslancu, ki želi govoriti o uporabi
               poslovnika, v tem primeru se vi sklicujete na napačno uporabo poslovnika, ker je pod
               opombo vpisano, da vaš amandma ni vložen v skladu s tretjim odstavkom 140. člena
               poslovnika, dolžan podati in odločiti predsedujoči.</p>
               <p>Zato vam pojasnjujem, da je uporaba tretjega odstavka 140. člena v vašem primeru
               pravilno uporabljena. Vaš amandma ni bil vložen k členu, h katerem je državni zbor v
               drugi obravnavi sprejel amandma. Takšna razlaga in dopuščanje vlaganja amandmajev v
               tretji obravnavi je v vseh primerih do zdaj ob uporabi novega poslovnika bila takšna,
               da se v tretji obravnavi smejo vlagati amandmaji samo k členom, ki jih je v drugi
               obravnavi sprejel državni zbor.</p>
               <p>Spoštovani poslanec! Če z mojo razlago ob tem primeru ne boste zadovoljni, vam 282.
               člen poslovnika omogoča, da zunaj seje pridobite razlago komisije za poslovnik in
               komisija po potrebi tudi mnenje zakonodajno-pravne službe. Razlaga se sprejme z
               dvotretjinsko večino glasov navzočih članov. Ni več razprave, gospod Drobnič. Moja
               razlaga je takšna. O tej moji razlagi tudi več ne odloča državni zbor, tako kot po
               starem poslovniku, ampak je pot, ki jo imate zdaj, je pot na komisijo, ki zunaj seje
               razlaga poslovnik.</p>
               <p>V razpravo dajem torej v skladu s poslovnikom vloženi 4. člen in amandma poslanskih
               klubov LDS, Združene liste, SLS in DeSUS-a k 4. členu. Odpiram razpravo. Gospod Moge,
               izvolite. Gospod Moge, ste se javili k razpravi? <stage>(Ne.)</stage> Nihče. Hvala lepa. Zaključujem
               torej razpravo. O amandmajih in o predlogih zakona bomo v skladu s časovnim potekom
               seje zbora glasovali danes ob 19.45 uri. S tem prekinjam to točko dnevnega reda.</p>
               <p>Ob 18.20 uri bomo prešli na 19. točko dnevnega reda, to je prvo obravnavo predlog
               zakona o parlamentarnem nadzoru obveščevalnih in varnostnih služb. Do takrat
               prekinjam delo. Predstavnicama vlade se za sodelovanje najlepše zahvaljujem.</p>
               <stage type="time">(Seja je bila prekinjena ob 17.58 uri in se je nadaljevala ob 18.21 uri.)</stage>
            </sp>
            <sp xml:id="SDZ3-Redna-20-2002-11-27.sp215">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke, spoštovani poslanci, predstavniki vlade, lep pozdrav.</p>
               <p>Prehajamo na <title>19. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  PARLAMENTARNEM NADZORU OBVEŠČEVALNIH IN VARNOSTNIH SLUŽB.</title> Predlog zakona je
               v obravnavo zboru predložila skupina poslancev s prvopodpisanim Rudolfom Mogetom. V
               zvezi s tem zakonom je skupina 11 poslancev s prvopodpisanim mag. Andrejem Vizjakom
               zahtevala, da državni zbor opravi splošno razpravo.</p>
               <p>Besedo dajem predstavniku predlagateljev predloga zakona za dopolnilno obrazložitev
               predloga zakona. Gospod Rudolf Moge, izvolite.</p>
            </sp>
            <sp xml:id="SDZ3-Redna-20-2002-11-27.sp216">

               <speaker>RUDOLF MOGE:</speaker>

               <p>Predsedujoča, najlepša hvala za besedo. Spoštovane poslanke in poslanci.</p>
               <p>Parlamentarci so že trikrat poskusili zakonsko urediti parlamentarni nadzor
               obveščevalnih in varnostnih služb. Prvič z zakonom, ki sta ga dalo v proceduro gospod
               Anderlič in gospod Sešerko, vendar je ta potonil v proceduri. Drugič je bil vložen
               zakon vlade, tega je državni zbor zavrnil v prvi obravnavi. Vložil je zakon tudi
               Zmago Jelinčič Plemeniti, ki ga pa je umaknil in se pridružil predlagateljem zakona,
               ki ga danes obravnavamo</p>
               <p>Razlogi za sprejetje zakona tičijo predvsem v razpršeni, parcialni, nepregledni in
               pomanjkljivi ureditvi parlamentarnega nadzora, zato je treba nadzor celovito zakonsko
               urediti in s tem povečati njegovo učinkovitost.</p>
               <p>Predlagani zakon ureja oziroma v nekaj točkah. 1. točka: predmet in obseg
               parlamentarnega nadzora obveščevalnih in varnostnih služb obsega širšo dejavnost teh
               služb in posebne oblike kot so: pridobivanje podatkov, spremljanje mednarodnih
               sistemov zvez, tajni nakup dokumentov in predmetov,tajno opazovanje in sledenje na
               odprtih ali javnih prostorih z uporabo tehničnih sredstev za dokumentiranje ter
               pridobivanje podatkov s kontrolo pisem in drugih občil ali s snemanjem prek TV
               komunikacije. V zakonu imamo tudi sestavo in način dela komisijeza nadzor
               varnostno-obveščevalnih služb.</p>
               <p>Rad bi povedal, da poslovnik državnega zbora posebej že sedaj ureja področje ter
               nekatera vprašanja glede sestave in delovanja in načina delovanja komisije, ki ima
               drugačen položaj kot druga delovna telesa državnega zbora, saj njeno delovanje
               bistveno bolj neposredno posega v delovanje izvršilne oblasti kot delovanje drugih
               teles državnega zbora, zaradi tega mora temeljno problematiko in nekatera vprašanja
               njenega delovanja urediti zakon.</p>
               <p>Ker je komisija že predvidena v poslovniku državnega zbora, je smiselno, da to
               pravno stanje zakon samo povzame, to je, da komisijo ustanovi državni zbor. Glede
               posebnosti delovanja komisije zakon smotrno določa, da komisija svoje delovanje uredi
               s posebnim poslovnikom.</p>
               <p>Omeniti velja, da je v zakonu določena še ena posebnost komisije, ki izhaja iz
               njenih pooblastil, za izvedbo neposrednih ukrepov nadzora obveščevalnih in varnostnih
               služb, naj bi komisija pooblastila največ tri svoje člane, to je pooblaščeno skupino,
               ki bi lažje izvedla te ukrepe in učinkoviteje varovala zaupnost podatkov, ki bi jih
               uvedli pri tem, seveda pa mora ta skupina na ustrezen način komisiji poročati o
               svojih ugotovitvah.</p>
               <p>Zakon ureja tudi pristojnosti in naloge komisije, pri določitve pristojnosti in
               nalog komisije smo predlagatelji izhajali iz načela, da morajo te omogočiti učinkovit
               nadzor, hkrati pa ta nadzor ne sme ovirati učinkovitega delovanja teh služb. Zato
               komisija nadzira dejavnost obveščevalno-varnostne službe pri vladi in
               obveščevalno-varnostne službe ministrstva, pristojnega za obrambo, nadzira uporabo
               zakona o določenih posebnih oblikah, metodah in ukrepih pridobivanja podatkov
               obveščevalno-varnostne službe in varnostnih služb ministrstva za notranje zadeve in
               obravnava letni program dela obveščevalno-varnostnih služb, poročilo o delu in
               finančnem poslovanju, predloge zakona in aktov, ki se nanašajo na delovanje
               obveščevalno-varnostnih služb in obravnavo obvestila in pobude posameznikov in
               organizacij, ki se nanašajo na pristojnost komisije.</p>
               <p>Ena od poglavitnih rešitev, predlaganih z zakonom, se nanaša na nadzor finančnega
               poslovanja obveščevalno-varnostne službe. Zakon s tem ureja uveljavljeni mednarodni
               standard, po katerem je strog nadzor proračuna obveščevalne oziroma varnostne službe
               ključnega pomena za zagotovitev učinkovitega parlamentarnega nadzora.</p>
               <p>Zakon tudi ureja način izvrševanja parlamentarnega nadzora. Tega komisija opravi z
               obravnavanji poročil vlade oziroma pristojnih ministrstev komisiji, z napovedanimi
               ali nenapovedanimi ogledi naprav in prostorov, ki jih uporablja nadzorovana služba
               ter z vpogledom v dokumente in drugo gradivo in podatke nadzorovane službe.</p>
               <p>Zakon ureja tudi razmerje do državnega zbora, vlade, ministrstev. Ta razmerja so nam
               več ali manj poznana, zato o njih ne bom govoril</p>
               <p>In zakon, šestič, ureja razmerje komisije do drugih organov organizacij in
               posameznikov. Za učinkovit nadzor mora komisija imeti tudi možnost, da neodvisno
               pridobiva informacije, ki so potrebne za učinkovit nadzor.</p>
               <p>Predlog zakona zato zavezuje telekomunikacijske operaterje za pošiljanje določenih
               podatkov, ki jih morajo voditi v skladu z zakonom, ki ureja telekomunikacije.
               Operaterji so tudi dolžni dopustiti napovedani ali nenapovedani ogled njihovih naprav
               in prostorov. Podobno obveznost vsebuje zakon tudi za izvajalce poštnih storitev.
               ...<stage>/Opozorilni znak za konec./</stage>...</p>
               <p>V imenu predlagatelja zaradi teh razlogov predlagam, da poslanci državnega zbora,
               vsled povedanega odločijo, da je zakon primeren za nadaljnjo obravnavo.</p>
            </sp>
            <sp xml:id="SDZ3-Redna-20-2002-11-27.sp217">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sledi predstavitev stališč poslanskih skupin. Najprej ima besedo gospod
               Franc Lenko, ki bo predstavil stališče poslanske skupine Demokratične stranke
               upokojencev Slovenije. Izvolite.</p>
            </sp>
            <sp xml:id="SDZ3-Redna-20-2002-11-27.sp218">

               <speaker>FRANC LENKO:</speaker>

               <p>Hvala lepa, gospa podpredsednica. Spoštovani predstavniki vlade, poslanka in kolegi
               poslanci! Parlamentarni nadzor obveščevalno-varnostnih služb je zelo pomembna
               dejavnost, predvsem z vidika zagotavljanja spoštovanja človekovih pravic in temeljnih
               svoboščin. Pravno ta nadzor urejajo zakonski predpisi, nekatere nadzorne
               pristojnosti, naloge pa določa tudi odlok o ustanovitvi komisije za nadzor
               varnostno-obveščevalnih služb.</p>
               <p>In ne nazadnje, neke regulative te dejavnosti je obdelano tudi v poslovniku
               državnega zbora. Ta razpršena, parcialna in mestoma nepregledna ureditev
               parlamentarnega nadzora ustvarja včasih tudi neprijetne zaplete med komisijo za
               nadzor varnostno-obveščevalnih služb na eni strani in varnostno-obveščevalnimi
               službami na drugi strani.</p>
               <p>Temeljni cilj predlaganega zakona je zagotoviti enoten in učinkovit parlamentarni
               nadzor obveščevalnih in varnostnih služb predvsem z vidika zagotavljanja spoštovanja
               človekovih pravic, temeljnih svoboščin in uporabe finančnih sredstev. Upoštevati je
               treba, da imajo te službe z zakonompomembna pooblastila, s katerimi posegajo z ustavo
               in zakoni varovane temeljne človekove pravice in svoboščine. Na drugi strani pa
               narava njihovega dela zahteva določeno stopnjo prikritega delovanja. Z učinkovitim
               nadzorom pa zagotavljamo zaupanje javnosti v delu varnostno-obveščevalnih služb.</p>
               <p>V naši poslanski skupini Demokratične stranke upokojencev, odobravamo sprejetje tega
               zakona. Prepričani smo, da se bo v zakonodajnem postopku še dogradil in izboljšal
               rešitve, ki jih prinaša. Hvala lepa.</p>
            </sp>
            <sp xml:id="SDZ3-Redna-20-2002-11-27.sp219">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavil gospod Bojan Kontič. Izvolite.</p>
            </sp>
            <sp xml:id="SDZ3-Redna-20-2002-11-27.sp220">

               <speaker>BOJAN KONTIČ:</speaker>

               <p>Hvala lepa, gospa podpredsednica. Spoštovani predstavniki vlade, kolegice in kolegi!
               V obravnavi imamo torej zakon, za katerega smo prepričani, da je potreben predvsem
               zato, da zagotovimo enoten in učinkovit parlamentarni nadzor obveščevalnih in
               varnostnih služb. Pri tem je pomembno, da nadzorno telo, komisija, ostane v vlogi
               političnega nadzora in se ne spusti na področje dela preiskovalnih komisij.</p>
               <p>V poslanski skupini Združene liste socialnih demokratov ocenjujemo, da je predlog
               primerna osnova za njegovo temeljito obravnavo na matičnem delovnem telesu, kjer se
               bomo seznanili še z mnenjem zakonodajno-pravne službe in s konkretnimi amandmaji
               vlade.</p>
               <p>Razmerje med nadzornikom in nadzorovanimi je zaradi nejasnosti in zapletov, ki pri
               tem nastanejo, treba zelo jasno opredeliti. Pri tem je treba še posebej opredeliti
               pristojnosti nadzorne komisije in obveznosti služb v času opravljanja nadzora in tudi
               sicer, torej način izvedbe nadzora kot tudi postopke izvajanja nadzora.</p>
               <p>V komisiji za nadzor ugotavljamo, da so naše pristojnosti preozke, hkrati pa nas
               vlada opozarja, da je sedaj predlagani zakon preširok in tako tudi nedopustno posega
               v razmerje med zakonodajno in izvršilno vejo oblasti.</p>
               <p>Kljub temu da bi v praksi moralo načelno veljati zaupanje med nadzornikom in
               nadzorovanimi, pa je hkrati nujno zagotoviti kvaliteten nadzor, ki vse tiste, ki
               lahko skladno z ustavo in zakonom posegajo v temeljne človekove pravice in
               svoboščine, zavezuje k preudarnosti in občutljivosti njihovega ravnanja. Še tako
               dobro in zakonito delovanje je kvalitetnejše, če je podvrženo kvalitetnemu in
               stalnemu nadzoru. Pri tem pa seveda nadzor ne sme ovirati zakonitega delovanja tako
               obveščevalnih kot varnostnih aktivnosti.</p>
               <p>Posebno poglavje v dosedanjem delovanju komisije je bilo varovanje zaupnih podatkov.
               Kljub zakonskim določilom so v preteklosti v javnost večkrat pricurljali zaupni
               podatki. Prisoten je bil obojestranski sum, ki se je refleksno odražal v nezaupanju
               služb do poslancev in obratno. Z uvedbo tako imenovane "gluhe sobe" se je stanje
               bistveno spremenilo. Vsekakor lahko zatrdimo, da se poslanci, člani komisije za
               nadzor zavedajo oziroma zavedamo svoje odgovornosti.</p>
               <p>In ko si zastavljamo vprašanje, kdaj so službe, zajete v tem zakonu, uspešne in
               kvalitetne - samo takrat, ko s svojim delovanjem niso javno prisotne v različnih
               medijih. Pri tem je nujno s tem zakonom zagotoviti nadzor, ki ne bo rušil integritete
               teh služb in jih ne bo javno izpostavljal.</p>
               <p>V poslanski skupini Združene liste socialnih demokratov bomo torej prisluhnili tako
               predlagateljem novega zakona kot naši zakonodajno-pravni službi in seveda vladi v
               postopku obravnave zakona na seji matičnega delovnega telesa in kasneje v državnem
               zboru. Hvala.</p>
            </sp>
            <sp xml:id="SDZ3-Redna-20-2002-11-27.sp221">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Socialdemokratske stranke Slovenije bo
               predstavil gospod Jožef Jerovšek. Izvolite.</p>
            </sp>
            <sp xml:id="SDZ3-Redna-20-2002-11-27.sp222">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi! V poslanski skupini SDS sprejetje zakona
               na tem pomembnem področju podpiramo. Mislimo, da je po tolikih letih demokratičnega
               obstoja naše države to nujno potrebno in je za to že skrajni čas.</p>
               <p>Obveščevalno-varnostne službe so nujni institut sleherne države. Pri svojem delu pa
               se gibljejo po ozki meji med državotvornostjo in spoštovanjem človekovih pravic. V
               SDS se zavedamo usodnega pomena parlamentarnega nadzora nad delom
               obveščevalno-varnostnih služb pri zagotavljanju spoštovanja človekovih pravic. Pri
               tem je treba imeti v mislih zgodovinske izkušnje, ko so bile obveščevalne službe
               instrument totalitarne države in orodje za nadzor in agresijo nad državljani. Zato
               tudi ne preseneča, da imajo med državami z demokratično tradicijo to področje
               zakonsko najbolj urejeno tiste države, ki so svoj demokratični ustroj, kjer je bil
               demokratični ustroj prekinjen z obdobjem totalitarne oblasti. Takšne izkušnje in
               takšna priporočila so nam, recimo, dali v Nemčiji,kjer so imeli obdobje nacizma. V
               isto kategorijo z bolj svežimi izkušnjami pa seveda spada tudi Slovenija. Po 12 letih
               demokratične oblasti je zato sprejetje zakona, ki bo celovito urejal področje nadzora
               obveščevalnih in varnostnih služb, nujen in logičen. Do sedaj je bilo vloženih že več
               predlogov zakona tako s strani vlade kot tudi poslancev.</p>
               <p>Predlog zakona, ki je danes v obravnavi in ga je pripravila komisija s sodelovanjem
               uglednih pravnih strokovnjakov, je po mnenju poslanske skupine SDS ustrezen in
               primerna podlaga za zakonsko urejanje tega pomembnega področja.</p>
               <p>Da je sprejetje zakona nujen, izhaja tudi iz odločbe ustavnega sodišča z dne
               21.9.2000, ki izrecno ugotavlja, da sodni nadzor aktivnosti varnostnih in
               obveščevalnih služb ni celovit, ker ukrepi, ki jih službe uporabljajo, bistveno
               posegajo v posameznikovo informacijsko in drugo zasebnost. Praviloma prizadeta oseba
               v času njihovega izvrševanja, pogosto pa tudi naknadno, ni seznanjena s tem, da je
               nadzirana. Oboje povečuje možnost zlorab. Široka pooblastila za poseganje v človekove
               pravice in obvladovanje informacij, ki jih je mogoče vsestransko izkoriščati, zato
               narekuje ta vzpostavitev učinkovitega nadzora.</p>
               <p>Iz načela delitve oblasti v parlamentarni demokraciji izhaja pristojnost parlamenta
               oziroma posebnega delovnega telesa za nadzorovanje aktivnosti varnostnih in
               obveščevalnih služb glede tega, ali so vsebina podatkov in informacij, ki jih
               pridobivajo, način njihove pridobitve in razpolaganje z njimi v okviru tistega, kar
               določata zakonodaja in ustava. Tako odločba ustavnega sodišča.</p>
               <p>V času demokratične oblasti v Sloveniji je Socialdemokratska stranka edina stranka,
               ki je bila dvakrat podvržena zlorabi obveščevalnih služb v politične namene. Zato je
               naš interes za zakon, ki jasno opredeljuje parlamentarni nadzor, toliko večji.</p>
               <p>Če se spomnite, ta dva primera sta bila: uporaba tajnega policijskega sodelavca za
               protizakonito zbiranje podatkov iz resorja obrambnega ministrstva s ciljem rušenja
               takratnega ministra. Drugi razkriti primer zlorabe obveščevalnih služb za
               diskreditacijo Socialdemokratske stranke se je zgodil leta 1998, ko je ministrstvo za
               notranje zadeve distribuiralo naročeno informacijo obveščevalne službe, da vodstvo
               SDS v Sloveniji organizira urjenje prostovoljcev Osvobodilne vojske Kosova. Zaradi
               tega je potem moral oditi minister za notranje zadeve.</p>
               <p>Tudi zaradi takih izkušenj, to je še poseben razlog, si v stranki prizadevamo za
               dosleden nadzor nad dejavnostjo obveščevalnih služb. Nadzor mora zagotavljati vpogled
               v dejavnost v taki smeri, da bo jasno razvidno, ali to svojo dejavnost uporablja
               resnično samo za namene in cilje, ki so zanjo določeni z akti vlade. Komisija mora
               tudi od naročnika, to je navadno vlada, dobiti povratne informacije o uspešnosti
               posameznih akcij obveščevalne in varnostne službe. Šele ko bo v nadzor vključen tudi
               naročnik obveščevalne dejavnosti, vlada, bo parlamentarni nadzor v celoti zaokrožen.
               Seveda pa je naloga komisije tudi spremljanje zakonitosti uporabe posebnih metod in
               sredstev.</p>
               <p>Parlamentarni nadzor sedaj urejajo področni zakoni in poslovnik državnega zbora, kar
               v praksi povzroča različno razumevanje in tolmačenje medsebojnih obveznosti med
               službami in nadzorno komisijo. Včasih prihaja tudi do protislovnega položaja, da je
               komisija kot nadzorniorgan za izvajanje nadzora odvisna od dobre volje nadzorovanega
               subjekta in obratno, saj ji le-ta v večini primerov poroča tisto, kar se je njemu
               zdelo primerno, da ji lahko poroča. Komisija namreč nima možnosti, da bi na podlagi
               avtoritete, ki bi imela izrecno podlago v zakonu, zahtevala od nadzorovanega
               subjekta, da ji sporoča vse tiste podatke in okoliščine, ki bi komisiji zagotavljale
               dejanski nadzor nad dejavnostjo obveščevalnih služb, in da se komisija pri tem ne bi
               spuščala v metodologijo služb. Ta mora - po mnenju SDS, in to je splošno priznano -
               ta metodologija dela - ostati tajna tudi za samo komisijo. Poudarjamo, da komisija te
               intence, kolikor je nam poznano, ni nikoli imela, zato so nekatere takšne insinuacije
               bile krivične in tudi nikakor nimamožnosti, da bi prišla na takšno misel.</p>
               <p>Strinjamo se tudi, da ima komisija po vzoru primerjalne nemške prakse vpogled v
               višino in namembnost finančnih sredstev za izvedbo nadzorovalnih ukrepov.</p>
               <p>V Socialdemokratski stranki menimo, da bi bilo sicer koristno, če bi imela komisija
               možnost pooblastiti strokovnjaka. Ta institut ima izredno psihološko moč, ki se tudi
               v primerjalnih praksah izredno restriktivno uporablja. Vendar pa po drugi strani tudi
               na nekakšen način prisluhnemo strokovnjakom, da Slovenija ni najbolj primerna za
               uporabo in izvedbo takega instituta.</p>
               <p>Zdi se nam pomembno, da ta zakon prinaša tudi možnost, v 26. členu, da se zaposleni
               v obveščevalnih službah lahko direktno obrnejo na komisijo z opozorili o morebitni
               nezakoniti uporabi oziroma zlorabi metod obveščevalnih služb. Zelo pomembno je, da se
               komisija lahko ubrani samovolji vlade. Prepričani smo, da bo zakon, ki je pred nami,
               izboljšal in prispeval k boljšemu zaupanju med komisijo in obveščevalnimi službami.
               Graditev tega zaupanja je v interesu države, parlamenta in vseh državljanov. In trdno
               smo prepričani, da pa komisija za parlamentarni nadzor ne more nikoli imeti preveč
               pooblastil in preveč pravic. Namreč, narava našega dela, naše možnosti, naše
               operativne možnosti so takšne, da se službe tega ne bi smele nikoli bati, in sam sem
               prepričan, da bodo ali pa so že spoznale, da morajo imeti same interes po čimbolj
               natančnem poročanju komisiji, nadzorni komisiji, v katero se v državi mora tudi
               vzpostaviti zaupanje, da je njeno delo v interesu slehernega državljana. Hvala
               lepa.</p>
            </sp>
            <sp xml:id="SDZ3-Redna-20-2002-11-27.sp223">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Za predstavitev stališč poslanskih skupin so prijavljeni tudi gospod
               Franc Kangler, ki ga ni med nami, potem Zmago Jelinčič Plemeniti - tudi ne, stališče
               Stranke mladih Slovenije bo predstavil gospod Marko Diaci. Izvolite.</p>
            </sp>
            <sp xml:id="SDZ3-Redna-20-2002-11-27.sp224">

               <speaker>MARKO DIACI:</speaker>

               <p>Hvala za besedo. Lep pozdrav, gospod minister, gospod direktor. V Stranki mladih
               Slovenije menimo, da je stanje na področju parlamentarnega nadzora obveščevalnih in
               varnostnih služb v Republiki Sloveniji nezadovoljivo urejeno. To konec koncev
               dokazujejo predvsem težave komisije za nadzor varnostno-obveščevalnih služb pri
               njenem delu v preteklosti, saj le-ta svojega dela ni mogla uspešno in predvsem jasno
               in učinkovito opravljati.</p>
               <p>Vzroki za to so različni, v večini pa temeljijo predvsem na razpršeni in nepregledni
               ureditvi parlamentarnega nadzora nad delom obveščevalnih in varnostnih služb.
               Skratka, na ne dovolj jasni in definirani nedvoumni pravni podlagi. Zato v Stanki
               mladih Slovenije menimo, da je obstoječe stanje neurejenega izvajanja parlamentarnega
               nadzora nad delom varnostnih in obveščevalnih služb mogoče preseči le s celovito
               zakonsko ureditvijo tega področja.</p>
               <p>Temeljni cilj tega zakona pa je in mora biti enoten in učinkovit parlamentarni
               nadzor obveščevalnih in varnostnih služb, predvsem z vidika zagotavljanja spoštovanja
               človekovih pravic, temeljnih svoboščin in uporabe finančnih sredstev. V zakonu je
               treba jasno definirati pristojnosti, delo in omejitve parlamentarnega nadzora inna ta
               način zagotoviti učinkovito kontrolo in usmerjanje delovanja varnostne in
               obveščevalne dejavnosti.</p>
               <p>Zakonsko urejeno področje, ki bo zagotovilo uspešno izvajanje parlamentarnega
               nadzora, bo seveda koristilo tako ugledu državnega zbora kot tudi ugledu in zaupanju
               v delovanje obveščevalnih in varnostnih služb.</p>
               <p>Poleg nadzora nad delom je poglaviten namen parlamentarnega nadzora predvsem
               izboljšati delovanje obveščevalne in varnostne dejavnosti, za kar pa je treba seveda
               medsebojno sodelovanje in zaupanje med parlamentarno komisijo in nadzorovanimi
               službami. Zato menimo, da mora zakon kvalitetno definirati razmerje komisije za
               nadzor obveščevalnih in varnostnih služb do državnega zbora, vlade in pristojnih
               ministrstev ter obveščevalnih in varnostnih služb, da ne bi prihajalo do različnih
               interpretacij posameznih pravnih podlag in posledično do nepotrebnih zapletov.</p>
               <p>V Stranki mladih Slovenije še posebno pozdravljamo eno od poglavitnih rešitev
               predlaganega zakona, ki se nanaša na nadzor finančnega poslovanja obveščevalnih in
               varnostnih služb, saj zakon predvideva podrobno letno poročilo o višini in namenih
               porabe finančnih sredstev v povezavi s splošno dejavnostjo teh služb in posamezno
               dejavnostjo posebnega pomena za nacionalno varnost. Poleg tega je predvidena tudi
               možnost, da komisija kadarkoli med letom zahteva predložitev takega finančnega
               poročila obveščevalne službe. Komisija bo lahko od vlade tudi kadarkoli med letom
               zahtevala predložitev poročila o finančnem poslovanju obveščevalne službe za
               izvrševanje posameznih nalog in poročila o izvrševanju posamezne dejavnosti, ki bo
               posebnega pomena za nacionalno varnost. Na ta način bo lahko namreč komisija tudi
               bistveno vplivala na zagotavljanje ustreznih pogojev delovanja in za delovanje teh
               služb.</p>
               <p>V Stranki mladih Slovenije smo prepričani, da je treba komisiji v zakonu zagotoviti
               dovolj široka pooblastila, ker le to zagotavlja, da bo svoje delo dovolj učinkovito
               opravila. Ne strinjamo se z mnenjem vlade, ki je usmerjeno v precejšnje krčenje
               pristojnosti delovanja komisije, saj lahko potem pričakujemo samo še en nov zakon, ki
               bo le kozmetično definiral delo komisije, v praksi pa bo delo komisije ovirano na
               vsakem koraku. Takšnega zakona ne potrebujemo, saj ne prispeva k preglednosti in
               nedvoumnosti, ki jo ta predlog zakona definira, in to je cilj, katerega sopodpisniki
               želimo doseči, kajti zakon je bil napisan s pomočjo pravnih strokovnjakov.</p>
               <p>V Sloveniji državljani obveščevalne in varnostne službe še vedno precej enačimo z
               delom podobnih služb iz bivše države, ki so z ogromnimi pooblastili delovale povsem
               prikrito, na podlagi tajnih uradnih listov in v interesu zelo ozkega kroga ljudi.
               Glede na to, da je v javnosti ustvarjen vtis neznosne skrivnostnosti, neučinkovitega
               nadzora, oviranja komisije pri njenem delu zaradi takšnih in drugačnih razlogov, je
               takšen renome tudi razumljiv. Čas Jamesa Bonda in slabih kriminalk pa je po našem
               mnenju minil. Kako naj namreč državljani zaupajo v zakonito in ustavno delovanje teh
               služb, če dobro vedo, da v to dvomijo celo tisti, ki jih po zakonu lahko politično
               nadzirajo, se pravi, člani preiskovalne komisije. Upravičeno se lahko sprašujejo,
               komu te službe potem dejansko služijo, kje so tiste dejanske meje poseganja v
               človekove pravice in temeljne svoboščine in kdo te meje postavlja.</p>
               <p>Seveda se je treba pri vsem tem zavedati tudi narave dela zaposlenih v teh službah
               in izpostavljenosti tudi življenjskim nevarnostim teh ljudi. Mislim, da se tega
               podpisniki zakona tudi dobro zavedamo in da je naše ravnanje bilo in bo odgovorno
               tudi s tega vidika. To se ne nazadnje od članov parlamentarne komisije tudi
               pričakuje.</p>
               <p>V pričakovanju, da bo zakon zagotovil transparenten in učinkovit nadzor nad
               obveščevalnimi in varnostnimi službami, bomo zakon v prvi obravnavi podprli.</p>
            </sp>
            <sp xml:id="SDZ3-Redna-20-2002-11-27.sp225">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo stališča poslanskih skupin. Sledi razprava poslank in
               poslancev. Najprej bi lahko imel besedo mag. Janez Drobnič, ki ga ni med nami. Gospa
               Marija Ana Tisovic, izvolite.</p>
            </sp>
            <sp xml:id="SDZ3-Redna-20-2002-11-27.sp226">

               <speaker>MARIJA ANA TISOVIC:</speaker>

               <p>Hvala lepa za besedo. Ker je gospod Drobnič odsoten, mi je predal svoje poročilo.</p>
               <p>V Sloveniji še nimamo ustrezno urejenega nadzora obveščevalnih in varnostnih služb.
               Ureditev parlamentarnega nadzora je razpršena, nepregledna in pomanjkljiva ter
               umeščena v različne zakone in celo v odlok državnega zbora. Zato je treba to urediti.
               S tem bomo zagotovili izboljšanje parlamentarnega nadzora.</p>
               <p>Funkcija in delo nadzora nad delovanjem teh služb v okviru parlamentarnega delovnega
               telesa je nekoliko drugačna kot v ostalih telesih. Parlamentarni nadzor je namreč
               najpomembnejša oblika demokratične kontrole in usmerjanje dela nosilcev obveščevalne
               in varnostne dejavnosti. To je dejavnost, ki lahko resno posega v človekove pravice,
               zato ji mora biti dana ustrezna pozornost.</p>
               <p>Nadzor lahko gre v dve smeri. Prvič, da mimo zakona posega v človekovo zasebno
               področje, kar seveda ni v redu. In drugič, da bi z nadzorom zagotovili racionalno
               trošenje sredstev ter uspešnost in učinkovitost služb, kar je pravzaprav cilj nadzora
               in seveda zakona.</p>
               <p>Obveščevalno - varnostna dejavnost, ki je predmet nadzora po tem zakonu, opravlja
               Slovenska varnostna obveščevalna agencija vlade Republike Slovenije in
               obveščevalno-varnostna agencija pri ministrstvu za obrambo. Varnostno dejavnost, ki
               je predmet nadzora pa opravlja policija, ki spada pod ministrstvo za notranje
               zadeve.</p>
               <p>Nadzor nad temi službami naj bi se na podlagi predloženega zakona opravljal na
               različne predpisane načine. Pri tem je pomembno, da bo komisija lahko neodvisno
               dobivala informacije, ki so potrebne za učinkovit nadzor.</p>
               <p>Upamo lahko, da bo na ta način zagotovljeno preprečevanje tistih aktivnosti služb,
               ki nimajo zakonske podlage, in na drugi strani učinkovito delo, verjetno pa tudi ne
               bo prihajalo do neljubih dogodkov kot letos spomladi, ko je komisija državnega zbora,
               ni mogla izvajati z zakonom opredeljenih nalog nadzora.</p>
               <p>Predlog zakona bomo v naši poslanski skupini podprli. Hvala lepa.</p>
            </sp>
            <sp xml:id="SDZ3-Redna-20-2002-11-27.sp227">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Jožef Jerovšek. Izvolite.</p>
            </sp>
            <sp xml:id="SDZ3-Redna-20-2002-11-27.sp228">

               <speaker>JOŽEF JEROVŠEK:</speaker>

               <p>Hvala lepa. Ker s to splošno razpravo komuniciramo z javnostjo, ki v Sloveniji še
               premalo pozna, pomen parlamentarnega nadzora, in pa na nek način zaradi zgodovinskih
               slabih izkušenj, ima tudi ob nekaterih delih javnost slabo mnenje o obveščevalnih
               službah, pa večinoma neupravičeno, je pomembno, da poudarim, da dejstvo, da je
               nujnost učinkovitega nadzora nad dejavnostjo in zakonitostjo dela
               varnostno-obveščevalnih služb, da to dejstvo ni samo po sebi umevno. Tudi v današnji
               Sloveniji ne.</p>
               <p>Tako smo bili pri sprejemanju zakona o policiji in predvsem zakona o SOVI priče
               resnim, spretnim in dobro prikritim poiskusom, da bi se komisiji za nadzor vzela
               pristojnost nad nadzorom dejavnosti teh služb.</p>
               <p>Upam, da je to stanje preseženo, da se takšni poskusi ne bodo pojavili na novo,
               kajti dosedanje delo parlamentarnih komisij, mislim, da posebej v zadnjem mandatu, je
               tudi slovenski javnosti in izvršni oblasti pokazalo, da smo dovolj resen organ, ki
               dovolj resno izvajamo ta nadzor. Ne moremo pa se v komisiji, člani komisiji in
               parlamentarci, strinjati, da nadzor nad dejavnostjo ni nujno potreben. Kajti, kljub
               temu da so te službe doživele v demokratični Sloveniji korenite spremembe, se tu in
               tam še pojavijo majhni recidivi preteklosti, nerazumevanje parlamentarnega nadzora.
               Jaz sem pa prepričan, da je Slovenija dovolj zrela demokracija, da bo znala
               uporabljati vse institute, ki so v demokratičnih državah predvideni, uporabljeni za
               nadzor obveščevalnih služb in da bodo nadzorni organi parlamenta delali vedno
               državotvorno in da bo hkrati njihova metoda sistematičen dvom v delo obveščevalnih
               služb. Ta sistematični dvom gre v korist obveščevalnih služb. Poskuse zlorabe teh
               informacij, ki so izredno pomembne in izredno močne. Obveščevalne službe imajo v
               rokah izrednomoč, izredne informacije in bog ne daj, da bi se še kdaj te informacije
               oziroma te službe iztrgale iz nadzora, tako notranjega nadzora kot parlamentarnega
               nadzora. In zaradi tega je ta sistematični dvom tista koristna stvar, ki jo tudi
               pravzaprav tudi v demokratičnih državah priporočajo kot metodo dela za takšne
               nadzorne organe, kot je tudi parlamentarna komisija.</p>
               <p>Vrzeli v razumevanju sedanje področne zakonodaje, ki jo vsebujejo različni zakoni,
               ki do sedaj omogočajo delo parlamentarne nadzorne komisije, so tudi na nek način
               vzrok, da prihaja včasih do nekih kratkih stikov, ki v zadnjem obdobju niso bili
               večji. Ampak, lahko pa mirno rečem, da to pomanjkljivo razumevanje in različno
               tolmačenje je v tem letu, recimo, bilo vzrok za tako imenovano mariborsko epizodo, ko
               je bil komisiji onemogočen nadzor.</p>
               <p>Trdno sem prepričan, da bodo z vzpostavitvijo oziroma sprejetjem tega krovnega
               zakona takšno različno razumevanje, različna interpretacija pristojnosti komisije in
               obveznosti obveščevalnih služb preteklost. Tudi sem prepričan, da bo to pripomoglo k
               temu, da se tudi znotraj obveščevalnih služb ne bodo razvile afere. Teh afer in tega
               je v zadnjem obdobju vedno manj in manj. Prepričan sem, da je vzpostavljeno zaupanje
               med nadzorno komisijo parlamenta in obveščevalnimi službami že doslej prispevalo k
               temu, da je afer, ki so se porodile v obveščevalnih službah manj in da je tudi
               dejstvo, da je nadzorna komisija parlamenta tudi v resni, kočljivi situaciji - vsaj
               en tak primer je bil - vstopila v to, da je pred javnostjo pojasnila in zagotovila,
               da so obveščevalne službe delale zakonito; da niso kršile zakonitosti, da je bila
               uporaba posebnih metod in sredstev zakonita in v skladu z zakonom z vsemi potrebnimi
               odločbami in sodnimi odločbami. Torej, po mojem mnenju smo končno na dobri poti, da
               vzpostavimo evropsko primerljivo zakonodajo. Dejstvo je tudi, da nimajo vse države
               enako urejenega tega področja. Kot sem že prej omenil, je to boljše urejeno v tistih,
               ki so bile v preteklosti soočene z zlorabami teh služb. Hvala lepa.</p>
            </sp>
            <sp xml:id="SDZ3-Redna-20-2002-11-27.sp229">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Gospod Anton Anderlič. Gospod Dorijan Maršič, izvolite.</p>
            </sp>
            <sp xml:id="SDZ3-Redna-20-2002-11-27.sp230">

               <speaker>DORIJAN MARŠIČ:</speaker>

               <p>Hvala za besedo, gospa podpredsednica. Spoštovane kolegice in kolegi, spoštovani
               predstavniki vlade! Glede na to, da nismo bili prijavljeni s predstavitvijo stališča
               poslanske skupine Liberalne demokracije Slovenije, je to, kar bom povedal, praktično
               tudi stališče naše skupine.</p>
               <p>Skupna ugotovitev ob vložitvi zakona o parlamentarnem nadzoru o obveščevalnih in
               varnostnih služb v proceduro državnega zbora, je lahko le ta, da je bil že skrajni
               čas, da se uresničijo prizadevanja, da bi se tudi v naši državi celovito uredilo tudi
               področje te vrste parlamentarnega nadzora.</p>
               <p>Državni zbor Republike Slovenije je v resoluciji o strategiji nacionalne varnosti
               zastavil temelje nadzora s tem, da je zapisal, da je državni zbor tisti, ki določa
               tudi strateške smeri zunanje, obrambne, notranje varnostne, gospodarske obveščevalne
               ter varnostne politike ter drugih politik in prek pristojnih delovnih teles izvaja
               nadzor nad zakonitostjo dela obveščevalnih in varnostnih služb.</p>
               <p>V vseh teh letih demokracije v Sloveniji je to področje ostalo kljub naporom
               zakonsko neregulirano. Ne gre toliko za nezaupanje v službe, ki so zadolžene za
               varnost in obveščevalno dejavnost, kolikor gre pravzaprav ravno nasprotno, za
               utrjevanje in nadgradnjo zaupanja v službe s specifičnim načinom delovanja. Čeprav je
               ena od pomanjkljivosti tega predloga zakona, da nima v obrazložitvi mednarodne
               primerljivosti rešitev tega področja primeri iz drugih evropskih držav kažejo, da je
               to področje urejeno zelo različno po vsebini in načinu izvajanja nadzora in predvsem,
               da so telesa, ki te naloge opravljajo, in njihove pristojnosti prav tako
               raznovrstna.</p>
               <p>V nadaljevanju procesa sprejemanja zakona, ki ga je treba nujno in čimprej sprejeti,
               bo treba to zelo občutljivo področje urediti tako, da bo predvsem postavilo prava
               razmerja med parlamentom oziroma med parlamentarno komisijo in vlado, določiti pravo
               razmerje med pravicami in odgovornostmi ter obveznosti in omejitve obeh, da bi
               parlamentarni nadzor obveščevalne in varnostne dejavnosti bil smiseln na eni strani
               ter da ne bi posegal v integriteto teh služb. Predvsem je treba imeti pred očmi
               osnovni namen, to je varstvo človekovih pravic terzakonitost delovanja in pa porabo
               proračunskih sredstev.</p>
               <p>Upoštevati je zato treba tudi določbe zakona, tako zakona o kazenskem postopku in
               zakona o varovanju podatkov, predvsem zato, da se delo komisije in parlamenta ne bi
               konfrontiralo in posegalo v delo sodne veje oblasti. Zato je še kako pomembno
               podrobno proučiti tako obseg kot tudi globino vpogleda v spise in aktivnosti
               varnostno-obveščevalnih služb tudi z vidika zaščita interesov preiskave in varovanja
               tajnih podatkov. Predvsem zadnje je pomembna kategorija, ki se nanaša na zaupanje pri
               sodelovanju s tujimi varnostnimi in obveščevalnimi službami. Zagotoviti bi bilo treba
               zato rešitve, s katerimi bi se izognili zlorabi vpogledanih podatkov, v kolikor le-te
               niso dovolj zavezujoče v drugi področni zakonodaji. Nekatera mnenja so bila tudi, da
               bi bilo treba dodatno razpravo opraviti glede tega, da ima matično delovno telo, ki
               nima proporcionalne strankarske sestave, pristojnost in nalogo, da obravnava predloge
               zakonov in drugih aktov, ki se nanašajo na delovanje obveščevalne službe. Namen tega
               delovnega telesa, katerega večinska sestava je seveda opozicijska, kot mi pravimo,
               zaradi "demokratične higiene", nadzor, ne pa v taki meri soustvarjanje zakonodaje.</p>
               <p>Menimo tudi, da je potrebno spremeniti 4. člen zakona tako, da se iz
               pravno-tehničnih razlogov ne sklicuje na člene drugih zakonov, saj sprememba teh
               pomeni posledično potrebo po spreminjanju tudi tega zakona.</p>
               <p>In na koncu, sam in seveda tudi poslanska skupina LDS zakon podpira, ker smo mnenja,
               da je dobra osnova za nadaljnjo razpravo. Hvala.</p>
            </sp>
            <sp xml:id="SDZ3-Redna-20-2002-11-27.sp231">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ3-Redna-20-2002-11-27.sp232">

               <speaker>ANTON ANDERLIČ:</speaker>

               <p>Sam sem kar nekaj let ali pa, bi skorajda rekel, desetletje spremljal to problematiko
               in ugotavljam, da nadzor, ki je bil s strani parlamenta zagotavljan v vseh teh letih,
               da je dosegel različne intenzivnosti, tudi različne načine so posamezne komisije
               ubirale pri svojem nadzoru in da to seveda ni dobro. Zato sva že takrat, pred davnimi
               leti, poskušala z enim poslancem skupaj, kot je rekel gospod Moge, vložiti zakon, pa
               nekako ni prišlo do tega zakona nikoli; pa ne zaradi tega, ker vlada ne bi želela, da
               bi služba bila pod nadzorom, ali da sama služba ne bi želela, ali da poslanci nismo
               imeli zadosti znanja in volje, da bitak zakon napisali, kajti mnenja sem, da je prav,
               da je nastal v državnem zboru in ne v vladi, saj ravno to zaupanje, ki mora biti
               vzpostavljeno, v posameznem obdobju, najbrž tudi v zadnjih dveh letih ni bilo to
               zaupanje zadostno. Zato je še toliko bolj pomembno, da se sedaj, ko je nastal ta
               zakon v državnem zboru, pa mogoče določene stvari niso nekako "zadete" - da tako
               rečem - na način, da bi dosegli maksimalno samostojnost in zaupnost tistega, kar
               služba počne, in na drugi strani, da bi tako komisija kot državni zbor dobil vse
               tiste podatke, ki jih za svoj nadzor tudi rabita.</p>
               <p>Mislim, da se nam je zgodila neka nerodnost, da je čas med prvo obravnavo in drugo
               obravnavo, ki naj bi se zgodila na decembrski seji, preprosto prekratek in da ni
               mogoče do jutri oziroma pojutrišnjem narediti amandmajev in jih vložiti, tudi mnenja
               zakonodajno-pravne službe ni štirinajst dni pred sejo delovnega telesa, zato bom
               kasneje predlagal, glede na to, da je danes samo glasovanje o tem, ali je zakon
               primerna podlaga ali ne, bom kasneje seveda moral zagotoviti sam sebi in kolegom
               poslankam in poslancem nekaj časa za temeljit pregled in upoštevanje predvsem
               pripomb, ki so prišle tako s strani vlade in pa seveda s strani ministrstva. Tudi
               konec koncev primerjava, o kateri je gospod Maršič govoril, z drugimi državami, ki na
               žalost v tem zakonu ni v zadostni meri upoštevana, kljub temu da je zakon nastal v
               krogu strokovnjakov pravne fakultete in je mogoče še kdo drug sodeloval in zato
               mislim, da je čas med prvo in drugo obravnavo zelo pomemben, da tiste nianse in tiste
               stvari, ki jih je treba urediti, zato da bo na obeh straneh, torej na strani službe
               in vlade na eni strani in pa seveda na strani parlamenta, vsakemu šlo tisto, kar mu
               gre in da bo to urejeno na način, da se bodo resnično dosegali tisti cilji, ki jih
               naj bi ta zakon zasledoval. To je pa po mojem mnenju resnično kontrola tistih
               področij, ki so lahko sporna za samo službo, ko se v neki želji, v nekih svojih
               aktivnostih mogoče želi dokopati do kakšnih podatkov tudi hitreje, tudi na način, ki
               mogoče ni pravi in seveda s tem posega tudi v človekove pravice in temeljne
               svoboščine. Seveda s tem mislim, da ne gre za pojačanje nacionalne varnosti, ampak da
               gre obratno; in pa seveda na drugi strani, da komisija in tisti, ki bodo v kontaktu s
               strani državnega zbora in s službo in z vlado, ne bodo ogrožali s tem interese
               nacionalne varnosti.</p>
               <p>Mislim seveda, da je o tistem delu, proceduralnem treba kasneje razpravljati, ker
               imamo na žalost to tako urejeno in ker se nam je december skrajšal in želja, da se ta
               zakon čimprej sprejme, nas je pravzaprav pripeljalo v neko situacijo, da zakona ne
               moremo popravljati v rokih in na način, kot je to za zakon, ki gre po rednem
               postopku, predpisan.</p>
               <p>Sicer pa, v osnovi je treba zakon podpreti. Hvala.</p>
            </sp>
            <sp xml:id="SDZ3-Redna-20-2002-11-27.sp233">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Za razpravo v tem delu so se javili tudi predstavniki vlade. Minister za
               notranje zadeve dr. Rado Bohinc, izvolite.</p>
            </sp>
            <sp xml:id="SDZ3-Redna-20-2002-11-27.sp234">

               <speaker>DR. RADO BOHINC:</speaker>

               <p>Spoštovana podpredsednica, spoštovani gospe in gospodje, poslanke in poslanci! Vlada
               je proučila predlog zakon o parlamentarnem nadzoru varnostnih in obveščevalnih služb
               ter ob tem izraža zadovoljstvo, da bo Republika Slovenija po večletnih prizadevanjih
               pridobila zakon, ki bo celoviteje uredil to področje.</p>
               <p>Vlada je na predlog zakona tudi sprejela mnenje in pripombe, ki se nanašajo predvsem
               na vsebino nadzora in pa na predlagani obseg nadzora. Predvsem pa na vsebino 25.
               člena predloga zakona, ki določa, da lahko pooblaščena skupina zahteva vpogled v
               dokumente, drugo gradivo in podatke nadzorovane službe brez kakršnihkoli
               omejitev.</p>
               <p>Kar zadeva vsebino nadzora, vlada meni, da bi moralo biti že na začetku nedvoumno
               določeno, da državni zbor prek komisije za nadzor izvaja nadzor, usmerjen v
               preverjanje pravne podlage za izvajanje nadzorovalnih ukrepov.</p>
               <p>V 6. členu zakona je namreč predlagano, da komisija nadzoruje, ali so nadzorovane
               dejavnosti in nadzorovalni ukrepi v okviru ustave in zakona. Ker pa se nadzorovalni
               ukrepi varnostne službe izvajajo pretežno na podlagi sodne odredbe preiskovalnega
               sodnika, je treba določiti pristojnost komisije pri nadzoru tako, da ne bo komisija
               nadzirala zakonitosti dela sodišča.</p>
               <p>Kar zadeva obseg nadzora, vlada meni, da je obseg nadzora, kot ga določa predlog
               zakona, preširok. Vlada opozarja na predvsem na nejasen odnos med 24. in 25. členom
               predloga zakona, v povezavi s 4. in 5. členom, saj ni dovolj natančno določena
               vsebina in obseg nadzora nad obveščevalnimi in varnostnimi službami. Premalo je tudi
               konkretiziran 25. člen predloga zakona, kigovori o tem, da pooblaščena skupina lahko
               zahteva vpogled v dokumente, drugo gradivo in podatke nadzorovane službe. Vsaj pri
               nadzoru varnostne službe, konkretno policije, nad delom, v katerem je zagotovljeno
               tudi sodno varstvo, bi bilo treba zapisati, dakomisija lahko preveri skladnost
               števila izvajanih ukrepov s številom odredb preiskovalnega sodnika in skladnost
               izvedenih posameznih ukrepov s prepisom izreka odredbe preiskovalnega sodnika, tako
               kot smo se že uskladili v razpravi o 126.a členu zakona o policiji.</p>
               <p>Kar zadeva način nadzora, je vlada mnenja, da je - ob tem, da je temeljni cilj
               zakona zagotoviti enotni in učinkovit parlamentarni nadzor, predvsem z vidika
               zagotavljanja spoštovanja človekovih pravic, temeljnih svoboščin in uporabe finančnih
               sredstev - da naj torej po mnenju vlade, zakon določa le obseg nadzora, ne pa tudi
               načina njegove izvedbe. Tako, da bi določal postopke izvajanja nadzora, na kar
               opozarja tudi odločba ustavnega sodišča 393/98 z dne 21.9.2000. Da sem jasnejši,
               premalo je določiti le obseg nadzora, določiti je treba z zakonom tudi način
               njegovega izvajanja.</p>
               <p>Še tole sugestijo v nizu ostalih, ki jih ne bom vseh predstavil, predvsem je treba v
               zakonu dosledno ravnati skladno z zakonom o državni upravi. In natančno določiti
               pristojnost vlade Republike Slovenije in posameznih pristojnih ministrov do komisije,
               tako pri poročanju kot tudi pri izvajanju nadzora.</p>
               <p>Ministrica oziroma ministri na podlagi 16. člena zakona o državni upravi je tisti,
               ki vodi in predstavlja ministrstvo, izdaja predpise in druge akte v skladu z zakonom
               ter sprejema druge odločitve iz pristojnosti ministrstva. In je tudi odgovoren za
               delo ministrstva kot celote. Prav zaradi tega, zaradi te določbe, zaradi te usmeritve
               zakona o državni upravi je treba besedilopreveriti v tem smislu, da se dosledno sledi
               zakonsko določenim pristojnostim in odgovornostim ministra. In se namesto izraza
               "vodja nadzorovane službe" določi ministra, razen pri SOVI, ki je služba oziroma urad
               pri vladi.</p>
               <p>In še tole. Vlada meni, da drugi in tretji odstavek 26. člena prejudicirata
               pristojnosti komisije, ki je kot delovno telo državnega zbora pristojno za politični
               nadzor in ni preiskovalna komisija. Predvsem je zato treba ovrednotiti do druge
               obravnave pristojnost komisije za razgovor z zaposlenimi.</p>
               <p>Zaključujem s tem, da bo vlada oblikovala amandmaje, ki lahko odpravijo nejasnosti
               oziroma nesprejemljive rešitve in dogradijo zakon do druge obravnave. Hvala.</p>
            </sp>
            <sp xml:id="SDZ3-Redna-20-2002-11-27.sp235">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Vrstni red vnaprej priglašenih razpravljavcev je izčrpan. Ker pa za
               razpravo določeni čas, to je do 19.45, še ni potekel, okoli 30 minut imamo še na
               voljo, sprašujem, ali želi še kdo razpravljati. Prosim, da se na ta moj poziv javite
               vsi, ki bi želeli v okviru tega razpoložljivega časa do konca te točke še
               razpravljati, da lahko ta čas porazdelim. Ne. Hvala lepa. Potem zaključujem razpravo.
               O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora glasovali danes ob 19.45 uri. Zato prekinjam to
               točko dnevnega reda in vas vabim ob 19.45 uri v dvorano, ko bomo prešli na glasovanje
               zbora o predlogih odločitev današnjega dne. Hvala lepa.</p>
               <stage type="time">(Seja je bila prekinjena ob 19.13 uri in se je nadaljevala ob 19.49 uri.)</stage>
            </sp>
            <sp xml:id="SDZ3-Redna-20-2002-11-27.sp236">

               <speaker>PREDSEDNIK BORUT PAHOR:</speaker>

               <p>Dober večer! Prosim, da zasedeta svoja mesta. Prosim, če ste tako prijazni in
               zasedete svoja mesta, tako kolegice in kolegi kot predstavniki vlade.</p>
               <p>Prešli bomo na glasovanje zbora o predlogih nocojšnjih odločitev. Prosim za
               pozornost.</p>
               <p>Pri 11. točki k dopolnjenemu predlogu zakona o spremembah in dopolnitvah zakona o
               žrtvah vojnega nasilja ni bilo vloženih amandmajev, zato zbor o tej točki v okviru
               druge obravnave ne bo glasoval; tretjo obravnavo bo opravil ta petek, 29. novembra.
               Enako velja za 12. točko. K dopolnjenemu predlogu zakona o spremembah in dopolnitvah
               zakona o železniškem prometu ni bilo vloženih amandmajev, zato o tem ne bomo
               glasovali v okviru druge obravnave. Tudi to točko bomo opravili kot tretjo obravnavo
               v petek, 29. tega meseca.</p>
               <p>Smo pri <title>13. TOČKI DNEVNEGA REDA - DRUGI OBRAVNAVI PREDLOGA ZAKONA O GRADITVI
                  OBJEKTOV.</title>
               </p>
               <p>Prehajamo na odločanje o vloženih amandmajih.</p>
               <p>Prehajamo k 2. členu. Glasujemo o amandmaju poslanskega kluba LDS k 2. členu.</p>
               <p>Prosim, glasujemo o amandmaju poslanskega kluba LDS k 2. členu. 54 navzočih, 44 za
               in 4 proti.</p>
               <p><stage>(Za je glasovalo 44.)</stage> <stage>(Proti 4.)</stage></p>
               <p>Ugotavljam, da je ta amandma sprejet.</p>
               <p>Glasujemo o amandmaju poslanske skupine Socialdemokratske stranke k 2. členu.
               Prosim. Mir v dvorani, smo sredi glasovanja. Navzočnost: 58, 18 za, 36 proti.</p>
               <p><stage>(Za je glasovalo 18.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>K 34. členu imamo amandma poslanskega kluba LDS. Glasujemo. 60 navzočih, 46 za, 2
               proti.</p>
               <p><stage>(Za je glasovalo 46.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Glasujemo o amandmaju poslanskega kluba LDS k 43. členu. Prosim. Glasujemo o
               amandmaju k 43. členu. 59 navzočih, 45 za in 5 proti.</p>
               <p><stage>(Za je glasovalo 45.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Prosim za pozornost v dvorani. Smo pri 55. členu in amandmaju poslanskega kluba LDS
               k temu členu. Glasujemo. 59 navzočih, 44 za in 7 proti.</p>
               <p><stage>(Za je glasovalo 44.)</stage> <stage>(Proti 7.)</stage></p>
               <p>Ugotavljam, da je amandma sprejet.</p>
               <p>Imamo dva amandmaja k 58. členu. Najprej bomo glasovali o amandmaju poslanskega
               kluba LDS. Amandma je dobil podporo od 59 navzočih je 45 za in 2 proti.</p>
               <p><stage>(Za je glasovalo 45.)</stage> <stage>(Proti 2.)</stage></p>
               <p>Sedaj bomo glasovali še o amandmaju poslanske skupine SDS k istemu, 58. členu.
               Glasujmo! 59 navzočih. 15 za in 38 proti.</p>
               <p><stage>(Za je glasovalo 15.)</stage> <stage>(Proti 38.)</stage></p>
               <p>Ugotavljam, da amandma k 58. členu poslanske skupine SDS ni bil sprejet.</p>
               <p>Imamo še eno glasovanje o amandmaju poslanskega kluba LDS k 79. členu. Prosim.
               Obrazložitev glasu. Prosim.</p>
            </sp>
            <sp xml:id="SDZ3-Redna-20-2002-11-27.sp237">

               <speaker>ROMAN JAKIČ:</speaker>

               <p>Hvala za besedo, predsednik. Glasoval bom zoper amandma, hkrati bi pa rad povedal,
               da je poslanska skupina, seveda zaradi proceduralnih, ni mogla umakniti tega
               amandmaja. Glasoval bom pa proti temu amandmaju, ker menim, da je seveda omejevanje
               gradnje objektov na površino 160 kvadratnih metrov na nek način omejevanje neke
               perspektive mladih v Sloveniji.</p>
               <p>Jaz vam bom povedal, da večina mladih razmišlja, da bi zgradilo večjo stanovanjsko
               površino in predlagatelj je dal 250 kvadratnih metrov iz preprostega razloga, ker si
               je drugače ne more privoščiti, kot graditi stanovanjski objekt skupaj s svojimi
               starši. Če gradiš stanovanjski objekt s svojimi starši, je seveda zelo težko z njimi
               skupaj živeti na 160 kvadratih.</p>
               <p>Zato predlagam, kolegice in kolegi, da zavrnete amandma in seveda omogočite to, kar
               je predlagatelj rekel, da je 250 kvadratnih metrov tista površina, ki zagotavlja neko
               normalno bivanje ali sobivanje. Hvala.</p>
            </sp>
            <sp xml:id="SDZ3-Redna-20-2002-11-27.sp238">

               <speaker>PREDSEDNIK BORUT PAHOR:</speaker>

               <p>Želi še kdo besedo za obrazložitev glasu? <stage>(Nihče.)</stage> Državni zbor bo zdaj glasoval o
               amandmaju poslanskega kluba LDS k 79. členu. Mir v dvorani! Smo sredi glasovanja. 62
               navzočih. 8 za in 45 proti.</p>
               <p><stage>(Za je glasovalo 8.)</stage> <stage>(Proti 45.)</stage></p>
               <p>Ugotavljam, da amandma ni bil sprejet.</p>
               <p>Prosim za mir v dvorani! Besedo ima minister Kopač.</p>
            </sp>
            <sp xml:id="SDZ3-Redna-20-2002-11-27.sp239">

               <speaker>MAG. JANEZ KOPAČ:</speaker>

               <p>Hvala za besedo. Spoštovane poslanke in poslanci! Prosil bi vas, če lahko predlagam,
               da na podlagi 138. člena spoštovani zbor tretjo obravnavo opravi še na tej seji.
               Tokrat vas za to res prosim, ker zakon naj bi začel veljati s 1. januarjem. Objavljen
               naj bi bil skupaj z zakonom o urejanju prostora, ki je na vrsti za glasovanje
               naslednji. Bili bi v veliki časovni stiski, če bi ga morali prestaviti na decembrsko
               sejo. Prosim vas skratka za to podporo.</p>
            </sp>
            <sp xml:id="SDZ3-Redna-20-2002-11-27.sp240">

               <speaker>PREDSEDNIK BORUT PAHOR:</speaker>

               <p>Dobro. Minister predlaga na podlagi prvega odstavka 138. člena sklep, o katerem bomo
               glasovali. Prosim. 59 navzočih. 50 za, 2 proti.</p>
               <p><stage>(Za je glasovalo 50.)</stage> <stage>(Proti 2.)</stage></p>
               <p>Ugotavljam, da je predlagani sklep sprejet.</p>
               <p>Državni zbor bo tretjo obravnavo predloga zakona opravil ta petek, 29.11. Službe
               zbora bodo pripravile pregled sprejetih amandmajev in členov, h katerim so bili
               amandmaji sprejeti. Amandmaje k tem členom lahko kvalificirani predlagatelji vložijo
               do začetka tretje obravnave predloga zakona na seji zbora. To točko v tem smislu
               prekinjam. Prosim za nekoliko več miru.</p>
               <p>Smo pri <title>14. TOČKI</title>, prosim za mir, pri <title>PREKINJENI 14. TOČKI DNEVNEGA REDA, PRI TRETJI OBRAVNAVI PREDLOGA ZAKONA O
               UREJANJU PROSTORA.</title>
               </p>
               <p>Tudi tukaj imamo nekaj glasovanj. K 6. členu bomo najprej glasovali o amandmaju
               poslanske skupine Nove Slovenije. Prosim za pozornost, da ne bo potem zaradi hrupa v
               dvorani nastalo kakšno vprašanje v zvezi s proceduro. Prosim, glasujemo. Smo pri
               amandmaju poslanske skupine Nove Slovenije k 6. členu. 57 navzočih. 12 za in 41
               proti.</p>
               <p><stage>(Za je glasovalo 12.)</stage> <stage>(Proti 41.)</stage></p>
               <p>Amandma ni dobil potrebne podpore.</p>
               <p>Glasujemo o amandmaju poslanske skupine SDS k 6. členu. Glasujemo o amandmaju
               poslanske skupine SDS k 6. členu. Prosim za mir v dvorani. Smo sredi glasovanja. 56
               navzočih. 47 za in 5 proti.</p>
               <p><stage>(Za je glasovalo 47.)</stage> <stage>(Proti 5.)</stage></p>
               <p>Ugotavljam, da je ta amandma dobil potrebno podporo.</p>
               <p>Glasujemo o amandmaju poslanske skupine SLS k 6. členu. Prosim za mir v dvorani. 57
               navzočih. 2 za in 47 proti.</p>
               <p><stage>(Za sta glasovala 2.)</stage> <stage>(Proti 47.)</stage></p>
               <p>Ta amandma ni dobil potrebne podpore.</p>
               <p>Gospod minister, ali lahko daste izjavo o usklajenosti.</p>
            </sp>
            <sp xml:id="SDZ3-Redna-20-2002-11-27.sp241">

               <speaker>MAG. JANEZ KOPAČ:</speaker>

               <p>Hvala lepa. Državni zbor je pri drugi obravnavi, ne danes, že zadnjič sprejel
               amandma, s katerim se je črtala 2. točka drugega odstavka 116. člena, tretji odstavek
               124. člena pa se nanaša na to zdaj oziroma že v drugi obravnavi črtano točko. Postal
               je brezpredmeten. Potrebno ga je črtati.</p>
               <p>Mi bi to naredili, če bi bil člen 124 odprt v tretji obravnavi, pa ni bil, zato vas
               prosim, če že vloženi uskladitveni amandma, po katerem se tretji odstavek 124. člena
               črta, sprejmete. Prosim.</p>
            </sp>
            <sp xml:id="SDZ3-Redna-20-2002-11-27.sp242">

               <speaker>PREDSEDNIK BORUT PAHOR:</speaker>

               <p>Vlada je v skladu z določbami poslovnika vložila amandma k 124. členu, da se tretji
               odstavek črta. Amandma je uskladitvene narave. Bil je priložen k tekstu. Želi kdo
               besedo o njem? Glasovali bomo o predlogu vlade, o amandmaju vlade k 124. členu, da se
               tretji odstavek črta. Amandma je uskladitvene narave. Glasujemo. 61 navzočih, 51 za
               in nihče proti.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je ta uskladitveni amandma sprejet.</p>
               <p>Tako lahko zdaj preidemo na glasovanje o zakonu v celoti. Glasujemo o zakonu v
               celoti. 62 navzočih, 54 za in 1 proti.</p>
               <p><stage>(Za je glasovalo 54.)</stage> <stage>(Proti l.)</stage></p>
               <p>Ugotavljam, da je zakon v celoti sprejet.</p>
               <p>Smo pri odločanju o 15. točki. Nadaljujemo s prekinjeno točko, s tretjo obravnavo
               predloga zakona o invalidskih organizacijah. Odločali bomo o vloženih amandmajih. Smo
               pri 8. členu. Poslanska skupina Nove Slovenije je vložila amandma. Glasujemo o
               amandmaju poslanske skupine Nove Slovenije k 8. členu. Prosim za mir v dvorani. 60
               navzočih, 16 za in 38 proti.</p>
               <p><stage>(Za je glasovalo 16.)</stage> <stage>(Proti 38.)</stage></p>
               <p>Ugotavljam, da amandma ni dobil potrebne podpore.</p>
               <p>Vlada Republike Slovenije vlaga amandma k 27. členu. Glasujemo. Amandma je dobil
               potrebno podporo od 61 navzočih 30 za in 21 proti.</p>
               <p><stage>(Za je glasovalo 30.)</stage> <stage>(Proti 21.)</stage></p>
               <p>Vlada je vložila amandma tudi k 29. členu. Glasujemo o njem. Glasujemo o amandmaju
               vlade Republike Slovenije k 29. členu. 60 navzočih, 51 za in 2 proti.</p>
               <p><stage>(Za je glasovalo 51.)</stage> <stage>(Proti 2.)</stage></p>
               <p>Ugotavljam, da je ta amandma sprejet.</p>
               <p>Tako smo opravili z glasovanjem o amandmajih. Nimam opozoril, da sprejeti zakoni
               rušijo usklajenost amandmajev, tako lahko prehajamo na odločanje o predlogu zakona v
               celoti. Glasujemo o predlogu zakona o celoti. Smo sredi glasovanja o zakonu o
               invalidskih organizacijah v celoti. 61 navzočih, 54 za, 1 proti.</p>
               <p><stage>(Za je glasovalo 54.)</stage> <stage>(Proti 1.)</stage></p>
               <p>Ugotavljam, da smo zakon v celoti sprejeli.</p>
               <p>Kolegice in kolegi, nadaljujemo s prekinjeno <title>16. TOČKO DNEVNEGA REDA,</title> to
               je s tretjo obravnavo <title>PREDLOGA ZAKONA O IZVAJANJU REJNIŠKE DEJAVNOSTI.</title>
               </p>
               <p>Prehajamo na odločanje o vloženih amandmajih, in sicer k 51. členu.</p>
               <p>Glasujemo o prvem amandmaju poslanske skupine Nove Slovenije k 51. členu. Prosim za
               mir v dvorani. Glasujemo. 59 navzočih, 19 za in 37 proti.</p>
               <p><stage>(Za je glasovalo 19.)</stage> <stage>(Proti 37.)</stage></p>
               <p>Ugotavljam, da amandma ni dobil potrebne podpore.</p>
               <p>Glasujemo o drugem amandmaju poslanske skupine Nove Slovenije k 51. členu. Glasujemo
               o drugem amandmaju iste poslanske skupine. 62 navzočih, 19 za in 38 proti.</p>
               <p><stage>(Za je glasovalo 19.)</stage> <stage>(Proti 38.)</stage></p>
               <p>Ugotavljam, da tudi ta amandma ni dobil potrebne podpore.</p>
               <p>S tem smo glasovanje o amandmajih zaključili.</p>
               <p>Nimam opozoril o neusklajenosti. Državni zbor lahko odloči o zakonu v celoti.
               Prosim, glasujemo. 59 navzočih, 56 za in 1 proti.</p>
               <p><stage>(Za je glasovalo 56.)</stage> <stage>(Proti 1.)</stage></p>
               <p>Ugotavljam, da smo zakon v celoti sprejeli in s tem zaključili 16. točko dnevnega
               reda.</p>
               <p>Nadaljujemo s prekinjeno <title>17. TOČKO DNEVNEGA REDA - TRETJO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O ZAGOTAVLJANJU SREDSTEV ZA NEKATERE NUJNE PROGRAME REPUBLIKE SLOVENIJE V KULTURI.</title>
               </p>
               <p>Prehajamo na odločanje o vloženih amandmajih. Prosim za pozornost.</p>
               <p>Predlagam, da o vloženih amandmajih k 2. členu in tabeli 1 odločamo enako, kot smo
               storili v drugi obravnavi predloga zakona, in sicer bomo najprej glasovali o
               amandmajih k tabeli 1. Vsi ti amandmaji se med seboj izključujejo, hkrati pa so
               povezani z ustreznimi amandmaji istega predlagatelja k 2. členu predloga zakona. V
               primeru, da amandma k tabeli ne bo sprejet, postane ustrezni amandma k 2. členu
               brezpredmeten.</p>
               <p>Smo pri glasovanju pri tabeli 1. Najprej bomo glasovali o prvem amandmaju poslanske
               skupine SDS k prilogi tabela 1. Glasujemo. Od 59 navzočih je za glasovalo 10, 40 jih
               je bilo proti.</p>
               <p><stage>(Za je glasovalo 10.)</stage> <stage>(Proti 40.)</stage></p>
               <p>Ugotavljam, da amandma ni sprejet; v tem smislu je amandma k 2. členu pod številko 1
               postal brezpredmeten.</p>
               <p>Zdaj bomo glasovali o drugem amandmaju iste poslanske skupine k tabeli 1. Glasujemo.
               Če bi bila kakršnakoli nejasnost, prosim, da dovolj zgodaj prekinete. 59 navzočih, 11
               za, 39 proti.</p>
               <p><stage>(Za je glasovalo 11.)</stage> <stage>(Proti 39.)</stage></p>
               <p>Ugotavljam, da amandma ni sprejet; hkrati ugotavljam, da s tem postaja brezpredmeten
               drugi amandma k 2. členu.</p>
               <p>Smo pri tretjemu amandmaju iste poslanske skupine k tabeli 1. Glasujmo! Smo pri
               tretjem amandmaju poslanske skupine SDS. Tudi ta ni dobil podpore. Od 59 navzočih jih
               je za glasovalo 13, 40 pa proti.</p>
               <p><stage>(Za je glasovalo 13.)</stage> <stage>(Proti 40.)</stage></p>
               <p>Ugotavljam, da tretji amandma k 2. členu postaja s tem brezpredmeten.</p>
               <p>Smo pri četrtem amandmaju iste poslanske skupine k tabeli 1. Glasujemo! Prosim?
               Prekinjam. Želite besedo? Prosim, obrazložitev glasu.</p>
            </sp>
            <sp xml:id="SDZ3-Redna-20-2002-11-27.sp243">

               <speaker>JOŽEF JEROVŠEK:</speaker>

               <p>Hvala lepa. Gospod predsednik, spoštovane kolegice in kolegi!</p>
            </sp>
            <sp xml:id="SDZ3-Redna-20-2002-11-27.sp244">

               <speaker>PREDSEDNIK BORUT PAHOR:</speaker>

               <p>Prosim za mir! Kolega Jerovšek ima besedo.</p>
            </sp>
            <sp xml:id="SDZ3-Redna-20-2002-11-27.sp245">
               <speaker>JOŽEF JEROVŠEK:</speaker>
               <p>Prej pri debati o tem zakonu nas je bilo tu malo. Jaz sem na ta
            zakon vložil štiri amandmaje, vendar bi bil politični idealist, če bi računal, da bodo
            sprejeti štirje amandmaji. Pri tem prvem amandmaju pozivam in apeliram, da podprete ta
            amandma, ker smo v razpravi, tudi poslanci in tudi predstavniki vlade, ugotovili, da je
            bil prvotno v razpravi navajan napačni podatek o lastništvu tega gradu in da je dejansko
            področje občine Slovenska Bistrica deprivilegirano o tem zakonu. Gre za ogromno
            področje, ogromno spomenikov kulturne dediščine in to eminentnimi spomeniki. Jaz
            predlagam, da vsaj ta amandma podprete. V plejadi več sto objektov, ki bodo šli iz
            kulturnega tolarja, je to vsaj delna satisfakcija ali pa zadovoljitev tega, da ne bodo,
            kot je kolega Podobnik rekel, nekatera področja regionalno deprivilegirana. Če niste
            pripavljeni podpreti ničesar, potem ste podvrženi nekim čudnim principom, ki niso v
            skladu s politično demokracijo, z nekimi pozitivnimi principi v naši družbi. Upam, da bo
            na podlagi tega, kar smo v debati skupaj prišli do tega, da vsaj en amandma od teh, ki
            se nanašajo tudi na področje, s katerega prihajam, podprete. To je ta prvi amandma.</p> 
            </sp>
            <sp xml:id="SDZ3-Redna-20-2002-11-27.sp246">

               <speaker>PREDSEDNIK BORUT PAHOR:</speaker>

               <p>Hvala lepa. Želi še kdo obrazložiti svoj glas pred glasovanjem? Na glasovanje dajem
               četrti amandma poslanske skupine SDS k prilogi tabela 1. Glasujemo! Glasujemo o
               četrtem amandmaju iste poslanske skupine k prilogi tabela 1. 59 navzočih. 20 za in 35
               proti.</p>
               <p><stage>(Za je glasovalo 20.)</stage> <stage>(Proti 35.)</stage></p>
               <p>Ugotavljam, da ni dobil potrebne podpore. S tem postaja brezpredmeten tudi četrti
               amandma k 2. členu.</p>
               <p>Smo pri petem amandmaju iste poslanske skupine k prilogi tabela 1. Glasujemo! 57
               navzočih. 14 za in 37 proti.</p>
               <p><stage>(Za je glasovalo 14.)</stage> <stage>(Proti 37.)</stage></p>
               <p>Ugotavljam, da amandma ni dobil potrebne podpore.</p>
               <p>Ugotavljam, da ne bomo glasovali tudi o petem amandmaju k 2. členu.</p>
               <p>Imamo še dve glasovanji. Šesti amandma poslanske skupine SDS k prilogi tabela 1.
               Glasujemo! 57 navzočih. 13 za in 38 proti.</p>
               <p><stage>(Za je glasovalo 13.)</stage> <stage>(Proti 38.)</stage></p>
               <p>Ugotavljam, da amandma ni dobil potrebne podpore. S tem postane brezpredmeten šesti
               amandma k 2. členu.</p>
               <p>In končno imamo pri tabeli 1 še eno glasovanje, in sicer o sedmem amandmaju iste
               poslanske skupine. Glasujemo. Glasujemo o sedmem amandmaju poslanske skupine SDS k
               prilogi, tabela 1. 57 navzočih. 15 za in 39 proti.</p>
               <p><stage>(Za je glasovalo 15.)</stage> <stage>(Proti 39.)</stage></p>
               <p>Amandma ni bil sprejet in s tem postane brezpredmetno tudi glasovanje o amandmaju
               pod številko 7 k 2. členu.</p>
               <p>Smo pri prilogi 3. Glasovali bomo o amandmaju poslanskega kluba LDS k prilogi 3.
               Prosim, kolega Podobnik.</p>
            </sp>
            <sp xml:id="SDZ3-Redna-20-2002-11-27.sp247">

               <speaker>JANEZ PODOBNIK:</speaker>

               <p>Hvala, gospod predsednik. Iz razprave v popoldanskem delu je razvidno, da bi
               poslanska skupina, ki je bila predlagateljica tega amandmaja, le-tega želela
               umakniti, pa potem zaradi prakse v državnem zboru to ni mogoče.</p>
               <p>Amandma črta postavke za šest knjižnic v različnih predelih Slovenije in ta denar
               namenja za nekatere zelo pomembne nacionalne projekte v Ljubljani.</p>
               <p>Osebno tega amandmaja ne bom podprl. Ne nazadnje tudi zato, ker je od vsega začetka
               v skupini, ki je predlagala zakon, veljal dogovor, da poskušamo posamezne proračunske
               oziroma zakonske postavke, ki so bile predlagane, da sami ne predlagamo umika. To se
               pravi, da lahko so nekateri argumenti za tako rešitev, ampak potem vsekakor bi se
               čutil osebno kot poslanec izigran, tudi kot predlagatelj tega zakona, če bi se to
               zgodilo.</p>
               <p>Pričakujem, da tudi večina poslank in poslancev tega amandmaja ne bo podprla. Hvala
               lepa.</p>
            </sp>
            <sp xml:id="SDZ3-Redna-20-2002-11-27.sp248">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Anderlič.</p>
            </sp>
            <sp xml:id="SDZ3-Redna-20-2002-11-27.sp249">
               <speaker>ANTON ANDERLIČ:</speaker>
               <p>Jaz obžalujem, da je prišlo do te situacije, ker je vodstvo zbora
            skupaj s službo očitno ravnalo drugače na tej seji, kot na nekaterih drugih oziroma
            praksa ni enotna, kar dokazuje tudi ravnanje gospoda podpredsednika Valentina Pohorca,
            ki se je obrnil na poslovniško komisijo, da naj pomaga vodstvu zbora, kako ravnati v
            primeru, ko se predlagatelji amandmajev želijo v zaključni fazi tega amandmaja odreči
            oziroma ga umakniti. </p>
               <p>Nobene določbe ni take, ki bi to na ta način dovoljevala.
               Obžalujem seveda to zaradi tega, da služba za zakonodajo v skoraj mesecu dni ni
               uspela pripraviti mnenja, da bi se lahko poslovniška komisija v roku opredelila do
               tega. Med eno in drugo sejo je bilo časa dovolj.</p>
               <p>Jaz vem, da ni nič slučajno in zato tega mnenja ni, da se lahko na ta način
               samovoljno ravna naprej. Mi smo ta amandma pisno umaknili, kljub temu da obstajajo
               argumenti, da bi nekatera načela, ki jih ta amandma zasleduje in jih pravzaprav
               poskuša uveljavljati določena skupina poslancev že skozi cel postopeksprejemanja
               zakona. Ker nočem gnjaviti naprej in ugotavljati, kdo ima zdaj prav oziroma kdo ne,
               predlagam, da poslovniška komisija vendarle do prihodnje seje naredi razlago in
               pomaga predsedujočim, da bodo enotno tolmačili poslovnik v posameznih
               primerih,predvsem pa svetujem gospodu Plevelju, da predsedujočim daje enotna
               navodila, kajti vse se začne in konča tam.</p>
               <p>Zato ne bom, pravim, gnjavil naprej. Predlagam poslancem in poslankam, da ta amandma
               zavrnejo in da v prihodnje enotno ravnamo v vseh primerih.</p>
            </sp>
            <sp xml:id="SDZ3-Redna-20-2002-11-27.sp250">

               <speaker>PREDSEDNIK BORUT PAHOR:</speaker>

               <p>Kolega Anderlič, ker ste najavili napoved umika, sem se pred začetkom vodenja
               glasovanja pozanimal in temeljito proučil dosedanjo prakso. Vsi, ki smo vodili sejo,
               smo ravnali enako. Prvič sem ravnal tako na 19. seji, ko sem zavrnil predlog
               poslanske skupine ZLSD, da bi umaknila amandma, to je bila 8. točka. Rekel sem, ne
               moremo upoštevati, amandmaji ostajajo v razpravi. Zavrniti jih je mogoče z
               glasovanjem. Tako so potem ravnali tudi vsi moji kolegi.</p>
               <p>Dilema je zdaj pred poslovniško komisijo. Če bo poslovniška komisija odločila
               drugače, bomo to seveda brez slehernih težav upoštevali.</p>
               <p>Smo pri amandmaju poslanskega kluba LDS k prilogi tri. Glasujemo. 62 navzočih, 6 za
               in 51 proti.</p>
               <p><stage>(Za je glasovalo 6.)</stage> <stage>(Proti 51.)</stage></p>
               <p>Amandma ni bil sprejet.</p>
               <p>Nimam opozoril v zvezi z neusklajenostjo, tako lahko preidemo na odločanje o zakonu
               v celoti. Prosim, imate besedo. Obrazložitev glasu.</p>
            </sp>
            <sp xml:id="SDZ3-Redna-20-2002-11-27.sp251">

               <speaker>LIDIJA MAJNIK:</speaker>

               <p>Če se bo moja pobuda iz razprave upoštevala, da se v redakciji popravi zbirna tabela,
               potem neusklajenosti resnično ni.</p>
            </sp>
            <sp xml:id="SDZ3-Redna-20-2002-11-27.sp252">

               <speaker>PREDSEDNIK BORUT PAHOR:</speaker>

               <p>Kolegica Majnikova, niste izrazili dvoma v usklajenost? Se opravičujem.</p>
            </sp>
            <sp xml:id="SDZ3-Redna-20-2002-11-27.sp253">

               <speaker>LIDIJA MAJNIK:</speaker>

               <p>Zbirna tabela je v čistopisu neusklajena s sprejetimi tabelami in sem predlagala v
               razpravi, da se v redakciji zbirna tabela popravi.</p>
            </sp>
            <sp xml:id="SDZ3-Redna-20-2002-11-27.sp254">

               <speaker>PREDSEDNIK BORUT PAHOR:</speaker>

               <p>To je bilo izrecno rečeno. Še kdo? Lahko glasujemo o zakonu v celoti? Prav. Prosim,
               glasujemo o zakonu v celoti. 63 navzočih, 53 za in 4 proti.</p>
               <p><stage>(Za je glasovalo 53.)</stage> <stage>(Proti 4.)</stage></p>
               <p>Ugotavljam, daje zakon v celoti sprejet.</p>
               <p>Nadaljujemo s prekinjeno <title>18. TOČKO DNEVNEGA REDA,</title> to je s tretjo obravnavo <title>PREDLOGA ZAKONA O SPREMEMBAH IN DOPOLNITVAH ZAKONA O ORGANIZACIJI IN
               FINACIRANJU VZGOJE IN IZOBRAŽEVANJA.</title>
               </p>
               <p>Prehajamo na odločanje o vloženem amandmaju. Smo namreč pri amandmaju poslanskega
               kluba LDS ter poslanskih skupin ZLSD, SLS in DeSUS k 4. členu. Glasujemo o amandmaju
               teh štirih poslanskih skupin k 4. členu. 57 navzočih, 45 za in 1 proti.</p>
               <p><stage>(Za je glasovalo 45.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Ni opozoril o neusklajenosti, zato lahko preidemo na odločanje o predlogu zakona v
               celoti? Prav.</p>
               <p>Prehajamo na odločanje o zakonu v celoti. 58 navzočih, 47 za in 6 proti.</p>
               <p><stage>(Za je glasovalo 47.)</stage> <stage>(Proti 6.)</stage></p>
               <p>Ugotavljam, da je zakon v celoti sprejet.</p>
               <p>Smo pri zadnji odločitvi nocoj. Nadaljevali bomo s prekinjeno <title>19. TOČKO
                  DNEVNEGA REDA - S PRVO OBRAVNAVO PREDLOGA ZAKONA O PARLAMENTARNEM NADZORU
                  OBVEŠČEVALNIH IN VARNOSTNIH SLUŽB.</title>
               </p>
               <p>Prehajamo na odločanje o naslednjem predlogu sklepa:</p>
               <p>"Predlog zakona o parlamentarnem nadzoru obveščevalnih in varnostnih služb v prvi
               obravnavi je primeren za nadaljnjo obravnavo."</p>
               <p>Želi kdo besedo? <stage>(Ne.)</stage></p>
               <p>Glasujemo o predlogu sklepa, prosim. 60 navzočih, 58 za in eden proti.</p>
               <p><stage>(Za je glasovalo 58.)</stage> <stage>(Proti 1.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Prekinjam 20. sejo državnega zbora Republike Slovenije. Nadaljevali jo bomo jutri ob
               10.00 uri. Vsem želim še naprej prijeten večer. <stage type="time">(SEJA JE BILA PREKINJENA 27.
                  NOVEMBRA 2002 OB 20.20 URI.)</stage>
               </p>
            </sp>
         </div>
      </body>
   </text>
</TEI>