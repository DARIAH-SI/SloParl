<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-22-2002-10-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D2FF5B205BE0DBFAC1256C550048718B</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=D2FF5B205BE0DBFAC1256C550048718B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-22-2002-10-15.DZ" n="22">
               <name>Izredna</name>
               <date when="2002-10-15"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-22-2002-10-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">22. izredna seja</stage>
            <stage type="date">(15. oktober 2002)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 16.01 uri.</stage>


            <sp xml:id="SDZ3-Izredna-22-2002-10-15.sp1">

               <speaker>PREDSEDNIK BORUT PAHOR:</speaker>

               <p>Spoštovane kolegice poslanke! Spoštovani kolegi poslanci! Gospe in gospodje!
               Pričenjam 22. izredno sejo Državnega zbora Republike Slovenije, ki je bila sklicana
               na podlagi drugega odstavka 85. člena in drugega odstavka 60. člena poslovnika
               državnega zbora.</p>
               <p>Najprej bi vas rad obvestil, katere naše kolegice in kolegi danes zaradi drugih
               obveznosti z nami ne bodo. To so kolegi Čeligoj, Jakič, Kacin, Kavčič, Kremžar,
               Školč, Veber, Rupar, Peterle in kolega Barovič.</p>
               <p>Na sejo sem povabil predsednika vlade Republike Slovenije dr. Janeza Drnovška in
               ministra za finance, mag. Antona Ropa ter ostale članice in člane slovenske vlade.
               Vse prav lepo v našem skupnem imenu na izredni seji lepo pozdravljam.</p>
               <p>Prešli bomo na določitev dnevnega reda 22. izredne seje. Predlog dnevnega reda ste
               prejeli s sklicem dne 11.10. tega leta. O predlogu dnevnega reda bomo odločali v
               skladu z drugim odstavkom 64. člena poslovnika državnega zbora. Po poslovniškem roku
               kolegice in kolegi, predlogov za umik in razširitev dnevnega reda nisem prejel. Zato
               prehajamo na glasovanje o določitvi dnevnega reda. Imate proceduralno, kolega Vizjak?
               Prosim, imate besedo.</p>
            </sp>
            <sp xml:id="SDZ3-Izredna-22-2002-10-15.sp2">

               <speaker>MAG. ANDREJ VIZJAK:</speaker>

               <p>V imenu poslanske skupine bi obrazložil glas glede dnevnega redu. Hvala lepa.</p>
               <p>V poslanski skupini bomo sicer zaradi poslovniških dolžnosti oziroma določil
               glasovali za današnji dnevni red. Želimo pa povedati, da ne soglašamo z načinom
               predstavitve državnega proračuna, zato smo tudi dali pobudo - ne glede na poslovniška
               določila oziroma jih je možno tudi tako tolmačiti -, da na današnji seji poleg
               predstavnikov vlade sodelujejo tudi predstavniki centralne banke in ostalih dveh
               državnih blagajn, to sta zavod za pokojninsko in invalidsko zavarovanje in zavod za
               zdravstveno zavarovanje. Naši pobudi, kljub praksi iz preteklih let, niste želeli in
               ni bilo volje prisluhniti. Zakaj pa smo podali tak predlog? Splošno znano je namreč,
               da je državni proračun najpomembnejši in najvišji akt vodenja politike vsake vlade
               oziroma države. Je akt, v katerem se morajo odraziti s konkretnimi podatki in
               informacijami posamezne politike, kot so fiskalna politika, denarna politika, cenovna
               politika, dohodkovna politika in še kakšna politika. Najpomembnejše pa je, da tak
               proračun odraža usklajenost teh najpomembnejših politik. Ker je za vodenje denarne
               politike in v tem za stabilnost cen zadolžena centralna banka, je v demokratičnih,
               parlamentarnih demokracijah običajno, da proračunske dokumente skupaj predstavijo
               predstavniki vlade in centralne banke. Slovenija leto dni pred želenim vstopom v
               Evropsko skupnost ne izpolnjuje enega od najpomembnejših maastrichtskih kriterijev,
               to je kriterijev o zgornji meji inflacije. Odgovornost za izpolnitev tega kriterija
               nosita tako banka Slovenije kot vlada. Katera bolj ali manj danes poslanci iz
               proračunskih dokumentov ne moremo jasno razbrati, najmanj, kar bi morali slišati, je
               to, da nam tako guverner banke kot tudi predstavnik in predsednik vlade, dr.
               Drnovšek, zatrdita, da so navedene politike usklajene in da bo Slovenija konec leta
               tudi izpolnila ta maastrichtski kriterij.</p>
               <p>Tako sta tudi ostali dve državni blagajni, kot so zavod za pokojninsko in invalidsko
               zavarovanje in zavod za zdravstveno zavarovanje, tesno povezani z državnim
               proračunom. Zato bi tudi od njunih predstavnikov danes morali slišati, ali so njihovi
               proračunski dokumenti resnično usklajeni s predlogom državnega proračuna in predvsem
               ali so v njih realne ocene.</p>
               <p>In v takih okoliščinah državni zbor po našem mnenju zagotovo nima nobene podlage za
               prevzemanje odgovornosti za sprejetje državnega proračuna.</p>
               <p>Skratka, iz te obrazložitve je jasno, da tu pogrešamo danes tako predstavnika banke
               Slovenije kot tudi predstavnika dveh najpomembnejših oziroma zelo pomembnih blagajn
               države, zato bo ta predstavitev nekoliko skromna in okrnjena. Hvala.</p>
            </sp>
            <sp xml:id="SDZ3-Izredna-22-2002-10-15.sp3">

               <speaker>PREDSEDNIK BORUT PAHOR:</speaker>

               <p>Hvala lepa, kolega mag. Vizjak. Hvaležen sem vam, da ste svoje nestrinjanje ali pa
               kritični pogled na določila poslovnika izrazili tako strpno, in v enakem slogu vam bi
               rad dal naslednje pojasnilo.</p>
               <p>Zavedajoč se možnosti, da - in to ne prvič - utegne kdo iz vrst opozicije postaviti
               vprašanje na seji državnega zbora v zvezi s prisotnostjo nekaterih drugih, o katerih
               poslovnik ne govori, pri predstavitvi predloga državnega proračuna, sem sam to
               vprašanje odprl na kolegiju in povedal, da ni mogoče drugače brati, vsaj po mojem ne,
               tretjega odstavka 156. člena, ki pravi: "Proračunski memorandum in predlog državnega
               proračuna predstavita na seji državnega zbora predsednik vlade in minister za
               finance. O tej predstavitvi ni razprave."</p>
               <p>No, zavedajoč se, da bo kdo postavil vprašanje, sem želel, da se vodje poslanskih
               skupin seznanijo z mojim pogledom na to. Poleg tega pa je tudi bilo rečeno, da če kdo
               oporeka taki razlagi poslovnika, lahko da predlog za sklic poslovniške komisije, kar
               se je tudi zgodilo. Danes je poslovniška komisija zasedala in potrdila tako
               interpretacijo poslovnika.</p>
               <p>Tako od danes ni dvoma, da bosta predstavila proračunski memorandum in predlog
               državnega proračuna predsednik vlade in minister za finance.</p>
               <p>Če mi je dovoljeno reči, pa bodo potem delovna telesa imela to diskrecijo, da bodo,
               če bodo tako želela, morda povabila na svoje seje - in razpravo - tudi guvernerja
               banke in glavne ljudi obeh blagajn, da bodo lahko kvalificirano sodelovali v
               razpravi.</p>
               <p>Želi še katera od poslanskih skupin, kolegov, kolegic, obrazložiti svoj glas?
               Glasovali bomo namreč o predlogu dnevnega reda. Prosim, kolega Drobnič, imate
               besedo.</p>
            </sp>
            <sp xml:id="SDZ3-Izredna-22-2002-10-15.sp4">

               <speaker>MAG. JANEZ DROBNIČ:</speaker>

               <p>Hvala lepa za besedo. Spoštovani gospod predsednik, spoštovane kolegice in kolegi,
               predstavniki vlade oziroma ministrice in ministri.</p>
               <p>Dovolite, da v imenu poslanske skupine tudi sam izrazim zaskrbljenost nad obravnavo
               tako pomembnega dokumenta, ki ureja temeljno gospodarsko politiko v Republiki
               Sloveniji.</p>
               <p>Naša poslanska skupina je predlagala, da se ustrezno delovno telo državnega zbora
               opredeli do zahtev, da pri takšnem dokumentu sodelujejo tudi predstavniki oziroma
               direktorji obeh zavodov in pa guverner Banke Slovenije. Glede na to, da sta oba
               zavoda proračunska porabnika v polovici proračuna, je to pričakovano, da bi nam lahko
               tudi onadva spregovorila. Poslovniška določila ne pravijo, kdo mora biti prisoten,
               vendar zaradi pomembnosti vprašanja bi se moralo to zgoditi, zlasti v teh časih, kot
               se zdaj srečujemo, s problematiko, s katero se srečujemo, bi bilo to minimalno, da se
               ti predstavniki udeležijo.</p>
               <p>Glede na to, da se ti naši predlogi niso izpolnili, da so seveda ignorirani, nam ne
               preostane drugega, kot da v skladu s poslovniškimi določili 95. člena najavimo
               obstrukcijo. Zato poslanska skupina Nove Slovenije pri tej predstavitvi ne bo
               sodelovala. Poslovniško določilo pač pravi, da o tem ni razprave. To so ključni
               razlogi, s čimer utemeljujemo ta predlog. Hvala lepa.</p>
            </sp>
            <sp xml:id="SDZ3-Izredna-22-2002-10-15.sp5">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Drobnič, vaše ravnanje je legitimno in ga bomo spoštovali.
               Dovolite mi še enkrat reči, ker ste odprli enako temo kot pred vami kolega mag.
               Vizjak, da vprašanje vabljenja na sejo ni stvar moje diskrecije ali politične volje,
               ampak je urejeno s poslovnikom, ki sem se ga dolžan držati. Kot rečeno, sem zato to
               vprašanje odprl tudi na seji kolegija. Poslovniška komisija je odločila. Razumem, da
               niste zadovoljni, imate to pravico, zdi pa se mi pomembno, če smem to reči in ne bo
               sprejeto kot neko politično stališče, da je s poslovniškimi določbami dovolj prostega
               prostora, možnosti za to, da državni zbor na delovnih telesih in na finalnem
               zasedanju, začenši s predstavitvami poslanskih skupin, lahko temeljito obravnava
               akte, povezane s sprejetjem državnega proračuna.</p>
               <p>Kolega Kebrič je želel v imenu poslanske skupine DeSUS.</p>
            </sp>
            <sp xml:id="SDZ3-Izredna-22-2002-10-15.sp6">

               <speaker>IVAN KEBRIČ:</speaker>

               <p>Hvala za besedo, gospod predsednik. Spoštovani predsednik vlade, vaše ministrice in
               ministri ter kolegice in kolegi! V naši poslanski skupini smo razpravljali o tem
               problemu, ki je nastal oziroma bil iznesen na kolegiju. Zelo smo prisluhnili mnenjem,
               takim in drugačnim, in veseli nas, da je danes pred nami tudi razlaga komisije za
               poslovnik, takšna, kakršna je, in kot takšno moramo in smo jo dolžni spoštovati.</p>
               <p>Zato bo naša poslanska skupina glasovala za predloženi predlog dnevnega reda. Hvala.
           </p>
            </sp>
            <sp xml:id="SDZ3-Izredna-22-2002-10-15.sp7">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kebrič. Kolega Peče je želel predstaviti stališče poslanske
               skupine Slovenske nacionalne stranke. Imate besedo, kolega Peče.</p>
            </sp>
            <sp xml:id="SDZ3-Izredna-22-2002-10-15.sp8">

               <speaker>SAŠO PEČE:</speaker>

               <p>Hvala za besedo. Spoštovane poslanke in poslanci!</p>
            </sp>
            <sp xml:id="SDZ3-Izredna-22-2002-10-15.sp9">

               <speaker>PREDSEDNIK BORUT PAHOR:</speaker>

               <p>Mir v dvorani!</p>
            </sp>
            <sp xml:id="SDZ3-Izredna-22-2002-10-15.sp10">

               <speaker>SAŠO PEČE:</speaker>

               <p>Veseli naj bodo nevedni poslanci, tisti poslanci, ki boste podprli, ker očitno ne
               veste, kaj boste sploh danes v obliki točke na 22. izredni seji sploh podprli.</p>
               <p>Smiselnost razprave, kot nam jo predlaga vlada Republike Slovenije, in pa njene
               posledice za vse tiste, ki so od državnega proračuna odvisni v tej državi, žal vas
               moram s tem seznaniti, je dosti ljudi odvisno od proračuna. Tega istega proračuna, ki
               ga spreminjamo. Kakšna napotila dajemo tem uporabnikom, če spreminjamo oziroma če
               spreminjate številke, torej denarne zneske v tem proračunu iz meseca v mesec. S tem
               kažete na podobo javnih financ; tistih financ, za katere sami trdite, da so fiksne,
               da so trde in skrivate realnost, da je oziroma da so javne finance v nezavidljivem
               položaju.</p>
               <p>V Slovenski nacionalni stranki se nam zdi popolnoma nesmiselno sploh, da imenujemo
               današnjo točko dnevnega reda Predlog sprememb proračuna Republike Slovenije, ampak bi
               bilo dosti bolj umestno, da to imenujemo informacija o tem. Če poslanci ne smemo o
               tem razpravljati, če smo danes sejo sklicali le zaradi tako imenovanega »foto
               sessiona«, najsibo preimera Drnovška in pa po naši oziroma moji oceni alfa in omega
               slovenskega negativizma Toneta Ropa.</p>
            </sp>
            <sp xml:id="SDZ3-Izredna-22-2002-10-15.sp11">

               <speaker>PREDSEDNIK BORUT PAHOR:</speaker>

               <p>Prosim!</p>
            </sp>
            <sp xml:id="SDZ3-Izredna-22-2002-10-15.sp12">

               <speaker>SAŠO PEČE:</speaker>

               <p>Nikamor ne bomo prišli s tem načinom dela. V Slovenski nacionalni stranki zato vsaj
               predlagamo, če že niste bili toliko konstruktivni, gospod predsednik in pa vladajoča
               koalicija, da bi na sejo privabili tudi tiste, ki se ukvarjajo z makroekonomijo,
               predvsem na monetarnem področju, da vsaj spremenite naziv današnje točke in poveste,
               da je v bistvu to samo informacija, na katero državni zbor v tem trenutku ne bo mogel
               vplivati. Hvala.</p>
            </sp>
            <sp xml:id="SDZ3-Izredna-22-2002-10-15.sp13">

               <speaker>PREDSEDNIK BORUT PAHOR:</speaker>

               <p>Hvala lepa. Glejte, kolega Peče in spoštovane kolegice in kolegi! V novosprejetem
               poslovniku imamo posebno poglavje, ki govori o postopku za sprejetje državnega
               proračuna. V skladu z določili tega postopka sem tudi sklical to izredno sejo.</p>
               <p>Rad bi spomnil spoštovane kolegice in kolege, da smo v petek na seji kolegija
               sprejeli tudi časovni potek obravnave predloga sprememb proračuna za leto 2003 in za
               leto 2004. Poleg dejstva, da smo z novim poslovnikom dali bistveno večjo težo
               matičnim oziroma pristojnim delovnim telesom, naj opozorim, da bo državni zbor,
               kolega Peče, obravnaval predloge aktov za sprejemanje dopolnjenega predloga državnega
               proračuna, in to v sredo 11. decembra, v četrtek 12. in po potrebi tudi v petek 13.
               12., to točko bomo začeli s predstavitvami stališč poslanskih skupin. Poslovnik
               določa, da imajo poslanske skupine takrat na voljo 20 minut. Ima še katera od
               poslanskih skupin željo, da obrazloži svoj glas? Kolega Podobnik, imate besedo v
               imenu poslanske skupine Slovenske ljudske stranke.</p>
            </sp>
            <sp xml:id="SDZ3-Izredna-22-2002-10-15.sp14">

               <speaker>JANEZ PODOBNIK:</speaker>

               <p>Hvala za besedo, gospod predsednik. V poslanski skupini Slovenske ljudske stranke
               obžalujemo, da na tak način pričenjamo razpravo o proračunskih memorandumih za dve
               leti in proračun za 2004.</p>
               <p>V poslanski skupini Slovenske ljudske stranke bomo podprli predlagani dnevni red
               današnje izredne seje. Kot rečeno, pa obžalujemo, da se na tak način o teh vprašanjih
               tukaj pogovarjamo.</p>
               <p>Sam sem tudi podprl novoveljavni poslovnik in večina kolegov v Slovenski ljudski
               stranki. Če bomo iskreni do njega, bomo priznali, da smo poslanci skoraj največ
               izgubili prav na področju sprejemanja državnega proračuna.</p>
               <p>Osebno tudi zelo obžalujem način današnje razprave na komisiji za poslovnik. Samo
               dve uri časa sem imel, da sem se pripravil na razlago o tem vprašanju. Nisem se mogel
               posvetovati s kolegi, ne strokovnjaki. Predlagal sem korekten predlog, ki je
               poslovniški: dajte nam vsaj nekaj dni časa, da o tej razlagi se obrnemo na tiste, za
               katere je poslovnik pristojen - torej na našo zakonodajno-pravno službo. Preglasovali
               ste me.</p>
               <p>Če ima državni zbor kakšno od praks, na katero je lahko ponosen pred Evropo, je ta,
               da so o vprašanjih državnega proračuna na tem mestu, poleg predsednika vlade in
               zunanjega ministra, spregovorili tudi: guverner Banke Slovenije, pa direktorja obeh
               blagajn, zdravstvene in pokojninske. Ponosni bodimo na to prakso! To je bila praksa,
               ki je bila dobra, pa smo jo spremenili. Obžalujemo to.</p>
               <p>Res je, da se je včasih zgodilo, da je guverner zasenčil "prime" ministra in
               finančnega ministra, ampak on je komentiral dogajanje. In s tem je pridobila
               demokracija, slovenska država in državni zbor, ki je postal prostor, ključni prostor
               v razpravi o državnem proračunu.</p>
               <p>Kolegice in kolegi, danes je komisija za poslovnik sprejela nelogično razlago. Rekla
               je, da o predstavitvi proračuna in proračunskega memoranduma v državnem zboru sploh
               se ne sme razpravljati. In ni razprave. Pa sem trikrat vprašal: Kdaj se pa sploh sme
               o tem razpravljati?</p>
               <p>Državni zbor na plenumu lahko razpravlja v skladu z veljavnim poslovnikom samo o
               dopolnjenem predlogu proračuna. Povejte mi, kje v Evropi je možno, da se o
               proračunih, memorandumih ne more razpravljati na tem mestu, na kamnu slovenske
               demokracije.</p>
               <p>To je bila napačna priprava poslovnika. In predsednik, ni res, da imajo delovna
               telesa take pristojnosti! Delovna telesa, razen financ, nimajo nobenih pristojnosti.
               Vso pristojnost imajo samo finance. Ne govoriti o delovnih telesih, ker nimajo te
               pristojnosti!</p>
               <p>Obžalujem, obžalujem, v poslanski skupino obžalujemo, da je to spodbuda za pristop v
               letošnje sprejemanje državnega proračuna. Slab začetek. Hvala lepa.</p>
            </sp>
            <sp xml:id="SDZ3-Izredna-22-2002-10-15.sp15">

               <speaker>PREDSEDNIK BORUT PAHOR:</speaker>

               <p>Mislim, da je prav, da se povedo tudi kritična stališča do poslovnika, čeprav smo o
               njem govorili in ga tudi sprejeli. Zdaj smo ga dolžni spoštovati. To velja tudi
               zame.</p>
               <p>Prejšnji poslovnik je vseboval določbo, to ima kolega Podobnik prav, ki je
               opredeljevala, da se seje zbora lahko udeležijo osebe, ki so na sejo vabljene s
               strani predsednika državnega zbora, sedanji poslovnik pa te določbe ne vsebuje več.
               Določba 156. člena poslovnika je jasna in določa, kdo je navzoč pri predstavitvi
               proračuna.</p>
               <p>Želi še katera od poslanskih skupin obrazložiti svoj glas pri glasovanju o določitvi
               dnevnega reda? Ugotavljam, da nobena.</p>
               <p>Zboru predlagam, da za današnjo sejo določi dnevni red, kot ste ga prejeli s
               sklicem. Glasujemo. Mir v dvorani. Smo sredi glasovanja. Glasujemo o določitvi
               dnevnega reda. 64 navzočih. 50 za, 4 proti.</p>
               <p>(Za je glasovalo 50.) (Proti 4.)</p>
               <p>Ugotavljam, da je dnevni red 22. izredne seje državnega zbora določen.</p>
               <p>Prehajamo na <title>1. TOČKO DNEVNEGA REDA, TO JE NA PREDSTAVITEV PRORAČUNSKEGA
                  MEMORANDUMA ZA LETI 2003 IN 2004 IN PREDLOGA PRORAČUNA REPUBLIKE SLOVENIJE ZA LETO
                  2004.</title> Gre za prvo dejanje obravnave in sprejemanja državnega proračuna za
               leto 2004 v državnem zboru, in sicer na pogladi tretjega odstavka 156. člena
               poslovnika. Predsednik vlade in minister za finance predstavita proračunski
               memorandum in predlog državnega proračuna. Prosim predsednika vlade, dr. Janeza
               Drnovška, da predstavi proračunski memorandum za leti 2003 in 2004 ter predlog
               proračuna za leto 2004. Predsednik vlade, dr. Drnovšek, imate besedo. Prosim.</p>
            </sp>
            <sp xml:id="SDZ3-Izredna-22-2002-10-15.sp16">

               <speaker>DR. JANEZ DRNOVŠEK:</speaker>

               <p>Spoštovane poslanke, spoštovani poslanci, spoštovani gospod predsednik.</p>
               <p>Pred vami sta predloga proračunov za prihodnji dve leti. Pri njuni pripravi je vlada
               upoštevala najnovejše napovedi gospodarske rasti ne le v Sloveniji, temveč tudi v
               svetu, predvsem pa v državah Evropske unije, ki so naše najpomembnejše gospodarske
               partnerice. Proračuna temeljita na predpostavkah o gospodarski rasti in drugih
               makroekonomskih kazalcih tako domačih institucij, ki pripravljajo napovedi
               gospodarskih gibanj, kot tudi zadnje napovedi Mednarodnega denarnega sklada, ki v
               svoji jesenski napovedi državam članicam Evropske unije napoveduje za 0,6 odstotkov
               nižjo gospodarsko rast, kot jo je v spomladanski, v Sloveniji pa za približno
               0,4-odstotne točke nižjo rast. Proračun za leto 2003 tako temelji na napovedi
               3,7–odstotne gospodarske rasti, za leto 2004 pa na 4,1-odstotni gospodarski
               rasti.</p>
               <p>Potem bi želel komentirati, da so gospodarske razmere v zadnjem obdobju v svetu zelo
               nepredvidljive, da gospodarska recesija traja bistveno dalj časa, kot so napovedovale
               vse svetovne institucije, in da se dogaja, če spremljate mednarodna poročila,
               mednarodne medije, da stalno prihaja do sprememb napovedi s strani praktično vseh
               gospodarskih institucij v svetu in, seveda, tudi s strani napovedi praktično vseh
               držav, ki napovedujejo svojo gospodarsko rast in svoje proračune.</p>
               <p>Tudi za naprej ostaja velika možnost sprememb. Nekateri dejavniki v svetovnem
               gospodarstvu in politiki so v tem trenutku takšni, da lahko pride do nenadnih
               sprememb, ki bodo lahko vplivale ali na ceno nafte na svetovnem trgu ali pa tudi še
               na marsikaj drugega. Kdaj in kako se bo to zgodilo in koliko časa bodo spremembe
               trajale, bi bilo v tem trenutku seveda nemogoče napovedati. Tako je treba pri
               proračunih, seveda, tudi naprej računati z določeno stopnjo fleksibilnosti in po
               potrebi tudi hitrega prilagajanja, če bi prišlo do takšnih gibanj. To velja tako za
               Slovenijo kot praktično za vsa svetovna gospodarstva v tem trenutku.</p>
               <p>Razvojna usmeritev in realnost javnih financ prispevata k ponovni stabilizaciji
               investicijske aktivnosti, ki je na relativno visoki ravni. Lanskoletna uvedba
               dvoletnega proračunskega načrtovanja olajšuje načrtovanje programov večletnih naložb
               v infrastrukturo in spodbuja večjo učinkovitost ter krajša čas aktiviranja naložb.
               Naj ob tem omenim tudi veliko pospešitev stanovanjskega varčevanja v letu 2004. Vlada
               že nekaj let aktivno preko stanovanjskega sklada izvaja sprejeto strategijo
               investiranja v stanovanjsko gradnjo. Tako kot pomembno dejstvo navajamo, da bo v
               naslednjih treh letih zgrajenih 5200 najemnih neprofitnih in socialnih ter tržnih
               stanovanj.</p>
               <p>Glavna cilja sta povečana kakovost in predvsem nižje cene od zdaj veljavnih tržnih. S
               tem se bo povečala dostopnost stanovanj, bodisi za nakup bodisi za najem. Ocenjena
               skupna vrednost naložb v gradnjo stanovanj je več kot 98 milijard tolarjev, od česar
               bo država zagotovila približno polovico vrednosti. Omenjeni program stanovanjske
               gradnje bo imel poleg lažje dostopnosti do stanovanj, predvsem mladim, tudi ugodne
               makroekonomske učinke.</p>
               <p>Ob ohranjanju relativno visokih stopenj realne rasti izvoza blaga in storitev je
               realistično pričakovati nadaljevanje ugodnih izvozno-uvoznih gibanj v prihodnjih dveh
               letih in ohranjanje približno uravnoteženega tekočega dela plačilne bilance ob
               rastoči stopnji pokritosti uvoza z izvozom. V prid optimističnim predpostavkam v
               zvezi z gibanji indikatorjev na področju mednarodne menjave govori tudi podatek, da
               se je v prvi polovici letošnjega leta slovenski tržni delež v petnajstih pomembnejših
               trgovinskih partnericah povečal. V prvih sedmih mesecih letošnjega leta se je glede
               na enako obdobje lani izvoz blaga in storitev v države nekdanje Jugoslavije povečal
               za dobrih 12 odstotkov, v države nekdanje Sovjetske zveze za 11 odstotkov in v države
               z območja CEFTE za 11,5 odstotka. Tekoča gibanja kažejo na to, da bo slovensko
               gospodarstvo ob ohranjanju ugodne regionalne strukture izvoza blaga in storitev tudi
               letos uspešno kompenziralo konjukturni izpad izvoznih prihodkov na večinskih in
               zahtevnih trgih Evropske unije. Regionalna struktura izvoza blaga in storitev
               Slovenije za leto 2001 kaže, da Slovenija izvaža 62 odstotkov na stabilne in zahtevne
               trge držav Evropske unije, v države nekdanje Jugoslavije 17 odstotkov in v države
               nekdanje Sovjetske zveze dobre 4 odstotke skupnega izvoza blaga in storitev.
               Regionalna struktura izvoza blaga in storitev, ki kaže na še neizkoriščene
               potenciale, dopušča optimizem in stabilnost pri načrtovanju izvozno-uvoznih tokov v
               prihodnjem dvoletnem proračunskem obdobju.</p>
               <p>Torej pokazatelji oziroma napovedi rasti, na katerih temeljimo oba proračuna,
               izhajajo iz predvsem dveh predpostavk: torej, ena je precej intenzivno investiranje v
               tem obdobju in druga je ocena, da kljub zaostrenim mednarodnim razmeram Slovenija
               lahko še naprej gradi na izvoznem gospodarstvu in da bo izvoz še naprej predstavljal
               vlečno lokomotivo našega gospodarstva.</p>
               <p>Spoštovane poslanke in poslanci! Ne glede na fazo v ekonomskem ciklu, torej glede na
               trenutno recesijo v svetu, je za zagotavljanje stabilnosti cen in uravnoteženosti
               javnih financ ključnega pomena koordinacija ekonomskih politik, cenovne, dohodkovne
               in fiskalne politike vlade ter denarne in tečajne politike Banke Slovenije. Takšna
               koordinacija poteka med obema institucijama in, čeprav ima vlada širši spekter
               ciljev, se zaveda pomembnosti zmanjševanja inflacije in izvaja svoj del aktivnosti
               pri tej skupni usmeritvi. Z dogovorom o gibanju nadzorovanih cen, ki postopno
               zmanjšuje njihov prispevek k inflaciji, nadzorovanjem rasti plač v javnem sektorju
               ter z restriktivno javnofinančno politiko v smislu zmanjšanja prvotno načrtovanih
               proračunskih odhodkov skuša vlada prispevati k umirjanju inflacijskih pritiskov. K
               zniževanju inflacije in povečanju izvozne konkurenčnosti bodo prispevale tudi
               nadaljnje strukturne reforme.</p>
               <p>Ustrezna tečajna politika pred vstopom v mehanizem deviznega tečaja pred vstopom v
               monetarno unijo in kasneje v sistem evra lahko pomembno prispeva k pozitivnim učinkom
               procesa prestrukturiranja slovenskega gospodarstva in ugodnim gibanjem na področju
               stroškovne konkurenčnosti. Koordinacija protiinflacijske ekonomske politike in
               tečajne politike je še posebej pomembna v zaostrenih pogojih gospodarjenja v
               svetovnem gospodarstvu, ko se ob nižji gospodarski rasti povečuje mednarodna
               konkurenca. Dogovor med vlado in Banko Slovenije glede sterilizacije kupnine od NLB
               in njenega finančnega upravljanja prav tako prispeva k stabilizaciji pogojev
               gospodarjenja in ohranjanju začrtane tečajne politike.</p>
               <p>Proračun za leto 2003 je pripravljen na predpostavki 5,1-odstotne povprečne letne
               inflacije. To je po eni strani restriktivna predpostavka, s katero se je vlada
               izognila temu, da bi že v pripravo proračuna vgradila previsoka inflacijska
               pričakovanja, hkrati pa ob ustrezni kombinaciji vseh prej omenjenih politik tudi
               realno dosegljiv cilj. Vlada in Banka Slovenije bosta vsaka v mejah svojih
               pristojnosti in možnosti tudi v prihodnje vodili usklajeno protiinflacijsko
               politiko.</p>
               <p>Konsistentna logika tekočega prilagajanja fiskalnega okvira makroekonomskim možnostim
               je gospodarska in politična realnost, ki v pomembni meri omogoča potrebno
               fleksibilnost ekonomskih politik v sodobnih gospodarskih razmerah in prispeva k
               kontinuiranemu oblikovanju evropskih pogojev gospodarjenja. Kljub reviziji
               predpostavk makroekonomskega okvira in posledičnih rebalansih državnih proračunov za
               leti 2002 in 2003 ter predloga proračuna za leto 2004 vlada dosledno zasleduje, tudiv
               proračunih, glavna cilja desetletnega obdobja od osamosvojitve: članstvo v Evropski
               uniji in v zvezi Nato, ki sta v zaključni fazi.</p>
               <p>Spoštovane poslanke in poslanci. Predlagana programska klasifikacija spremenjenega
               proračuna za leto 2003 in predloga proračuna za leto 2004, skupaj s predlogom zakona
               o izvrševanju proračuna Republike Slovenije, omogoča uresničevanje memorandumskih
               izhodiščin proračunskih prioritet v letu vstopa v Evropsko unijo. V smislu
               spodbujanja uravnoteženega gospodarskega razvoja in nadaljnje konvergence k
               razvojnemu poprečju Evropske unije velja poleg 17,5-odstotne realne rasti naložb v
               letu 2003 in prirasta sredstev za potrebe vključevanja v Evropsko unijo še posebej
               izpostaviti znatno povečan obseg sredstev za znanost in tehnološki razvoj v obeh
               letih. Proračunska sredstva za znanost in tehnološki razvoj se bodo v letu 2003
               realno povečala za 7,1 odstotka. Izobraževanju namenjamo v vsakem letu realno za 3
               odstotke več proračunskih sredstev. Povečujejo se tudi proračunska sredstva za
               pospeševanje in podporo gospodarski dejavnosti, in sicer realno za 7,2 odstotka v
               letu 2003 in kar 10,7 odstotka v letu 2004. V tem okviru je realna rast proračunskih
               sredstev za spodbujanje oziroma povečevanje konkurenčnosti gospodarstva 13, 2
               odstotka v letu 2003 in kar 50,7 odstotka v letu 2004.</p>
               <p>Z izvajanjem aktivne politike zaposlovanja si prizadevamo za nadaljnje zniževanje
               nezaposlenosti, čeprav je stopnja brezposelnosti v Sloveniji že zdaj med najnižjimi v
               Evropi. Proračunska sredstva za aktivno politiko zaposlovanja se bodo v letu 2003
               povečala realno za nadaljnjih 2,8 odstotka in v letu 2004 za 4,3 odstotka. Stopnja
               nezaposlenosti v Sloveniji v letu 2001 je nižja kot v državah petnajsterice, ki so po
               metodologiji ILO zabeležile v poprečju 7,6- odstotno stopnjo nezaposlenosti v letu
               2001, v Sloveniji pa smo ta osnutek zmanjšali že na 6,4 in še naprej pada. Posebna
               pozornost je namenjena programom socialnega varstva, kjer sta realni stopnji rasti
               7,1 odstotka v letu 2003 in 1,2 odstotka v letu 2004.</p>
               <p>V okviru zdravstvenega varstva namenjamo več proračunskih sredstev predvsem
               investicijskim vlaganjem v bolnišnice, kjer se bodo proračunska sredstva realno
               povečala za 35,5 odstotka v letu 2003 in za 12 odstotkov v letu 2004. Skupna sredstva
               za področje zdravstvenega varstva se povečujejo realno za 13,4 odstotka v letu 2003
               in 7,4 odstotka v letu 2004.</p>
               <p>Zdravstvo je vsekakor ena izmed temeljnih prooritet proračunov za leto 2003 in leto
               2004. Povečanje proračunskih sredstev v to dejavnost spremljajo tudi napori za
               izvedbo korenite reforme celotnega zdravstvenega sistema, s čimer želimo zagotoviti
               predvsem stabilno financiranje, vključno tudi z izrabo notranjih rezerv v zdravstvu,
               predvsem pa zagotoviti njegovo modernizacijo in pa čimboljše storitve državljanom
               oziroma pacientom. Prepričan sem, da bo projekt zdravstvene reforme eden izmed
               temeljnih projektov naslednjih let.</p>
               <p>Na področju pokojninskega varstva se ohranja zakonsko opredeljena raven pravic.
               Predloga proračunov in zakon o izvajanju proračuna za leto 2003 spremljajo tudi
               spremembe usklajevanja pokojnin z inflacijo. Če bo treba, bodo uskladitve mogoče
               dvakrat letno, kar bo omogočilo stabilno načrtovanje izdatkov pokojninske blagajne.</p>
               <p>Povečujejo se proračunska sredstva za lokalno samoupravo. Skladno s sprejetim
               avtocestnim programom se nadaljuje gradnja cestne infrastrukture. Posebna pozornost
               je namenjena področju kmetijstva, gozdarstva in ribištva, kjer proračunska sredstva
               po letih rastejo realno za 4 odstotke v letu 2003 in za 6 odstotkov v letu 2004.
               Varovanju okolja in kulturne dediščine je prav tako namenjena posebna pozornost.</p>
               <p>Zagotavljajo se potrebna sredstva za profesionalizacijo vojske in priprave za
               članstvo v zvezi Nato. Proračunska sredstva za obrambo se tako v naslednjih dveh
               letih povečujejo za 12,4 odstotka in 9 odstotkov, in to realno.</p>
               <p>Racionalizacije smo našli v izdatkih za blago in storitve, torej v materialnih
               stroških proračunskih porabnikov, kjer so planirana proračunska sredstva v
               spremenjenem državnem proračunu za leto 2003 zmanjšana za približno 6,3 milijarde
               tolarjev; torej toliko notranjih prihrankov je namenjenih temu, da se kompenzira
               nekoliko nižja rast od prvotno predvidene - brez da bi posegli v temeljne
               prioritete.Predvideno je zaostajanje rasti bruto plače nazaposlenega v javnem
               sektorju za rastjo bruto plače na zaposlenega v privatnem sektorju in uvedba zakona o
               sistemu plač v javnem sektorju v letu 2004.</p>
               <p>Z nadaljevanjem privatizacije državnega premoženja se bo država tudi v prihodnje
               umikala iz gospodarstva, proračunske dokumente pa spremlja tudi natančen program
               prodaje državnega premoženja.</p>
               <p>Spoštovane poslanke in poslanci. Proračuna, ki sta pred vami, sledita cilju
               uravnoteženih javnih financ tudi z ohranjanjem tekočega primanjkljaja pod enim
               odstotkom bruto domačega proizvoda. V letu 2003 je predvideni tekoči proračunski
               primanjkljaj na ravni 0,99 odstotka BDP in leta 2004 0,97 odstotka. Povprečni
               proračunski primanjkljaj v območju Evropske monetarne unije je bil v letu 2001 1,4
               odstotka BDP. V letu 2001 so imele največje proračunske primanjkljaje: Portugalska
               4,1%, Nemčija 2,8% in Italija 2,2%. Kot vemo, v letu 2002 te in še nekatere druge
               članice Evropske unije predvidevajo še naprej takšne ali celo višje proračunske
               primanjkljaje. To je odraz ekonomske recesije v svetu in zlasti težav, s katerimi se
               pri tem sooča Evropska unija oziroma njene številne članice. Zato tudi v Evropski
               uniji v zadnjem času iščejo nove javnofinančne rešitve in govorijo o bolj
               fleksibilnih kriterijih za sankcioniranje neizpolnjevanja pakta rasti in stabilnosti
               ter nominalnih maastrichtskih meril. To navajam zato, da bo bolj razvidno, da naša
               proračunska prizadevanja vsekakor imajo ustrezno mednarodno primerjavo oziroma da so
               pozitivna v primerjavi tudi z evrospkimi "performansi" in da ob temi dosegamo
               bistvene poraste na številnih področjih, številnih prioritetah, kar ocenjujem kot
               soliden proračunski dosežek.</p>
               <p>V pripravi proračunov za leti 2003 in 2004 se Slovenija srečuje s pomembno novostjo,
               to je članstvo v Evropski uniji. Namreč, včlanitev v Evropsko unijo, ki je predvidena
               za leto 2004, bo imela pomemben vpliv na državni proračun Republike Slovenije in
               javne finance nasploh. In to že v proračunu leta 2004, proračunu, ki ga predstavljamo
               danes. Res je sicer, da sta bila proračuna naše države in Evropske unije med seboj
               povezana že v zadnjih nekaj letih, ko je naša država prejemala različne oblike
               predpristopne pomoči, vendar pa bosta obseg in kvaliteta teh odnosov po vstopu v
               Evropsko unijo prešla na povsem drugo raven. Kotpolnopravna članica Evropske unije bo
               Slovenija upravičena do črpanja sredstev proračuna Evropske unije iz naslova tistih
               ekonomskih politik, ki se izvajajo na nivoju Evropske unije kot celote, torej zlasti
               sredstev iz naslova skupne kmetijske politike ter strukturnih in kohezijskega sklada.
               Po drugi strani pa bomo v skladu z veljavnim pravnim redom morali prispevati del
               sredstev v skupni evropski proračun za financiranje teh skupnih politik.</p>
               <p>Izkušnje prejšnjih širitev Evropske unije kažejo, da je obseg neto finančnih tokov
               med proračunom nove članice in proračunom Evropske unije v prvem letu članstva
               praviloma zelo omejen. Razlogi za to so tako na strani črpanja sredstev iz proračuna
               Evropske unije, ki je neposredno po včlanitvi zaradi objektivnih omejitev še dokaj
               nizko, kakor tudi na strani vplačil v proračun Evropske unije, kjer velja pravilo, da
               se novim članicam odobri prehodno obdobje, v katerem postopoma prevzamejo celotne
               nove finančne obveznosti do proračuna Evropske unije.</p>
               <p>Pogajanja o finančnem paketu vključevanja Slovenije v Evropsko unijo za obdobje
               2004–2006 še potekajo. Računamo, da bodo končana do sredine decembra letošnjega leta,
               ko naj bi bila dokončno in popolno znana tudi javnofinančna pozicija Slovenije v
               začetnem obdobju našega članstvav Evropski uniji. To seveda pomeni, da v tem trenutku
               še ni mogoče zanesljivo napovedati niti obsega in strukture sredstev, ki jih bomo
               prejemali iz proračuna Evropske unije v tem obdobju, niti višine sredstev, ki jih
               bomo v teh letih vplačevali v proračun Evropske unije. Kar pa je danes že mogoče reči
               z veliko stopnjo zanesljivosti, pa je, da se neto proračunska pozicija Slovenije do
               Evropske unije v prvih letih članstva ne bo poslabšala v primerjavi z zadnjim letom
               pred včlanitvijo. To konkretno pomeni, da naša država v obdobju 2004–2006 nikakor ne
               bo neto plačnica v proračun Evropske unije oziroma da bodo prilivi iz proračuna
               Evropske unije v Slovenijo višji od naših vplačil v evropski proračun vsaj za višino
               predpristopne pomoči, ki naj bi jo naša država prejela v letu pred včlanitvijo, to je
               v letu 2003. To je trenutno stališče, ki ga zagovarjajo tako Komisija Evropske unije
               in Evropski parlament, kakor tudi večina članic Evropske unije.</p>
               <p>Vključitev Slovenije v Evropsko unijo pa se v proračunu naše države ne bo odražala
               samo v obliki bistveno povečanih in kvalitativno spremenjenih finančnih tokov, ki
               bodo potekali med obema proračunoma, temveč bo imela nanj in na javne finance nasploh
               mnogo širše implikacije. Vključevanje v Evropsko unijo namreč pomeni,da izvajanje
               politik, ki so do vključitve v Evropsko unijo v popolni pristojnosti države, po
               včlanitvi postaja sestavni del pravnega reda Evropske unije. To pa bo imelo za
               posledico nujnost prestrukturiranja dela proračunskih odhodkov, zlasti tistih, ki se
               nanašajo na financiranje kmetijstva, razvoja in notranje politike.</p>
               <p>Spoštovane poslanke in poslanci, danes lahko zatrdim, da je Slovenija finančno
               stabilna država, to nam, da je tudi gospodarsko uspešna, v svojem zadnjem poročilu o
               napredku priznava tudi Evropska komisija. Evropska komisija običajno v svojih
               poročilih ni kritična samo do kandidatk, temveč tudi do lastnih članic. Tudi ko bomo
               potem člani Evropske unije, bo Evropska komisija bo vsako leto izdelala takšno
               poročilo, kot ga je v zadnjih letih, ko smo bili kandidati za članstvo v Evropski
               uniji. Ob tem ugotavljamo, da smo ena izmed prvih držav, ki se je odločila za
               pripravo dvoletnega proračuna, in naša ocena je, da se je izkazalo za pozitivno in
               dodatno prispevalo k stabilnosti in predvidljivosti našega finančnega okolja. Že
               vrsto let dosegamo stopnje gospodarske rasti, ki so višje od povprečja držav Evropske
               unije. Realna rast družbenega proizvoda v Sloveniji v obdobju 1997-2001 presega
               poprečno realno rast družbenega proizvoda v petnajsterici Evropske unije za približno
               od enega odstotka v posameznem letu do celo 2,5 odstotnih točk v posameznem letu.
               Slednjo ilustrira tudi vztrajna rast tako slovenskega družbenega proizvoda na
               prebivalca v ameriških dolarjih po kupni moči kot tudi rast družbenega proizvoda
               nasploh. V letu 2000, kot vemo, je družbeni proizvod po kupni moči znašal že 16.400
               dolarjev na prebivalca.</p>
               <p>V zadnjih letih smo po naši oceni uspeli ohraniti socialno, ekonomsko in okoljsko
               uravnotežen razvoj, ob tem, da je, kot kažejo ocene rasti družbenega proizvoda za
               drugo četrtletje 2002, oživljanje rasti slovenskega gospodarstva hitrejše, kot to
               velja za poprečje držav "evro območja". Popravljena Evrostatova ocena rasti
               družbenega proizvoda za drugo četrtletje namreč kaže, da je družbeni proizvod držav
               Evropske monetarne unije v drugem kvartalu leta 2002 porasel za 0,4%, kar pomeni samo
               0,7% v primerjavi z drugim kvartalom leta 2001. Primerjalni podatek za Slovenijo je
               3,2 odstotka porasta v drugem kvartalu, s čimer lahko tudi zavržemo kritike, da
               proračune le prilagajamo svetovni recesiji navzdol, da pa ekonomska politika nič ne
               naredi za spodbujanje domače gospodarske rasti. Po moji oceni so kljub vsemu višje
               stopnje rasti v Sloveniji kot drugje po svetu oziroma kot v Evropi rezultat, seveda,
               v veliki meri trdoživosti in fleksibilnosti našega gospodarstva, ki se zna prebiti
               tudi v zaostrenih razmerah. Mislim, da našemu gospodarstvu tudi s proračunom za leto
               2003 in 2004 vzpostavljamo takšne okvire, da bo lahko nadaljevalo borbo za višjo
               konkurenčnost, za preživetje tudi naprej, tudi v pogojih svetovne recesije, čeprav
               pričakujemo in upajmo, da se bodo svetovna gibanja le začela izboljševati, kar bo v
               vsakem primeru blagodejno vplivalo tudi na naše stopnje rasti, na naše gosporastvo.</p>
               <p>Spoštovane poslanke, spoštovani poslanci! Razvojna usmerjenost dvoletnega proračuna s
               poudarkom na znanosti, šolstvu in tehnološkem razvoju, pospeševanju in podpori
               gospodarski dejavnosti, to je tisto, kar daje stabilen finančni okvir, izvajanje
               aktivne politike zaposlovanja in drugih programov s področja socialnega,
               zdravstvenega in pokojninskega varstva pa zagotovila za uravnotežen prihodnji razvoj
               države tudi v daljšem roku, torej na daljši rok.</p>
               <p>Prav je, da se v razpravi, ki bo sledila, pogovorimo o razvojnih vprašanjih Slovenije
               tako v tem obdobju, ki je pred nami - torej leto 2003 in 2004 -, kot tudi za naprej,
               vendar ocenjujem, da nam je uspelo zasledovati in tudi postaviti veliko število
               prioritet v proračuna za leto 2003 in 2004 in če bomo te predvidene kazalce tudi
               dosegli, ocenjujem, da se bo uravnotežen razvoj in pa hkratna gospodarska rast v
               Sloveniji nadaljevala tudi v prihodnje. Hvala lepa.</p>
            </sp>
            <sp xml:id="SDZ3-Izredna-22-2002-10-15.sp17">

               <speaker>PREDSEDNIK BORUT PAHOR:</speaker>

               <p>Hvala lepa gospod predsednik vlade za uvodno predstavitev obeh dokumentov. Dodatno
               predstavitev bo imel sedaj minister za finance, mag. Tone Rop. Imate besedo, gospod
               minister.</p>
            </sp>
            <sp xml:id="SDZ3-Izredna-22-2002-10-15.sp18">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci, cenjeni predsednik! Predloga sprememb
               državnega proračuna za leto 2003 in proračuna za leto 2004 sta pripravljena v skladu
               z novo sistemsko ureditvijo javnih financ, ki predvideva vsakoletno sprejemanje
               proračunov za dve leti: sprejetje proračuna za naslednje leto in sprejetje proračuna
               za leto, ki temu sledi. Kot je dejal predsednik vlade, so naše dosedanje izkušnje
               dobre. Menimo, da kažejo, da priprava in sprejetje proračunov za dve leti nedvomno
               prispeva k lažjemu, bolj transparentnemu in bolj učinkovitemu upravljanju javnih
               financ.</p>
               <p>Uvedba proračuna za dve leti je nedvomno povečala transparentnost učinkov
               sprejemanja novih javnofinančnih obveznosti, povečala selektivnost pri sprejemanju
               novih obveznosti, pa tudi otežila njihovo sprejemanje in jih zato znižuje, povečala
               realnost, zlasti dolgoročnega razvojnega planiranja proračunskih uporabnikov, ter
               zelo minimizirala možnost začasnega financiranja proračuna, kar se kaže v tem, da v
               zadnjih dveh letih zelo redno in v pravih časih in v pravih rokih dostavljamo
               predloge proračuna v državni zbor. Tudi v zadnjem poročilu o napredku Slovenije
               Evropska komisija posebej poudarja, da je Slovenija z uvedbo proračunov za dve leti
               skupaj z vsakoletno pripravo srednjeročnih makrofiskalnih projekcij napravila
               kvaliteten korak naprej pri proračunskem upravljanju.</p>
               <p>Oba predloga proračuna predstavljata sestavni del uresničevanja strategije
               gospodarskega razvoja Slovenije, katerega temeljni cilji so dolgoročna gospodarska
               rast, izvedba potrebnih strukturnih reform, vlaganja v sodobne razvojne dejavnike,
               postopno zniževanje inflacije in postopno zniževanje javnofinančnega primanjkljaja.</p>
               <p>Proračuna sta sestavni del izvrševanja strategije dinamičnega, konkurenčnega
               gospodarskega razvoja Slovenije in večje nacionalne, socialne in individualne
               varnosti, katerih sadove bodo v večji meri deležne tako vse slovenske regije kot tudi
               in predvsem vsi slovenski državljani. V naslednjih letih bomo zato pomembno povečali
               naložbe v tehnološki razvoj, znanje, zdravje, varnost, promet, regionalni razvoj,
               stanovanja, kulturo in socialnovarstvene storitve. Letošnje in naslednji dve leti
               bodo odločilna za uspešno vključitev Slovenije v Evropsko unijo in zvezo Nato.
               Uspešna in konkurenčna vključitev v mednarodne integracije je temeljni izziv in
               naloga v obdobju, ki je pred nami. Predloga proračunov za leti 2003 in 2004 te naloge
               v polni meri podpirata. Omogočata polno uveljavitev tako višjega nivoja zagotavljanja
               varnosti vseh državljanov kot tudi polno podporo konkurenčnemu vstopanju slovenskega
               gospodarstva in države v evropski gospodarski in politični prostor.</p>
               <p>Predlog sprememb proračuna za leto 2003 in predlog proračuna za leto 2004 temeljita
               na najnovejših ocenah gospodarskih gibanj doma in v svetu. Slovenija v zadnjih
               desetih letih sicer vseskozi dosega višjo gospodarsko rast kot razvita gospodarstva -
               to se vidi tudi iz te preglednice,ki se malo bolj slabo vidi -, še zlasti države
               članice Evropske unije, kljub temu pa je zaradi velike vpetosti našega gospodarstva v
               mednarodne tokove trend gospodarske rasti v Sloveniji istosmeren, kot velja za ta
               gospodarstva. Najnovejše ocene Mednarodnega denarnega sklada kažejo, da bo okrevanje
               najpomembnejših svetovnih gospodarstev, ZDA, Japonske in Evropske unije, počasnejše
               od prvotnih spomladanskih napovedi. V tem okviru so za Slovenijo še zlasti pomembna
               gibanja v državah Evropske unije, ki so naši najpomembnejši zunanjetrgovinski
               partnerji. Zadnje ocene za države Evropske unije kažejo, da bo njihova gospodarska
               rast v letošnjem letu počasnejša, kot so jo ocenjevali še spomladi - 1,1, prej 1,5%;
               da se bo ta v letu 2003 sicer okrepila, vendar manj, kot so prvotno ocenjevali - 2,3,
               prej 2,9. Pomembno je tudi, da so se relativno bolj znižale napovedi rasti za naše
               najpomembnejše zunanjetrgovinske partnerje v Evropski uniji. Tako so se jesenske
               napovedi za leto 2003 spremenile za Nemčijo z 2,7 na 2%, zaFrancijo s 3 na 2,3 in
               Italijo z 2,9 na 2,3%. Nekoliko boljša je sicer slika, kar se tiče dinamike, na
               vzhodnih in jugovzhodnih trgih, Rusija, Jugoslavija in Hrvaška, ki za slovensko
               gospodarstvo samo do določene mere predstavljajo tržno nišo, ki omogoča hitrejšo
               gospodarsko rast in pa rast izvoza.</p>
               <p>Vlada Republike Slovenije se je tako na spremenjene okoliščine odzvala z ustrezno
               prilagoditvijo ravni načrtovanih proračunskih izdatkov za leti 2003 in 2004. Pri tem
               pa je bistveno, da se temeljne prioritete proračunskih izdatkov za naslednji dve leti
               niso spremenile. Obratno, večja selektivnost in nujna racionalizacija posameznih
               izdatkov še bolj jasno in nazorno kažeta proračunske prioritete v naslednjih dveh
               letih. Osnovni cilji javnofinančne politike v naslednjih dveh letih so: aktivno
               prilagajanje odhodkov države razpoložljivim prihodkom, s čimer se bo doseglo postopno
               zniževanje javnofinančnega primanjkljaja; določanje ciljnega strukturnega
               primanjkljaja, ob možni uporabi vnaprej določenega in omejenega cikličnega
               primanjkljaja proračuna v neugodnih gospodarskih razmerah, s čimer se bo v omejenem
               obsegu omogočalo samodejno izravnavanje cikličnih gibanj in s tem tudi vodenje
               proticiklične gospodarske politike vlade; in zmanjševanje stroškov financiranja
               javnega dolga, upoštevajoč merila likvidnosti, varnosti in donosnosti.</p>
               <p>Predloga proračunov za leti 2003 in 2004 jasno kažeta na odločenost vlade Republike
               Slovenije, da tako zastavljene cilje tudi dosežemo. Ob na novo ocenjeni gospodarski
               rasti za leto 2003 in 2004 - 3,7 in 4,1 - je predvidena realna rast proračunskih
               izdatkov za ti dve leti manjša od rasti bruto domačega proizvoda, kar pomeni, da se
               bo v naslednjih dveh letih delež javnofinančnih odhodkov v bruto domačem proizvodu
               zmanjšal. Prav tako pa sebo v naslednjih dveh letih zmanjševal tudi delež
               proračunskega in javnofinančnega primanjkljaja ter javnega dolga v bruto domačem
               proizvodu, s čimer se bodo zmanjšali tudi stroški financiranja javnega dolga in
               sprostila nujno potrebna sredstva za ambicioznejše financiranje proračunskih
               razvojnih prioritet.</p>
               <p>Ocenjeni skupni javnofinančni prihodki vseh štirih blagajn javnega financiranja bodo
               v letu 2003 znašali 2.375 milijard. V letu 2004 pa se pričakuje njihovo povišanje za
               187 milijard oziroma za 7,2% več v primerjavi s predhodnim letom. Delež celotnih
               javnofinančnih prihodkov v bruto domačem proizvodu bo tako znašal v letu 2003 43% in
               v letu 2004 42,7%, kar pomeni približno enako raven kot v letu 2001. Skupni
               javnofinančni odhodki bodo v predlogu državnih proračunov in finančnih načrtov
               ostalih javnofinančnih blagajn v letu 2003 znašali 2.440 milijard sit in v letu 2004
               2.616 milijard sit, kar pomeni 7,4% več kot v letu 2003. Njihov delež v bruto domačem
               proizvodu bo v letu 2003 dosegal 44,2% in v letu 2004 43,6%, kar je v primerjavi z
               letošnjim letom za eno odstotno točko manj. Skupni javnofinančni primanjkljaj bo tako
               leta 2003 znašal 1,18% bruto domačega proizvoda, v letu 2004 pa 0,9% bruto domačega
               proizvoda. Javnofinančni primanjkljaj se bo tako kumulativno v prihodnjih dveh letih
               postopoma zmanjševal. Predvideni skupni obseg proračunskih prihodkov bo v letu 2003
               znašal 1.395 milijard sit in v letu 2004 za 106 milijard sit več. Tako bodo
               proračunski prihodki v letu 2003 znašali 25,3% bruto domačega proizvoda in v letu
               2004 25% bruto domačega proizvoda, kar je enako doseženi ravni v letu 2001.</p>
               <p>Najpomembnejši proračunski vir bodo tudi v prihodnjih dveh letih domači davki na
               blago in storitve s 57% deležem v vseh proračunskih prihodkih. Med domačimi davki na
               blago in storitve bosta najvišje zastopana davek na dodano vrednost in trošarine, ki
               bosta skupaj predstavljala približno 52% vseh proračunskih prihodkov. V prihodnjih
               dveh letih so predvidene nespremenjene stopnje davka na dodano vrednost.</p>
               <p>V letu 2003 pričakujemo povečanje nedavčnih virov, tako da se bo njihov delež med
               vsemi proračunskimi prihodki povišal za 1 odstotno točko in to zlasti na račun
               enkratnega priliva prihodkov ob ukinitvi agencije za plačilni promet.</p>
               <p>Proračunski odhodki bodo v prihodnjem letu znašali 1.450 milijard SIT in bodo za
               8,7% višji od letošnjih, v letu 2004 pa se bodo povišali za 7,6%. Tako bodo skupni
               proračunski odhodki v letu 2003 znašali 26,3% bruto domačega proizvoda in v letu 2004
               25,9% bruto domačega proizvoda. V primerjavi z letošnjim letom se bodo odhodki torej
               znižali za 0,4% bruto domačega proizvoda.</p>
               <p>Predloga proračuna načrtujeta proračunski primanjkljaj v letu 2003 v višini 0,99%
               bruto domačega proizvoda in v letu 2004 0,97% bruto domačega proizvoda. Ob tem pa je
               treba poudariti, da je predvideni obseg neto zadolževanja bistveno nižji in bo znašal
               predvidoma 37,8 milijard oziroma 0,69% bruto domačega proizvoda. Nižji obseg neto
               zadolževanja bo predvsem posledica bolj učinkovitega upravljanja z likvidnostnimi
               presežki proračunskih uporabnikov v okviru novouvedenega enotnega zakladniškega
               sistema, kar kaže na uspešno izvedbo reforme plačilnega prometa in bo imelo
               neposreden vpliv na nižje stroške servisiranja javnega dolga.</p>
               <p>Spoštovane poslanke, poslanci dovolite, da v nadaljevanju bolj podrobno predstavim
               predlog sprememb proračuna za leto 2003 in predlog proračuna za leto 2004 po
               posameznih programsko-funkcionalnih sklopih.</p>
               <p>Po strukturnem deležu bo daleč največji delež proračunskih izdatkov v letu 2003 in
               2004 šel za programe izobraževanja, in sicer 18,3 oziroma 18,4 odstotke v letu 2004,
               kar predstavlja 4,8 odstotkov bruto domačega proizvoda. V naslednjih dveh letih se
               bodo državni izdatki za izobraževanje povečali za 17,4 odstotke oziroma za 42,5
               milijard, kar predstavlja 6,8 odstotno realno rast. V okviru tega se najbolj
               povečujejo sredstva za primarno in sekundarno izobraževanje, za nove programe na
               področju visokega šolstva, še zlasti v letu 2004, ko se bo uvedlo integralno
               financiranje obeh univerz. Večji obsegsredstev je namenjen tudi financiranju
               podiplomskega študija in izobraževanju odraslih.</p>
               <p>Sredstva za znanost in tehnološki razvoj se bodo v naslednjih dveh letih povečala za
               približno 20,7 odstotkov, za 6,5 milijard. Slovenija bo izvajala programe in
               aktivnosti s ciljem, da raziskovalno razvojna dejavnost postane ena od ključnih
               dejavnikov gospodarskega razvoja države. Znotraj tega je največ sredstev namenjenih
               znanstveno-raziskovalnim dejavnostim, hitrejšemu prenosu znanja iz raziskovalne sfere
               v podjetja ter razvoj informacijskega in telekomunikacijskega sistema. V okviru tega
               programa pa je največja dinamika rasti sredstev na področju spodbujanja tehnološkega
               razvoja. Obseg sredstev za te namene se bo glede na leto 2002 povečal za 80,7
               odstotkov, iz 1,7 milijard na 3,2 milijarde sit. Poleg teh sredstev pa je v okviru
               računa finančnih terjatev in naložb predvidenih še dodatnih 3 milijarde slovenskih
               tolarjev za sklad za investiranje, za razvoj tehnologij.</p>
               <p>Na področju gospodarstva so v letu 2003 opazne strukturne spremembe znotraj glavnih
               programov, ki odražajo prioritete predvsem na področju pospeševanja, podpore in
               konkurenčnosti gospodarstva ter izenačevanju razvojnih razlik med slovenskimi
               regijami.</p>
               <p>Program podjetništva in konkurenčnosti, na katerem je opazna najvišja rast sredstev
               proračuna, je namenjen povečanju vlaganja v tehnološki razvoj in inovativnost ter
               povečanju konkurenčne sposobnosti podjetij.</p>
               <p>Poleg tega so v spremembah proračuna za leto 2003 in predlogu proračuna 2004
               namenjene posebne spodbude podjetjem iz tekstilne in oblačilne ter usnjarske in
               obutvene industrije za vlaganje v tehnološko in tržensko prenovo le-teh. Dodatna
               sredstva so zagotovljena na računu finančnih terjatev in naložb, in sicer v višini
               5,8 milijard slovenskih tolarjev.</p>
               <p>Sredstva so namenjena za investicijski sklad za jugovzhodne trge, sklad za razvoj
               malega gospodarstva in razvoj turizma ter za prestrukturiranje podjetij.</p>
               <p>Sočasno pospešeno preoblikovanje obrambnega sistema in slovenske vojske v učinkovito
               in racionalno ter z varnostnimi razmerami ter materialnimi in drugimi viri usklajeno
               organizacijo, hkrati z vstopom v zvezo Nato, sta med pomembnimi strateškimi cilji
               slovenske države. V naslednjih dveh letih bo 25% realna rast za obrambo omogočila
               zagotavljanje izpolnitve tako zastavljenih strateških ciljev s pospešeno realizacijo
               treh procesov: bistvene večje povezljivosti našega obrambnega sistema, zlasti vojaške
               organizacije z vojaškimi organizacijami in standardi Nato, nadaljevanjem obrambnih
               reform, opustitev obvezniškega sistema popolnjevanja in prehod na poklicno vojsko s
               prostovoljno rezervo v letu 2004.</p>
               <p>Sredstva na področju prometne infrastrukture se bodo v naslednjih dveh letih
               povečala za 12,9 milijard slovenskih tolarjev. V okviru programskega sklopa se
               zagotavlja financiranje pomembnega dela investicijskih transferov, in to zlasti iz
               naslova slovenskega avtocestnega programa. Že s proračunom za leto 2002 smo pomembno
               dvignili obseg proračunskih sredstev, ki se namenjajo za investicije avtocestnega
               programa in pospešili njihovo izgradnjo. Obseg teh sredstev je bil dvignjen v letu
               2002 na 33 milijard slovenskih tolarjev. V letih 2003 in 2004 pa se bo zagotovilo 37
               oziroma 39 milijard slovenskih tolarjev v državnem proračunu. Ta sredstva bodo skupaj
               z lastnimi in kreditnimi viri Darsa pomembno pospešila izgradnjo slovenskega cestnega
               križa. Tako bo v letu 2003 dokončanih 29,6 km avtocest, katerih gradnja že poteka,
               nadaljevana bo gradnja 50,8 km avtocest in 10,7 km hitrih cest ter začetek gradnje
               novih 24 km avtocest. V letu 2004 pa bo zaključenih 49 km avtocest, nadaljevana
               gradnja 22,4 km avtocest in 10 km hitrih cest ter začetek 16,2 km novih avtocest.</p>
               <p>Skupaj bo torej v naslednjih dveh letih zgrajenih 79 km avtocest in 4,3 km novih
               avtocestnih priključkov. Z gradnjo pa se bo nadaljevalo na 73,2 km avtocest in na
               novo začelo graditi 16,2 km avtocest.</p>
               <p>Na področju socialne politike proračun ohranja za naslednji dve leti svojo močno
               socialno naravnanost. Izdatki, ki jih namenja državni proračun za socialno varnost,
               se tako v letošnjem kot tudi v prihodnjih dveh letih znatno povečujejo. Povečanje je
               predvsem posledica večjega obsega pravic na podlagi nove zakonodaje s področja
               družinske politike in socialnega varstva, ki zagotavlja ljudem višjo raven posameznih
               denarnih prejemkov. Celotni glavni program-socialno varstvo se v letu 2003 povečuje
               za 13,5%, v letu 2004 za 6,1% in bo v letu 2004 znašal že 183,7 milijard.</p>
               <p>V okviru tega programa se zagotavljajo povečana sredstva tako za denarne prejemke,
               za delovanje različnih služb, državnih in nevladnih, ki zagotavljajo ljudem
               socialnovarstvene storitve in pomoči in ki so namenjene otrokom, starejšim,
               invalidom, materialno ogroženim in drugim ciljnim skupinam.</p>
               <p>Zaradi v letu 2001 povečanega cenzusa in višine socialne pomoči, ki se je povečevala
               postopno in se bo v novi višini dokončno uveljavila s 1.1.2003, se izredno povečujejo
               sredstva za ta namen. Tako je obseg iz leta 2000, ki je znašal 14,1 milijarde,
               narasel v letu 2003 na 29,2 milijarde.</p>
               <p>Največji delež sredstev znotraj programa socialnega varstva pa je namenjen prejemkom
               za otroke in družino, in sicer 98,5 milijarde SIT v letu 2003 in 104,1 milijarde v
               letu 2004.</p>
               <p>Izvajanje začrtane socialne politike tako tudi v prihodnjih dveh letih postaja
               pomemben del vladne strategije. Prepričani smo, da bo ta skupaj z ukrepi z drugih
               področij, zlasti z ukrepi na področju izobraževanja, zaposlovanja in stanovanjske
               politike, omogočila, da bo Slovenija tudi v bodoče ostala v krogu evropskih držav z
               nižjimi stopnjami revščine in visoko stopnjo socialne kohezivnosti.</p>
               <p>Sredstva na področju prostorskega planiranja in stanovanjske izgradnje se v
               prihodnjih dveh letih povečujejo za 21,9%. Od tega so 3 milijarde SIT namenjene
               spodbujanju stanovanjske gradnje. Sredstva so namenjena izgradnji, prenovi in
               vzdrževanju stanovanj, stanovanjskih hiš ter izvajanju nacionalnega stanovanjskega
               programa, ki predvideva v letu 2004 izgradnjo 1.800 socialnih in neprofitnih
               stanovanj. Na računu finančnih terjatev in naložb pa je predvidenih za
               dokapitalizacijo stanovanjskega sklada še dodatnih 5 milijard slovenskih tolarjev.</p>
               <p>Na področju zdravstvenega varstva se v letu 2003 povečuje obseg sredstev za 19,2% in
               v letu 2004 za 12,4%. V letu 2004 bo za področje zdravstva iz državnega proračuna
               tako namenjenih dodatno 4,15 milijarde slovenskih tolarjev oziroma 33,9% več sredstev
               kot v letošnjem letu. Še posebej se bodo v tem obdobju povečala investicijska
               vlaganja na področju zdravstva. Tako bo v naslednjih dveh letih iz državnega
               proračuna namenjenih 15,8 milijarde SIT, od tega v letu 2003 7,3 in v letu 2004 8,5
               milijarde tolarjev.</p>
               <p>Med največjimi investicijami na področju zdravstvenega varstva se predvideva zlasti
               pomembna investicija v onkološki inštitut, pediatrično kliniko, nadgradnjo
               hospitalnega bloka in kirurgije v kliničnem centru ter nadomestno gradnjo nevrološke
               klinike.</p>
               <p>Občutno se bodo povečala tudi sredstva za preventivne zdravstvene programe, tako da
               bo v naslednjih dveh letih njihova skupna višina 4,2 milijarde slovenskih tolarjev,
               kar pomeni dobrih 16,6-odstotno letno povečanje, tako v letu 2003 kot v letu
               2004.</p>
               <p>Proračuna za leti 2003 in 2004 sta dobra osnova za nadaljevanje in dokončanje
               kmetijske reforme. V naslednjih dveh letih se bodo izdatki za kmetijstvo povečali
               nominalno za 21,8% in bodo v letu 2004 za 11,6 milijarde večji kot v letošnjem letu.</p>
               <p>Ključna prednostna področja izdatkov na področju kmetijstva so tista, ki bodo na
               dolgi rok pomembno povečala absorbcijsko sposobnost kmetijskega in državnega
               proračuna po vstopu v Evropsko unijo.</p>
               <p>Na osnovi tako sprejetega proračuna in ob uspešno izpogajanih slovenskih zahtevah
               pred vstopom v Evropsko unijo bodo slovenski kmetje že v letu 2004 deležni subvencij
               v enaki višini kot kmetje v Evropski uniji. Skupna vrednost vseh neposrednih plačil,
               tako imenovani eko nič na agregativni ravni, bo v letu 2003 s sedanjih okoli 58
               odstotkov dosegla 75 odstotkov vrednosti evropskih plačil, pri čemer pa bo uveden še
               sistem akontacijskih plačil, ki je običajen v državah članicah Evropske unije.</p>
               <p>V primerjavi z letom 2002 so proračunska sredstva namenjena širšim ukrepom, za
               stabilizacijo trga skupaj z neposrednimi plačili, večja za 5,8 odstotkov. V letu 2004
               je izhajajoč iz predpostavke, da bo Slovenija že članica Evropske unije, načrtovana
               uveljavitev vseh ukrepov skupne kmetijske politike Evropske unije, vključno s
               100-odstotno višino neposrednih plačil, ki veljajo v Evropski uniji.</p>
               <p>V primerjavi z letom 2003 so proračunska sredstva za širše ukrepe za stabilizacijo
               trga večja za 11,8 odstotkov, v okviru tega se sredstva za neposredna plačila
               povečujejo za 39,6 odstotkov. Ali bo takšna usmeritev v resnici izvedljiva, je
               odvisno tudi od predpristopnih pogajanj z Evropsko unijo.</p>
               <p>Na področju razvoja podeželja je dan poseben poudarek ukrepom slovenskega
               kmetijsko-okoljskega programa, prestrukturiranju kmetijstva in živilstva ter razvoju
               podeželja in obnovi vasi. V letu 2003 je predvideno povečanje proračunskih sredstev
               za te namene 11,1 odstotka in leta 2004 36,8.</p>
               <p>Med prioritetnimi ukrepi so podpore za območja z omejenimi dejavniki, ki se v letu
               2004 povečujejo za 21,6 odstotka. V letu 2004 je v okviru slovenskega
               kmetijsko-okoljskega programa predvidena uvedba tudi vseh ostalih z Evropsko unijo
               primerljivih ukrepov.</p>
               <p>Na področju prestrukturiranja kmetijstva in živilske industrije se v letu 2003
               sredstva povečujejo za 6,9 odstotka, v letu 2004 pa kar za 108,9 odstotka, kar je
               seveda ukrep prilagajanja slovenskega proračuna na področju kmetijstva proračunu
               Evropske unije. Seveda se ostali programi ustrezno v tem letu znižajo.</p>
               <p>Na področju kulture bo obseg sredstev v naslednjih dveh letih realno naraščal.
               Skupaj bo v dveh letih za ta namen namenjenih za 13 odstotkov več sredstev. V okviru
               programov na področju kulture se uvajajo pomembni novi programi oziroma projekti.
               Predvidena je vzpostavitev nepridobitnih in široko dostopnih multimedijskih centrov
               na področju Slovenije, vzpostavitev nepridobitne knjigarniške mreže in namenska
               sredstva za poklicno usposabljanje izvajalcev na področju kulture. Na področju
               kulture se v letih 2003 in 2004 še posebej povečujejo investicije. Iz 4,8 milijard
               sit v letošnjem letu na 5,9 milijard sit v letu 2004, kar pomeni 22 odstotno
               nominalno rast.</p>
               <p>Na področju investicij je predvideno dokončanje izgradnje prostorov Viba film,
               nadaljevanje obnove in dogradnje objektov bivše vojašnice na Metelkovi, ki so
               namenjeni reševanju prostorske stiske nacionalnih muzejev in galerij ter pričetek
               izgradnje prirodoslovnega muzeja. Začetek obnove SNG Drama Ljubljana ter SNG Opera in
               Balet Ljubljana.</p>
               <p>Spoštovane poslanke in poslanci! V ekonomski strukturi izdatkov državnega proračuna
               ostaja največji delež namenjen za plače in prispevke. Za te namene bo tudi v obdobju
               2003/2004 porabljenega nekaj več kot 30% celotnega proračuna. Izdatki za te namene
               bodo v tem obdobju narasli za 17,8% nominalno in realno za 7,2.</p>
               <p>Pomembno je, da v naslednjih dveh letih prirast izdatkov za plače ne bo predvsem
               posledica rasti plač na zaposlenega v javnem sektorju, pač pa zaradi rasti
               zaposlovanja. Zaradi predvidene profesionalizacije slovenske vojske bi v naslednjih
               dveh letih v okviru tega projekta na novo zaposlenih 1.200 vojakov in zaradi
               zaposlovanja policistov po vzpostavljanju schengenske meje v naslednjih dveh letih bo
               na novo zaposlenih 500 policistov.</p>
               <p>V strukturi izdatkov po ekonomskih namenih predstavljajo pomemben del izdatkov
               izdatki za blago in storitve. V skladu s projektom racionalizacije nabave blaga in
               storitev za potrebe posrednih in neposrednih uporabnikov širšega sektorja države bo v
               naslednjih dveh letih njihova rast bistveno upočasnjena. V dveh letih bodo materialni
               stroški porasli skupaj realno samo nekaj več kot 2%. Tako bo njihov delež v strukturi
               vseh proračunskih izdatkov padel. Osnovni cilji projekta so večja povezanost in
               boljša organiziranost vseh posrednih in neposrednih uporabnikov javnofinančnih
               sredstev pri procesih nabav, določitev standardov za posamezne dobrine in storitve in
               doseči prihranek preko izboljšanja nabavnega procesa v višini okoli 30 milijard do
               konca leta 2004.</p>
               <p>Projekt je bil pripravljen po vzoru nekaterih razvitih držav: Združene države
               Amerike, Velika Britanija, Nizozemska in Avstrija, ki so podobne projekte
               racionalizacije nabave materiala in storitev pričele že pred leti. Če damo za primer
               Avstrijo, kot Sloveniji najbolj primerljivo državo, ob pričetku projekta pred dvema
               letoma je bil cilj povprečno znižanje stroškov za 10%. V Avstriji še vedno vztrajajo
               pri tem cilju, še več, na nekaterih področjih so dosegli celo občutno večje prihranke
               od 10%.</p>
               <p>Najpomembnejšo racionalizacijo in s tem sproščanje sredstev, namenjenih za razvojne
               namene, bomo v naslednjih dveh letih dosegli na področju plačil obresti.</p>
               <p>Predvidoma se bodo te do leta 2004 realno zmanjšale za 5,8%. Njihov strukturni delež
               v proračunu pa bo padel iz 6,02% na 5,34%, skupaj torej za 0,68 strukturnih točk.
               Temeljna instrumenta za nižja plačila obresti, torej nižje stroške servisiranja
               javnega dolga, sta uporaba kupnine iz naslova privatizacije za zmanjšanje javnega
               dolga in prestrukturiranje javnega dolga oziroma zamenjava dragih državnih obveznic s
               cenejšimi.</p>
               <p>Vlada Republike Slovenije je zato sprejela poseben program porabe kupnine z naslova
               privatizacije. Temeljni cilj uporabe kupnine je takšno zmanjšanje javnega dolga, ki
               bo zagotovilo dolgoročno maksimalne fiskalne učinke ob istočasnem upoštevanju
               monetarnih učinkov ter učinkov na domači bančni celotni finančni sistem zaradi
               optimalnih učinkov razdolževanja na ključne makroekonomske agregate. Izvršitev
               temeljnega cilja bo pripomogla k neposrednemu povečanju vzdržnosti javnofinančnega
               ravnotežja z znižanjem odhodkov proračuna iz naslova servisiranja dolga, z
               upočasnitvijo dinamike avtonomne rasti dolga iz naslova indeksacije oziroma znižanjem
               dolga in posredno prispevala k izpolnitvi konvergenčnega kriterija višine dolgoročnih
               obrestnih mer, torej k nadaljnjemu zniževanju inflacije, nadaljnjemu zniževanju ravni
               domačih obresti in nadaljnjemu prehodu na uporabo nominalnih obrestnih mer. Sprejeti
               program uporabe kupnine temelji na izvedbi kombiniranega pristopa predčasnih odplačil
               dolgov in zamenjave določenega dela portfelja z novimi cenejšimi instrumenti. Pri
               oceni smiselnosti predčasnega odplačila oziroma zamenjave dolga z novim dolgom sta
               uporabljena dva pomembna kriterija. Če se dolg predčasno odplačuje, mora biti znesek
               predčasnega odplačila manjši od sedanje vrednosti plačil iz naslova obstoječega dolga
               in če se dolg zamenjuje z novim dolgom, potem mora biti sedanja vrednost novega dolga
               manjša, kot je sedanja vrednost iz naslova obstoječega dolga.</p>
               <p>Fiskalno izboljšanje bo na tak način doseženo praktično brez narodnogospodarskih
               oportunitetnih stroškov za inflacijo in gospodarsko rast, višina obrestnih mer in
               tečaj, vezava kupnine pa seveda omogoča potencialno prestrukturiranje tudi
               preostalega dolga ker so lahko neposredni prihranki pri obrestnih merah še bistveno
               večji.</p>
               <p>Relativno znižanje stroškov za obresti in izdatkov za blago in storitve omogoča
               pomembno prestrukturiranje proračunskih izdatkov v naslednjih dveh letih, tako na
               področju investicij kot na področju subvencij. Investicijski odhodki se bodo v
               naslednjih dveh letih povečali za 21,7%, za 29 milijard slovenskih tolarjev, v letu
               2004 glede na letošnje leto iz 132,8 milijard na 161 milijard v letu 2004.
               Investicijski izdatki države se bodo povečali zlasti na področju varnosti, zdravstva,
               prometa, tehnološkega razvoja, stanovanjske gradnje, kulture, energetike ter razvoja
               podeželja. V letih 2003 in 2004 se bodo povečale tudi subvencije, in sicer za 22%. To
               pa zlasti na programih, ki so pomembni za doseganje večje socialne varnosti vseh
               slovenskih državljanov, in v programe, ki so pomembni za podporo razvoja gospodarstva
               in kmetijstva pri konkurenčnem vstopanju v Evropsko unijo.</p>
               <p>Dopolnilna sredstva občinam iz državnega proračuna bodo v naslednjih dveh letih
               porasla za 16,2%. Za leto 2003 bo znesek primerne porabe na prebivalca znašal 85.948
               tolarjev in je za 8,33% večji kot letos. Ta znesek je oblikovan tako, da upošteva
               rasti cen življenjskih potrebščin, dodana pa so tudi sredstva za dodatnenaloge na
               posameznih področjih. 830 tolarjev na prebivalca je namenjenih za področje kulture,
               1200 tolarjev na prebivalca za področje komunalnih dejavnosti in 532 tolarjev na
               prebivalca za področje stanovanjskega gospodarstva. Za leto 2004 je znesek primerne
               porabe na prebivalca določen v višini 89.902 tolarja, kar pomeni povečanje za rast
               cen življenjskih potrebščin. V obeh letih so pomembna tudi sredstva, ki jih državni
               proračun namenja za sofinanciranje občinskih investicij. Poleg tistih, ki so
               določenev okviru finančnih načrtov posameznih ministrstev, je v finančnem načrtu
               ministrstva za finance dodatnih 4,4 milijarde za te namene.</p>
               <p>Spoštovane poslanke in poslanci! Dovolite mi, da vam v nadaljevanju predstavim
               nekatere ključne značilnosti predvidenih finančnih načrtov obeh skladov socialnega
               zavarovanja za prihodnji dve leti.</p>
               <p>Bilanca pokojninskega in invalidskega zavarovanja za leto 2003, kot je ob
               dopolnjenem predlogu proračuna za leto 2003 načrtovana v dopolnitvah finančnega
               načrta ZPIZ, predvideva izravnane prihodke in odhodke v višini 776,4 milijarde SIT
               brez primanjkljaja. Za leto 2004 pa so v bilanci ZPIZ načrtovani skupni prihodki v
               višini 846 milijard slovenskih tolarjev in odhodki v višini 838,9 milijarde. Tako je
               za leto 2004 načrtovan tekoči presežek prihodkov nad odhodki ZPIZ v višini 7,1
               milijarde tolarjev, ki bo namenjen za odplačilo dela dolga, ki ga je ZPIZ najel v
               letu 2000.</p>
               <p>Načrtovani prihodki in odhodki ZPIZ za prihodnji dve leti upoštevajo pričakovana
               demografska gibanja, predvideno rast števila prejemnikov posameznih pravic iz
               pokojninskega in invalidskega zavarovanja, to je upravičencev do pokojnin, invalidnin
               in drugih denarnih sredstev, dajatev. Skupno število upokojencev bo v prihodnjih dveh
               letih nadalje naraščalo po stopnji okoli 1,1% letno.</p>
               <p>Pokojnine, invalidnine in druge denarne dajatve upokojencem se bodo tudi v
               prihodnjih dveh letih usklajevale z rastjo povprečnih plač v Republiki Sloveniji, kot
               to določa zakon o pokojninskem in invalidskem zavarovanju. Vendar pa vlada predlaga
               državnemu zboru nekatere spremembe v mehanizmu valorizacije pokojnin. S predlagano
               spremembo zakona o pokojninskem in invalidskem zavarovanju, ki vnaša določene
               korekcije v mehanizem medletnega usklajevanja pokojnin, se v prihodnjih letih
               zagotavljata dva osnovna principa: enakomernejša medletna dinamika usklajevanja
               pokojnin, ki bo bolj sledila medletnemu gibanju plač, bolj uravnotežena medletna in
               letna rast celotnih izdatkov za pokojninsko in invalidsko zavarovanje v naslednjih
               letih, ki bo preprečila ciklično nihanje odhodkov ZPIZ.</p>
               <p>V bilanci pokojninskega in invalidskega zavarovanja je tako za leto 2003 predvideno,
               da se bo za financiranje vseh obveznosti iz pokojninskega in invalidskega zavarovanja
               iz izvirnih prihodkov ZPIZ nateklo okoli 546 milijard SIT, iz državnega proračuna pa
               bo treba zagotoviti nekaj manj kot 224 milijard tolarjev.</p>
               <p>V letu 2004 pa bodo izvirni prihodki ZPIZ po sedanjih predvidevanjih zagotovili
               okoli 592 milijard slovenskih tolarjev, iz državnega proračuna pa bomo namenili 247
               milijard tekočih dodatnih transferjev.</p>
               <p>Osnutek finančnega načrta blagajne obveznega zdravstvenega zavarovanja za leto 2003
               predvideva skupni obseg prihodkov v višini 369 milijard SIT in odhodke v višini 381
               milijard. Zavod za zdravstveno zavarovanje tako v letu 2003 predvideva primanjkljaj v
               višini 12 milijard slovenskih tolarjev.</p>
               <p>Finančne projekcije zavoda za zdravstveno zavarovanje za leto 2004 pa predvidevajo
               prihodke v višini 399 milijard in odhodke v višini 403 milijarde. Tako je tudi za
               leto 2004 v tej fazi predviden primanjkljaj zdravstvene blagajne v višini 4
               milijarde.</p>
               <p>Finančna načrta za prihodnji dve leti sta pripravljena na osnovi sedanjega sistema
               zdravstvenega zavarovanja in za prihodnji dve leti upoštevata nespremenjene stopnje
               prispevkov za obvezno zdravstveno zavarovanje. Vendar pa je ob tem potrebno
               poudariti, da vlada načrtuje v naslednjih dveh letih nadaljnje strukturne reforme
               sistema zdravstvenega varstva, ki naj bi zagotovile tako notranjo racionalizacijo v
               smislu učinkovitejšeporabe obstoječih virov, kot tudi dogovor glede razmerja med
               potrebami državljanov na eni strani ter višino vložkov, ki so jih ti pripravljeni
               nameniti za zagotovitev obveznega zdravstvenega varstva, na drugi strani in v tem
               okviru tudi preveritev in dopolnitev obstoječega sistema dodatnega zdravstvenega
               zavarovanja, zlasti pri tistih storitvah, ki bi po svoji vsebini morale biti dejansko
               financirane iz obveznega zdravstvenega zavarovanja.</p>
               <p>Zastavljena reforma sistema zdravstvenega varstva bo omogočila stabilizacijo
               poslovanja zavoda za zdravstveno zavarovanje, znižanje primanjkljaja obveznega
               zdravstva in s tem dodatno prispevala k stabilizaciji javnih financ v naslednjih
               letih.</p>
               <p>Spoštovane poslanke, poslanci! Predlog sprememb proračuna za leto 2003 in predlog
               proračuna za leto 2004 omogočata, podpirata in pospešujeta realizacijo temeljnih
               strateških prioritet razvoja slovenske družbe in gospodarstva v naslednjih letih.
               Omogočata in podpirata dokončno realizacijo dveh izjemno pomembnih strateških
               prioritet,vstop v Evropsko unijo in zvezo Nato. Omogočata in pospešujeta realizacijo
               temeljnih programskih prioritet koalicije in vlade. Hkrati pospešujeta investicijsko
               dejavnost, s tem krepita gospodarsko aktivnost, ob tem pa zagotavljata stabilne in
               bolj uravnotežene javne finance. Slovenskim državljanom v naslednjih dveh letih
               zagotavljata višji nivo nacionalne, socialne, pa tudi prometne varnosti. Spodbujata
               tehnološki razvoj in večjo konkurenčnost slovenskega gospodarstva. Omogočata hitrejši
               regionalni razvoj in pospešeno stanovanjsko gradnjo. Zagotavljata dokončno
               realizacijo reforme osnovnega šolstva in večji obseg sredstev za srednje in visoko
               šolstvo, večji obseg storitev na področju kulture in nove investicije na področju
               zdravstva.</p>
               <p>Zato predlagam, da predlog sprememb proračuna za leto 2003 in predlog proračuna za
               2004 sprejmete. Hvala.</p>
            </sp>
            <sp xml:id="SDZ3-Izredna-22-2002-10-15.sp19">

               <speaker>PREDSEDNIK BORUT PAHOR:</speaker>

               <p>Hvala lepa, gospod mag. Tone Rop, minister za finance. S tem je predstavitev
               proračunskega memoranduma za leti 2003 in 2004 ter predloga državnega proračuna za
               leto 2004 končana. Predsedniku vlade, dr. Drnovšku, in ministru za finance, mag.
               Ropu, se zahvaljujem za podani predstavitvi.</p>
               <p>Kolegice in kolegi! Z današnjo predstavitvijo prične teči rok za vlaganje amandmajev
               k predlogu državnega proračuna. Poslanci, poslanske skupine in zainteresirana delovna
               telesa lahko amandmaje vlagajo do vključno petka, 25. oktobra tega leta. S tem
               opozorilom zaključujem to točko dnevnega reda in 22. izredno sejo državnega zbora
               Republike Slovenije. Vsem želim prijeten večer. Hvala lepa.</p>
               <p>(Seja je bila zaključena 15.oktobra 2002 ob 17.32 uri.)</p>
            </sp>
         </div>
      </body>
   </text>
</TEI>
