<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-14-2002-03-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|8FB12842133E2D19C1256B8700485F87</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=8FB12842133E2D19C1256B8700485F87</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-14-2002-03-20.DZ" n="14">
               <name>Redna</name>
               <date when="2002-03-20"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-14-2002-03-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 14. seje</stage>
            <stage type="date">(20. marec 2002)</stage>
            <stage type="chairman">Sejo je vodil Borut Pahor, predsednik zbora.</stage>
            <stage type="time">Seja se je pričela ob 10.04 uri.</stage>


            <sp xml:id="SDZ3-Redna-14-2002-03-20.sp1">

               <speaker>PREDSEDNIK BORUT PAHOR:</speaker>

               <p>Pričeli bomo z nadaljevanje 14. redne seje državnega zbora. Tudi danes je odsotnih
               kar nekaj poslank in poslancev. Pričeli bomo s točko A1 in prešli na točko 3. Prosim
               sekretarje poslanskih skupin, da opozorijo poslanke in poslance, da se je seja
               pričela. Če še zasedajo delovna telesa, prosim predsednike, da sejo prekinejo in
               omogočijo poslancem, da pridejo na sejo. Še enkrat prosim, da kolegi in kolegice
               pridejo v dvorano. Je že nekaj minut čez 10.00, pa še vedno nismo sklepčni. Lahko
               prosim spoštovane kolegice in kolege, da svoje glasovalne kartice vstavijo v
               glasovalno napravo. Tako bomo imeli približen pregled nad navzočnostjo. Spoštovane
               kolegice in kolegi! Prosim za mir v dvorani! Pričel bom nadaljevanje 14. seje
               državnega zbora. Prosim, da zasedete svoja mesta. Še enkrat prosim za mir v
               dvorani!</p>
               <p>Obveščen sem, da so tudi danes zadržani in se zatorej današnje seje ne morejo
               udeležiti nekateri naši kolegi in kolegice: Battelli, Jelinčič, dr. Brejc, Horvat,
               Kacin, Partljič, Gerenčer, Drobnič, Maršič, za pričetek seje kolega Malovrh, za
               dopoldanski del seje kolega Lenko, za popoldanski pa kolega Grošelj. Gerenčer je
               prisoten. Umika opravičilo. Odsotni bodo tudi kolegi Levič, Štemberger, za
               dopoldanski del kolegica Simšičeva, sicer pa kolegi Gaber, Germič med 11.30 in 13.00
               uro. Za popoldanski del seje se je opravičil kolega Brenčič in za pričetek seje
               kolega Maksimiljan Lavrinc.</p>
               <p>Kolegice in kolegi, ugotavljal bom navzočnost v dvorani. Prosim, da pritisnete tipko
               na "kvorum". Ugotavljam navzočnost v dvorani. V dvorani nas je krepko čez izpisano
               številko na "displayu".</p>
               <p>Še enkrat bom ugotovil navzočnost v dvorani. Prosim za mir. Prosim, da pritisnete
               tipko na "kvorum" in priglasite svojo navzočnost.</p>
               <p>Kolegice in kolegi, v dvorani nas je 58. Za trenutek bom počakal, vas prosil, da se
               umirite, skoncentrirate na pričetek seje, v nasprotnem primeru bom moral odrediti
               petnajstminutni odmor, kar pa se mi ne zdi potrebno, ker nas je dovolj.</p>
               <p>Še enkrat bom ugotavljal navzočnost v dvorani. Prosim, da pritisnete tipko na
               "kvorum". Ugotavljam navzočnost v dvorani. V dvorani je navzočih 48 kolegic in
               kolegov; državni zbor je sklepčen in lahko odloča.</p>
               <p>Na današnje nadaljevanje seje sem povabil predstavnike vlade Republike Slovenije, ki
               jih lepo pozdravljam.</p>
               <p>Današnje nadaljevanje 14. seje bomo pričeli z obravnavo 1.a točke dnevnega reda, to
               je spremembe poročila o gospodarskih družbah, podjetjih ali zavodih, za katere velja
               zakon o nezdružljivosti opravljanja javne funkcije s pridobitno dejavnostjo. Zatem
               bomo prešli na obravnavo 3. točke, to je predloga zakona o spremembah in dopolnitvah
               zakona o javnih financah, ter po vrstnem redu dalje.</p>
               <p>Kolegice in kolegi, prehajamo torej na <title>1.A TOČKO DNEVNEGA REDA - SPREMEMBA
                  POROČILA O GOSPODARSKIH DRUŽBAH, PODJETJIH ALI ZAVODIH, ZA KATERE V SKLADU S PRVIM
                  ODSTAVKOM 20. ČLENA ZAKONA O NEZDRUŽLJIVOSTI OPRAVLJANJA JAVNE FUNKCIJE S
                  PRIDOBITNO DEJAVNOSTJO VELJA PREPOVED POSLOVANJA Z DRŽAVO, JAVNIMI PODJETJI IN
                  JAVNIMI ZAVODI.</title>
               </p>
               <p>Spremembo poročila je v obravnavo državnemu zboru predložila komisija po zakonu o
               nezdružljivosti opravljanja javne funkcije s pridobitno dejavnostjo. Sprašujem, ali
               želi predsednik besedo? <stage>(Ne želi.)</stage> Želi besedo predstavnik sekretariata? Ugotavljam,
               da besede ne želi. Sprašujem, ali želijo besedo predstavniki poslanskih skupin?
               Besede ne želijo, zato bomo razpravo zaključili in prešli na glasovanje o predlogu
               matičnega delovnega telesa, ki predlaga državnemu zboru, da sprejme naslednji sklep:
               "Državni zbor Republike Slovenije sprejme spremembo poročila o gospodarskih družbah,
               podjetjih ali zavodih, za katere v skladu s prvim odstavkom 20. člena zakona o
               nezdružljivosti opravljanja javne funkcije s pridobitno dejavnostjo velja prepoved
               poslovanja z državo, javnimi podjetji in javnimi zavodi. Sprememba poročila se objavi
               v Uradnem listu Republike Slovenije." To je bil sklep. Želi kdo o njem razpravljati?
               Ugotavljam, da nihče, zato lahko preidemo na odločanje o predlaganem sklepu. Glasujmo
               o predlaganem sklepu! Smo sredi glasovanja o predlogu sklepa! 55 navzočih, 47 za,
               nihče proti.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je predlog sprejet.</p>
               <p>S tem je zaključena 1.a točka dnevnega reda.</p>
               <p>Naj vas spomnim, da smo včeraj odločili, da bomo redno poročilo Evropske komisije
               obravnavali v torek prihodnjega tedna.</p>
               <p>Tako danes prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA 
                  O SPREMEMBAH IN DOPOLNITVAH ZAKONA O JAVNIH FINANCAH.</title> Predlog zakona je v
               obravnavo zboru predložila Vlada Republike Slovenije. Sprašujem predstavnico vlade,
               državno sekretarko, ali želi imeti uvodno besedo k predlogu. <stage>(Želi.)</stage> Prosim, gospa
               državna sekretarka, imate besedo.</p>
            </sp>
            <sp xml:id="SDZ3-Redna-14-2002-03-20.sp2">

               <speaker>HELENA KAMNAR:</speaker>

               <p>Hvala lepa za besedo. Gospod predsednik, spoštovane poslanke, spoštovani poslanci!
               Pred vami je zakon, ki ureja naslednja področja: področje upravljanja z državnim in
               občinskim stvarnim in finančnim premoženjem in področje notranjega nadzora javnih
               financ. Vsebino zakona lahko razdelimo v dva temeljna sklopa. Prvi sklop se nanaša na
               vprašanja, ki jih samo dopolnjujemo oziroma nekoliko spreminjamo. To so vprašanja, ki
               se nanašajo na oblikovanje sredstev proračunske rezervacije, na upravljanje s
               finančnim in stvarnim premoženjem države in občin ter na notranji nadzor nad sredstvi
               javnih financ in proračunsko inšpiciranje.</p>
               <p>Drugi sklop vprašanj, ki jih zakon ureja in jih v bistvu ureja v tem zakonu na novo,
               so vprašanja, vezana na prodajo državnega oziroma občinskega finančnega in stvarnega
               premoženja, oddajo stvarnega državnega premoženja in občinskega premoženja v najem
               ter na privatizacijo javnih zavodov, javnih gospodarskih zavodov in javnih podjetij.
               Slednja vprašanja so sicer v tem trenutku urejena v zakonu o izvrševanju proračuna.
               Prvič so bila urejena v tem zakonu za leto 2001, v tem trenutku pa v veljavnem zakonu
               za izvrševanje proračuna za leto 2002 in za leto 2003.</p>
               <p>Vsebinske rešitve ne odstopajo veliko od tistih, ki so že postavljene v zakonu o
               izvrševanju proračuna, so pa na nekaterih mestih nekoliko dopolnjene in predvsem bolj
               jasno in nedvoumno zapisane. Spremembe, ki so vključene v predlog zakona, pa
               temeljijo na dosedanjih izkušnjah izvajanja samega zakona o izvrševanju proračuna v
               tem delu.</p>
               <p>Konceptualna zasnova predloga zakona je takšna, kakršna je tudi konceptualna zasnova
               celotnega zakona o javnih financah. Kar pomeni, da ureja v zakonu temeljna vprašanja,
               ki se nanašajo na posamezna področja, ki sem jih prej omenila, operacionalizacijo teh
               vprašanj pa prepušča izvedbenim predpisom, kot so uredba o postopkih prodaje
               državnega premoženja, pravila, standardi, metodika za notranje revidiranje in delno
               tudi pravilnik o izvrševanju proračuna.</p>
               <p>Dovolite mi, da vas na hitro seznanim s temeljnimi rešitvami v zakonu in izrazim
               nekatere poudarke, za katere sodim, da jih je na mestu v uvodu povedati. Morda prvo
               vprašanje, ki ga spreminjamo, je vprašanje oblikovanja proračunske rezervacije.
               Doslej smo imeli v zakonu rešitev,ki je predvidevala oblikovanje proračunske
               rezervacije za naslednje proračunsko leto v višini 0,5 odstotka skupnih odhodkov
               proračuna. Predlog, ki vam ga ponujamo v spremembah zakona, pa je, da se tudi v
               naslednjem letu oblikuje proračunska rezervacija v višini 2 odstotkov celotnih
               proračunskih odhodkov. Razlog za takšno spremembo oziroma dopolnitev je predvsem v
               tem, da se zmanjša stopnja tveganja, vezanega na izvrševanje proračuna, v primeru, da
               makroekonomski kazalci med letom odstopajo od načrtovanih in se prihodkovna stran
               giblje drugače oziroma da je potrebno povišati, da je potrebno spremeniti nekatere
               odhodke, predvsem zaradi makroekonomskih okvirov. Takšna rešitev je že predvidena za
               leto 2003, zdaj jo pač prenašamo še za eno leto nazaj.</p>
               <p>V poglavju "upravljanje s stvarnim in finančnim premoženjem" se prepoveduje javnim
               zavodom, agencijam in drugim subjektom javnega prava, da odplačno pridobivajo
               kapitalske deleže oziroma kapitalske naložbe. Postavljeno je razlikovanje med
               razpolaganjem in upravljanjem s premoženjem, pri čemer se razpolaganje prepušča
               vladi, kadar je to na ravni države, kadar je na ravni občine, pa občinskemu svetu.
               Upravljanje pa je prepuščeno neposrednim oziroma posrednim proračunskim uporabnikom,
               pri čemer se kot upravljanje ne razume odtujevanje premoženja.</p>
               <p>Ravno tako je vzpostavljen v zakonu mehanizem za oblikovanje centralne evidence
               finančnega premoženja, za katerega je že po veljavnem zakonu zadolženo ministrstvo za
               finance. S tem zakonom oziroma s to novelo pa zavezujemo tudi proračunske uporabnike,
               tako posredne kot neposredne, kakor subjekte zasebnega prava, v katerih ima država
               svoje deleže, da ministrstvu za finance tekoče poročajo o finančnem premoženju, da se
               na ta način omogoči vzpostavitev celotne evidence finančnega premoženja.</p>
               <p>Pridobivanje kapitalskih naložb občine je v rokah občinskega sveta. Člen o kupnini od
               stvarnega premoženja je po novem natančneje določen, in sicer tako, da je načelna
               rešitev, da je kupnina prihodek proračuna oziroma proračunov, kadar imamo v mislih
               občine. Se pa dopušča možnost, da se kupnina od stvarnega premoženja uporabi prav
               tako za najemnine in odškodnine za gradnjo, nakup ali vzdrževanje obstoječega
               stvarnega premoženja države ali občine. Na novo je urejeno tudi vprašanje plačila
               kupnine, pri čemer se dopušča možnost, da se kupnina poravna tudi v več obrokih. V
               tem primeru je seveda potrebna bančna garancija za plačilo kupnine.</p>
               <p>Dodano je celotno novo poglavje, ki ureja prodajo premoženja države oziroma občine
               in velja za premoženje, ki je v upravljanju neposrednega ali posrednega proračunskega
               uporabnika, in tudi za premoženje, ki ga ima posredni ali neposredni proračunski
               uporabnik, na katerega ima večinski vpliv. Odtujitev mora biti vedno odplačna.
               Predvidevajo se le tri izjeme. To so živali, posebna tehnična oprema in vojašnice. V
               vsakem drugem primeru je potrebno morebitne drugačne rešitve urediti s posebnim
               zakonom.</p>
               <p>Določen je postopek prodaje, ki se prične na podlagi letnega programa prodaje, sledi
               imenovanje posebne komisije za prodajo in sprejetje posamičnega programa prodaje.</p>
               <p>Letni program prodaje sprejme po novem, kar je drugače, kot je v veljavnem zakonu,
               državni zbor oziroma občinski svet. Vlada ga med izvedbo lahko spreminja oziroma
               dopolni, vendar v primerih, ko v letni program vnaša nove oblike premoženja, mora o
               tem odločiti prav tako državni zbor oziroma občinski svet. Določeni so predlagatelji
               letnega programa prodaje premoženja. Prav tako pa je določena tudi okvirna vsebina
               letnega programa. Posamezni program prodaje sprejme vlada, zakon pa določa njegove
               predlagatelje oziroma vsebino.</p>
               <p>Natančno so določena pripravljalna dejanja ter metode prodaje, ki morajo biti
               prilagojene postavljenim ciljem prodaje ter morajo zagotavljati preglednost prodaje.
               V igri so predvsem tri metode, in sicer javna ponudba, dražba in zbiranje ponudb, kar
               smo imeli oziroma kar imamo že v veljavnem zakonu o izvrševanju proračuna.</p>
               <p>Določene so tudi izjeme, kadar se prodaja opravi z neposredno pogodbo.</p>
               <p>Tudi za oddajo stvarnega premoženja v najem se uporabljajo metode javne ponudbe. O
               oddaji v najem odloča vlada oziroma župan, na podlagi posamičnega programa.</p>
               <p>Privatizacija javnih zavodov, javnih gospodarskih zavodov in javnih podjetij se
               lahko opravi, če je to določeno s posamičnim področnim zakonom oziroma če je
               preoblikovanje skladno z nacionalnim programom na posameznem področju javne službe,
               ki ga sprejme državni zbor. Enako velja tudi za povečanje osnovnega kapitala, za
               vključevanje novih ustanoviteljev javnega zavoda oziroma gospodarskegazavoda, če so
               le-ti osebe zasebnega prava.</p>
               <p>Rešitve na področju notranjega nadzora in proračunske inšpekcije ohranjajo osnovni
               koncept notranjega nadzora, postavljen v veljavnem zakonu o javnih financah. Besedilo
               pa je v toliko spremenjeno, da se postavlja povsem nedvoumen in jasen koncept
               posameznih delov nadzora nad javnimi financami posameznih služb in uvaja se
               terminologija, ki jo je predpisala na tem področju tudi Evropska komisija.</p>
               <p>Rešitve ločijo na področju notranjega nadzora med notranjim nadzorom in proračunsko
               inšpekcijo, pri čemer notranji nadzor obsega: sistem enotnega urejanja finančnega
               poslovanja in kontrol, za katere je odgovoren predstojnik proračunskega uporabnika;
               sistem notranjega revidiranja pri proračunskemu uporabniku, ki preverja ustreznost in
               učinkovitost sistema finančnega upravljanja in kontrol ter priporoča predstojniku
               spremembe oziroma izboljšave v sistemu finančnega nadzora. Vzpostavlja centralno
               službo pri ministrstvu za finance, ki je odgovorna za razvoj in usklajevanje sistema
               notranjih kontrol in notranjega revidiranja, ki ima nalogo, da oblikuje skupna
               pravila delovanja, predpisuje standarde, metodike in druge predpise na tem področju
               ter tudi dela pregled ugotovitev notranjih revizijskih služb pri proračunskem
               uporabniku ter o tem poroča vladi s ciljem, da se sistem popravi in izboljša.</p>
               <p>Poleg tega se postavlja posebna služba ministrstva za finance, ki naj bi opravljala
               notranjo revizijo pri proračunskih uporabnikih, ki so manjši in zaradi majhnosti in
               pri zasledovanju ekonomičnosti ni smotrno, da organizirajo lastne revizijske službe.</p>
               <p>Poleg tega pa opravlja tudi certificiranje letnih izkazov, kar od nas zahteva
               predvsem Evropska unija, v tem trenutku za predpristopna sredstva, po včlanitvi pa za
               celoten segment sredstev Evropske unije.</p>
               <p>Natančno je določen status notranjih revizorjev in pogoji, ki jih morajo
               izpolnjevati.</p>
               <p>Predviden je postopek izobraževalnega procesa in pridobitve nazivov državnega
               notranjega revizorja ter preizkušenega državnega notranjega revizorja.</p>
               <p>Obseg in pristojnosti dela proračunske inšpekcije se ne razlikuje v primerjavi s
               sedanjimi rešitvami. So pa rešitve bolj jasno in nedvoumno postavljene v samem
               zakonu.</p>
               <p>Spoštovane poslanke in poslanci! Vlada ocenjuje, da je bil zakon tudi v parlamentu
               do sedaj, zlasti v odboru za javne finance in monetarno politiko in tudi v komisiji
               za nadzor proračuna, temeljito obravnavan. Bilo je kar veliko število sej. Zaradi
               zelo poglobljene razprave je nastalo tudi veliko amandmajev, ki izboljšujejo
               ureditev, kakršno je vlada predlagala. Zato predlagamo, da zakon, ki je pred vami,
               sprejmete in na ta način izboljšate sistem. Hvala lepa.</p>
            </sp>
            <sp xml:id="SDZ3-Redna-14-2002-03-20.sp3">

               <speaker>PREDSEDNIK BORUT PAHOR:</speaker>

               <p>Hvala lepa vam, gospa državna sekretarka. Predlog zakona je obravnaval odbor za
               finance in monetarno politiko. Želi predsednik besedo? <stage>(Želi.)</stage> Predsednik odbora,
               kolega Pucko, imate besedo.</p>
            </sp>
            <sp xml:id="SDZ3-Redna-14-2002-03-20.sp4">

               <speaker>CIRIL PUCKO:</speaker>

               <p>Gospod predsednik, predstavniki vlade, spoštovane kolegice in kolegi! Da gre za zelo
               pomembno spremembo, predlagano po hitrem postopku, govori že dejstvo, da je odbor
               predlagani zakon obravnaval na petih nadaljevanjih in ob zelo vsebinsko tehtnem
               mnenju sekretariata za zakonodajo in pravne zadeve moral oblikovati vrsto amandmajev,
               o katerih je govora v pisnem poročilu odbora. Kot je bilo že navedeno, je bila
               razprava v tem smislu zelo poglobljena. Določene stvari lahko ostajajo še odprte in
               bo verjetno o njih precej govora, tudi v razpravi, ki bo sledila uvodnim
               predstavitvam.</p>
               <p>Poudaril bi predvsem naslednje, da so bistvene novosti tega zakona tri nova
               poglavja, ki urejajo prodajo državnega oziroma občinskega, finančnega in stvarnega
               premoženja. Vsebinsko približno enake določbe vsebuje zakon o izvrševanju proračuna.
               Predloženi zakon pa ureja vprašanja v zvezi z oddajo stvarnega premoženja v najem, ki
               jih je dosedaj prav tako urejal navedeni zakon, nekoliko bolj natančno pa ureja
               vprašanja v zvezi s privatizacijo javnih zavodov, javnih gospodarskih zavodov oziroma
               javnih podjetij.</p>
               <p>Pomembno poglavje se nanaša na notranji nadzor javnih financ. Doslej začrtana shema
               v veljavnem zakonu o javnih financah je nekoliko nejasna, predvsem glede distinkcij
               med notranjo revizijo, ki se opravlja pri proračunskih uporabnikih, in med revizijo,
               ki naj bi jo opravljal proračunski nadzor oziroma služba za proračunski nadzor pri
               ministrstvu za finance, pri čemer prihaja tudi do podvajanja nalog, ki naj bi jih
               opravljala ta služba v primerjavi z računskim sodiščem, ki opravlja zunanji nadzor.</p>
               <p>Hkrati pa veljavne določbe niso dovolj jasne pri določanju nalog na področju
               proračunskega nadzora, vezanih na koriščenje sredstev Evropske unije, zaradi česar je
               Evropska unija že dvakrat posredovala priporočila in pripombe glede bodoče ureditve
               tega vprašanja.</p>
               <p>Predloženi zakon tako uveljavlja precej jasen koncept notranjega nadzora javnih
               financ in pojem proračunskega nadzora razširja na notranji nadzor, ki temelji na
               notranjih kontrolah in notranji reviziji pri proračunskih uporabnikih, na centralni
               službi v okviru ministrstva za finance.</p>
               <p>Veliko razprave se je vrtelo o vprašanju utemeljenosti predlaganega postopka, to je
               obravnave po hitrem postopku. Izraženo je bilo namreč mnenje, da bi dva tako pomembna
               vsebinska sklopa predložene novele zahtevala temeljito obravnavo v okviru rednega
               zakonodajnega postopka.</p>
               <p>Pri predlaganih rešitvah se odpira vprašanje nacionalnega interesa, zato bi bilo
               treba določiti tako merila kot tudi kriterije in usmeritve glede privatizacije
               državnega in občinskega premoženja, posebej zaradi dejstva, ker je program prodaje
               državnega premoženja na podlagi predlaganih rešitev sedaj v pristojnosti vlade in ne
               več državnega zbora - predvideni novi 80.č člen. Sicer pa bi bilo smiselno vprašanje
               privatizacije premoženja kot tudi nadzor nad javnimi financami urediti v posebnem
               zakonu na celovit način, saj predlagana novela zakona o javnih financah predstavlja
               le parcialno rešitev.</p>
               <p>V razpravi je bilo v zvezi s predlaganimi rešitvami glede notranjega nadzora
               opozorjeno na vprašljivost obstoja dokumentov Evropske unije, ki jih predlagatelj
               zakona sicer navaja kot podlago za predlagano ureditev tega področja.</p>
               <p>Izraženo je bilo tudi mnenje, da je ukinjanje inšpekcijskega nadzora ob
               ustanavljanju notranje kontrole nedopustno.</p>
               <p>Ob zastavljenem vprašanju, ali bi vlada glede predlaganih rešitev v zvezi s prodajo
               občinskega premoženja morala pridobiti predhodno mnenje občin, je predstavnica
               sekretariata za zakonodajo in pravne zadeve posebej opozorila na nespornost enake
               ureditve postopka glede prodaje državnega in občinskega premoženja v predlagani
               zakonski noveli. Predvidena so enotna zakonska merila, ki so jih dolžne upoštevati
               tako država kot občine, ureditev pa se nanaša le na način prodaje premoženja. Sicer
               pa zakon o javnih financah ureja sistem na ravni države kot tudi občine, kar sledi
               tudi iz 1. člena predlaganega zakona.</p>
               <p>Kljub navedenemu je bila v odboru izražena sugestija, naj bi sekretariat pripravil
               pisno mnenje o tem vprašanju, ki bi vključevalo tudi pregled usklajenosti celotnega
               zakona z zakonom o lokalni samoupravi in z evropsko listino o lokalni samoupravi.
               Vendar odbor o tem predlogu ni odločal.</p>
               <p>V zvezi s tem je bilo v okviru predlaganih rešitev v novem 80.č členu opozorjeno
               tudi na rešitev, da program prodaje občinskega premoženja sprejme župan. Ob tem
               opozorilu je bilo izraženo mnenje, da ta člen ne spreminja sedanje ureditve, da na
               predlog župana o tem odloči občinski svet.</p>
               <p>Prav tako je odbor v razpravi posebno pozornost namenil tudi predlagani določbi 2.
               člena predloženega zakona, na katero v svojem mnenju opozarja tudi sekretariat
               državnega zbora. S predlagano spremembo besedila v drugem odstavku 42. člena zakona o
               javnih financah se dosedanja omejitev sredstev proračunske rezervacije, 0,5 odstotka
               prihodkov iz bilance prihodkov in odhodkov, ki še velja za tekoče proračunsko leto,
               spreminja na 2 odstotka,kar je bilo sicer predvideno za prihodnje leto, to je leto
               2003. Ob tem se odpira vprašanje, ali naj ta sprememba velja že za tekoče proračunsko
               leto, ne glede na sprejeti proračun, ker so določbe 42. člena zakona umeščene v
               poglavje o izvrševanju proračuna.</p>
               <p>Po mnenju sekretariata bi bilo ustrezno to vprašanje reševati z dograditvijo
               prehodnih določb predlaganega zakona. V razpravi je bilo na seji odbora opozorjeno,
               da predlagana rešitev v uvodni obrazložitvi zakona ni pojasnjena. Zastavlja pa se
               tudi vprašanje, ali takšna rešitev pravzaprav nadomešča rebalans državnega proračuna.
               Ob tem je bilo izraženo tudi mnenje, da je neodgovorno nizek nivo proračunske
               rezervacije na ravni države resda treba izenačiti z nivojem proračunske rezervacije v
               lokalnih skupnostih, kjer znaša 2 odstotka, pri tem pa kljub vsemu predvideti
               prehodnost takšne rešitve v smislu njene veljavnosti za prihodnje proračune.</p>
               <p>V nadaljevanju, v enem izmed nadaljevanj seje odbora so bili posredovani amandmaji
               vlade Republike Slovenije z dne 6. marca letošnjega leta k posameznim členom, ki jih
               je odbor v nadaljevanju v celoti podprl. O posameznih predlogih za dodatne amandmaje
               k posameznim členom in o razlogih za ali proti ne bi posebej govoril, ker so podrobno
               navedeni v pisnem poročilu odbora s teh petih nadaljevanj. Hkrati bi vas pa seznanil,
               da je odbor sprejel, in predlaga, da jih potrdi tudi državni zbor, amandmaje k
               naslednjim členom: k 1. členu, za novi 1.a člen, k 3., 4., 5., 6., 8., 9. členu, k
               10. členu, in sicer, k novemu 80.b členu, novemu 80.c členu, novemu 80.f členu,
               novemu 80.i členu, za novi 12.a člen in k 17. členu. Predlagam v imenu odbora, da
               državni zbor podpre amandmaje vlade in amandmaje odbora, ki jih je predlagal na teh
               nadaljevanjih, ko smo obravnavali tako pomemben zakon. Hvala lepa.</p>
            </sp>
            <sp xml:id="SDZ3-Redna-14-2002-03-20.sp5">

               <speaker>PREDSEDNIK BORUT PAHOR:</speaker>

               <p>Najlepša hvala vam, gospod predsednik odbora, kolega Pucko. Sedaj so na vrsti
               predstavniki poslanskih skupin. Imam dve prijavi. Prvi je prijavljen kolega Peče v
               imenu poslanske skupine Slovenske nacionalne stranke. Za njim bo nastopil kolega dr.
               Bajuk v imenu poslanske skupine Nove Slovenije. Sprašujem, če želi še katera od
               poslanskih skupin besedo? <stage>(Želi.)</stage> Poslanska skupina Socialdemokratske stranke. To je
               zaenkrat vrstni red prijavljenih poslanskih skupin. Najprej dajem besedo kolegu
               Pečetu v imenu poslanske skupine SNS. Za njim kolega dr. Bajuk. Imate besedo.
               Prosim.</p>
            </sp>
            <sp xml:id="SDZ3-Redna-14-2002-03-20.sp6">

               <speaker>SAŠO PEČE:</speaker>

               <p>Spoštovani prisotni! V imenu poslanske skupine Slovenske nacionalne stranke
               dovolite, da se najprej dotaknemo predlaganega postopka zakona o javnih financah, in
               sicer obstoječega hitrega postopka. Naj mi bo dovoljeno, da tule povzamem stališča,
               ki jih je ravnokar podal gospod Pucko, torej da je bila obravnava v matičnem delovnem
               telesu petkrat. Petkrat je ta državni zbor oziroma matično delovno telo obravnavalo
               predlog zakona. In pa drugič, da se je na vseh petih sejah matičnega delovnega telesa
               izoblikovala divja in po besedah predsednika odbora kvalitetna razprava. To nam
               dokazuje, da tega zakona ne bi smeli obravnavati po hitrem postopku. Če se je matično
               delovno telo sestalo petkrat in če se zavedamo, da je to področje oziroma zakon, ki
               ga pokriva to področje, tisto področje, ki v bistvu določa delovanje javnih financ in
               področje javnih financ, vsi vemo, kakšen vpliv ima le-to na makroekonomska gibanja,
               razširjeno rečeno na življenje oziroma način življenja vseh posameznikov v tej naši
               družbi. Toda dobro! Če vam je uspelo sam zakon pripeljati do tega dela, da danes
               razpravljamo o njem pod taktirko hitrega postopka, vam je to uspelo zaradi
               zasedenosti struktur političnih strank v tem državnem zboru. V Slovenski nacionalni
               stranki smo temu vedno nasprotovali.</p>
               <p>In pa vsebinsko. Če je predstavnica ministrstva, gospa Helena Kamnar, državna
               sekretarka, povedala, da se lahko razdeli vsebina predlaganega, danes obravnavanega
               zakona v dva sklopa, se je bom tudi jaz v imenu poslanske skupine Slovenske
               nacionalne stranke dotaknil v teh dveh sklopih. Prvič je bilo rečeno, da naj bi
               nekako prvi sklop obravnaval upravljanje z državnim premoženjem.Naj tukaj povem, da
               smo pred časom, mislim, da tega še ni 30 dni, finančnemu ministru Tonetu Ropu
               posredovali predlog sprememb Slovenske nacionalne stranke, s katerimi smo poskušali
               vplivati in s katerimi poskušamo vplivati na področje javnih financ. Dotikal se je
               predvsem tistega, čemur se skuša vlada Republike Slovenije in pa ministrstvo za
               finance v zadnjem obdobju spretno izogibati. To je izdajanju obveznic.</p>
               <p>Predlagali smo, ne samo to, kar ministrstvo vehementno trdi, da je s tem zakonom
               uvedena boljša, kvalitetnejša, hitrejša kontrola, ampak da bi dejansko tudi nekateri
               drugi v tej državi imeli moč, vpliv in pa vpogled v izdajanje vrednostnih papirjev,
               najsibo v obliki obveznic ali v spremljanje, nadzorovanje, pridobivanje kreditov, ki
               jih drugače tadržavni zbor obravnava enkrat v samem letu, to je ob sprejemanju
               proračuna oziroma zaključnega računa. Pozneje, ko je že vse seveda prepozno.</p>
               <p>Za vse tiste, ki se niste posebej obremenjevali s tem zakonom in pa z obveznicami,
               ki so sestavni del tako državnega kakor javnega dolga, naj vam povem, da je ta
               država, torej Republika Slovenija pod taktirko liberalne demokracije od svojega
               začetka, nekako od leta 1993 izdajala, to so samo uvodne strani prospektov obveznic,
               kar z drugimi besedami pomeni, da je slehernega izmed nas ta vlada zadolžila za več
               kot 700 tisoč slovenskih tolarjev samo iz naslova obveznic različnih kreditov,
               skratka javnega dolga.</p>
               <p>Vsak je v trenutku, ko se rodi v tej državi, zaradi nesposobnosti finančnega
               ministra, izključno njega, dolžan tej državi oziroma dolžan v obliki javnega dolga
               700 tisoč slovenskih tolarjev. In na to nima noben izmed nas nobenega vpliva.
               Obveznice izdaja ministrstvo za finance, kot se jim zazdi. Kjerkoli začutijo potrebo
               po finančnih sredstvih in seveda, ker nisosposobni razpolagati s tako imenovanimi
               nedavčnimi viri prihodkov, bodo izdali obveznico. Meni nič tebi nič, v ministrstvu se
               na predlog ministra usedejo, izdajo obveznice in s tem vse nas na novo zadolžijo.</p>
               <p>V povezavi s tem in pa v povezavi z javnim dolgom, ki je seveda posledica tega, naj
               vam povem, da je samo v okviru meseca februarja, to je preteklega meseca, ministrstvo
               za finance izdalo dopolnitev obveznic RS 29 in RS 34. Prva v višini 22 milijonov
               evrov in druga v višini 17 milijonov evrov. To početje gre dejansko mimo državnega
               zbora. To početje gre mimo vseh tistih institucij, ki bi praviloma morale skrbeti za
               to, da ne damo preveč prostih rok ministrstvu za finance, ki nas bo ravno na ta način
               pripeljalo v tisto brezno, kjer je Slovenija v okviru nekdanje države SFRJ že bila.
               Javni dolg na prebivalca je večji, kot je bil nekdaj v SFRJ. In takrat so vsi
               govorili, joj, javni dolg je prevelik, vsak državljan je preveč zadolžen. Danes se
               zdi to nekaj samoumevnega. Samoumevnega, ker seveda vlada Republike Slovenije,
               minister za finance Tone Rop, ne zna pridobiti nikjer drugje denarnih sredstev za
               nakup svojega voznega parka, za nakup novih avionov, za plačevanje 1500 svetovalcev,
               kolikor jih imajo v vladi. Ker ne zanjo od drugje financirati, bodo seveda obremenili
               slovenske državljane.</p>
               <p>In zanimivo, v povezavi notranjega in pa javnega dolga je to, da se je struktura tega
               deleža v zadnjih treh letih zamenjala. Če je pred tremi leti še veljalo, da je
               struktura javnega dolga v prid, to bo v narekovajih seveda, v prid notranjemu dolgu,
               se je zadnje leto oziroma zadnja tri leta bliskovito naskočil zunanji dolg. To
               pomeni, da je Vlada Republike Slovenije pod gospodom Drnovškom na čelu, ki je krivec
               št. 1, in pa minister Rop, ki je krivec št. 2, se je zamenjal,da smo do leta 1998
               toliko obubožali slovensko gospodarstvo, da ni več potencialnih, veselih odjemalcev
               obveznic, da v te obveznice ne verjamejo več. Moram pa povedati, da so to obveznice
               brez klavzule o udeležbi na dobiček in podobnih stvari, temveč, kerje slovensko
               državljanstvo tako ubogo in nihče več ne kupuje teh obveznic, so začeli izdajati
               evroobveznice. Evroobveznice, ki so se v strukturi javnega dolga oziroma skupnega
               zneska povečale v zadnjih treh letih tako, da zdaj znašajo v okviru zunanjega dolga
               655 milijard slovenskih tolarjev. Gospodje in gospe! Mislim, da je to zadosten
               razlog, da zaključim s prvim delom, ki ga je nakazala državna sekretarka, gospa
               Helena Kamnar.</p>
               <p>Dovolite, da najdem drugi opomnik in preidem na tisto vsebinsko, njeno 2. točko, to
               je povezava členov oziroma ko nam pravi, da se s tem ureja potek privatizacije
               državnega premoženja v taki ali drugačni organizacijski obliki.</p>
               <p>Zelo zanimivi v samem zakonu so členi, označeni s črkami. Začnejo se od 80. člena pa
               vse do 80.j člena in obravnavajo oziroma so v podpoglavju "prodaja državnega oziroma
               občinskega, finančnega in stvarnega premoženja". V povezavi s tem pa bom povzel, bom
               naredil povzetek tega, kar je predlagatelj, ministrstvo za finance povedalo. Ta
               zakon, ki bo temelj za vse bodoče privatizacije, in se danes niti ne zavedamo, katere
               bodo vse prišle na vrsto oziroma se jih zavedajo samo nekateri v naši družbi, bo
               urejal temeljna področja. Torej, zakon ki ga sprejemamo, ureja temeljna področja. In
               če nadaljujem s povzetkom državne sekretarke, operacionalizacija oziroma vsebina teh
               postopkov se pa prepušča podzakonskim aktom. Podzakonskim aktom, sklepom vlade,
               različnim stališčem vlade in zopet ta država ne bo vedela, pri čem je. Noben izmed
               nas 90-ih ob kršenju ustave, toda o tem kasneje, ne ve za postopke, na podlagi
               katerih se odvijajo, po našem mnenju neustavne in nezakonite privatizacije v tem
               trenutku.</p>
               <p>V Slovenski nacionalni stranki trdimo, da bi si torej vsebina postopkov
               privatizacije, ki je danes temeljno sicer urejena v zakonu, zaslužila ne
               podzakonskega akta ne sklepov vlade ne stališč vlade, temveč poseben zakon. Gospe in
               gospodje, mi se danes odločamo o prodaji, o prodaji tistega, kar je ta država skupaj
               ustvarjala vso svojo zgodovino, najsibo zgodovino Republike Slovenije ali zgodovino
               SFRJ. In danes prepuščamo vse to ven. Pri ustvarjanju vse tiste vrednosti, ki jo
               namerava vlada Republike Slovenije prodati, po našem mnenju podariti posameznikom, in
               to izbranim posameznikom v naši družbi, se bomo mi zadovoljili s tem da nam je
               državna sekretarka vzela sedem minut časa in povedala, da bo to vsebina podzakonskih
               aktov.</p>
               <p>Gospe in gospodje, iskreno upam, da ste seznanjeni z ustavo Republike Slovenije, in
               moram povedati, da so členi 80.a, b, c, d, e, f, g, h, ki urejajo to najbolj pomembno
               področje samega zakona, v nasprotju z ustavo Republike Slovenije. Ustava Republike
               Slovenije še zmeraj v svoji vsebini določa, da je Slovenija pravna država, da v
               Sloveniji velja pravna ureditev in da se v Sloveniji ločuje zakonodajna, izvršilna in
               sodna funkcija. Mi pa ne delamo nič drugega, kot zakonodajno funkcijo, ki bi jo moral
               odigrati ta državni zbor v vsaki normalni demokratični družbi, prepuščamo izvršilni
               funkciji. Vlada Republike Slovenije kot izvršilna funkcija, katere osnovni namen bi
               bil, da izvršuje to, kar ji ta državni zbor reče, da naredi podzakonski akt v
               okvirih, ki jih podamo mi, je ravno obratno stališče. Vlada Republike Slovenije reče,
               nekoč v bodoče bomo prodali podjetje XY, v katerega so državljani Republike Slovenije
               vlagali toliko in toliko, z nekim čudnim sklepom pa reče, ne, tega ne bomo prodali,
               to bomo dali nekemu posamezniku, zaslužnemu za uspeh liberalne demokracije na zadnjih
               volitvah.</p>
               <p>Seveda bi se dalo o sami neustavnosti predlaganega zakona, ki ga, še enkrat
               poudarjam, sprejemamo po hitrem postopku, ki ga obravnavamo kot nekaj najmanj
               pomembnega v tej državi, ker moramo vedeti, da izrednih stanj ni, ki drugače
               opredeljujejo te izjemne postopke, da v tem trenutku Slovenije ne napada nihče
               oziroma, vsaj vposlanski skupini Slovenske nacionalne stranke ne vemo, da je kakšna
               agresija na Slovenijo, tudi ne vemo za kakšno naravno nesrečo, ki bi nas v tem
               trenutku prisilila sprejeti tak zakon - toda ne, vsi ste za to, da to sprejemamo po
               hitrem postopku, da damo roke čim prej stran od tega in gremo na nek prijeten zakon,
               ki bo pač šel na dušo posameznega poslanca.</p>
               <p>Pri vsem tem je treba poudariti, če sem že omenil pravno in socialno državo in sem
               se v tem trenutku odločil, da vam bom vzel še nekaj časa, ker mi to še ta poslovnik
               omogoča, in bom enkrat za spremembo za to govornico začel tudi brati.</p>
               <p>Pravna država naj bi predstavljala vezanost delovanja vseh državnih organov na
               pravne predpise. Zato to imenujemo vladavina prava. Ustava in pravni akti morajo
               zagotavljati človekove pravice in svoboščine ter njihovo pravno varnost pred
               nedopustnimi posegi države. Kar danes delamo, je nedopusten poseg države.
               Pooblastila, ki jih dajemo, se bodo izkoriščala v nedopustno smer in tisto smer, ki
               bo šla izključno v škodo državljanov Republike Slovenije, v povečanje javnega dolga
               in v obremenitev slehernega od nas. Kakšen vpliv ima to na osnovne makroekonomske
               kazalce, verjetno vsi veste - če ne veste, pa vprašajte svoje svetovalce - od vpliva
               na dvig cen do inflacije, do neekonomske oziroma neuravnovešene ponudbe s strani cen
               in povpraševanja, do vseh tistih elementov, ki povzročajo razpad makroekonomskega
               trga. In ko enkrat nastopi razpad makroekonomskega trga, bomo pa res morali se
               zadolževati v tujini, če bomo hoteli umetno vzdrževati stabilnost v tej državi.</p>
               <p>Jaz ne verjamem, da so se državljani Republike Slovenije ob osamosvojitvi odločili
               za to, da se bodo oziroma da se bo nek finančni minister Tone Rop zadolževal v
               njihovem imenu za tisoče in tisoče mark, čeprav nerad uporabljam tujo valuto, in to
               brez predhodnega soglasja. Brez predhodnega vedenja o vsem tem.</p>
               <p>S tega vidika je še posebej pomembno načelo ustavnosti in zakonitosti in pa,
               oprostite, ker vidim, da mi gospa podpredsednica iz avditorija nakazuje te stvari.
               Lepo bi bilo, če bi enkrat za spremembo tudi vi se oglasili za govorniškim odrom ali
               pa če bi mi vsaj posegali v besedo v tistem trenutku, ko govorim o vsebinsko zelo
               pomembnih stvareh, ne da se dotikate in vtikujete samo v valuto evro oziroma nemška
               marka, ampak pustim to liberalni demokraciji sami zamisliti se nad vami.</p>
            </sp>
            <sp xml:id="SDZ3-Redna-14-2002-03-20.sp7">

               <speaker>PREDSEDNIK BORUT PAHOR:</speaker>

               <p>Prosim, da...</p>
            </sp>
            <sp xml:id="SDZ3-Redna-14-2002-03-20.sp8">

               <speaker>SAŠO PEČE:</speaker>

               <p>Pojem pravne države je tesno povezan z demokracijo kot obliko političnega sistema. V
               širšem pomenu pa tudi z nekaterimi ustavnimi načeli. In tu je pomembnost delitve
               oblasti. Na primer, neodvisnost sodstva, enakost pred zakonom, pravna varnost,
               politična odgovornost in podobne zadeve. Predlogi, s katerimi si poskuša vlada
               Republike Slovenije, finančno ministrstvo, danes za bodoče postopke privatizacije
               zagotoviti proste roke, za postopke, za katere nihče izmed nas ne ve, razen seveda na
               ministrstvu, si skuša danes pridobiti svoj temelj. Svoj temelj, na katerega se bo
               vedno zanašala in rekla, saj ta državni zbor je pač nekega dne sprejel zakon o javnih
               financah, kaj pa zdaj hočete. Torej smiselno se bo o tem vprašati. Ko bomo v tej
               državi izgubili vse, kar je nekaj vrednega, na račun voznega parka, zopet vlade
               Republike Slovenije, na račun tistih nekaj deset tisoč potovanj, ki si jih državni
               uslužbenci v državni upravi privoščijo vsak mesec, ko jih pošiljajo v Bruselj,
               Strasburg. Zakaj, zato da bodo rekli, ja saj je tudi Slovenija prisotna tam. Gospodje
               in gospe, za to trošimo ta denar te naše države. Zato prodajamo lastnino.</p>
               <p>In samo slab gospodar prodaja oziroma daje lastnino pod ceno. Vedimo, da se je v to
               razpravo v zadnjem obdobju vključil tudi predsednik države, ki je opozoril vlado
               Republike Slovenije, ministrstvo za finance, naj počaka na ugoden trenutek, da se bo
               cena na podlagi ponudbe in povpraševanja dvignila na tisto mejo, da ji bomo lahko
               rekli tržna cena. In ne prodajati za vsako silo, samo v zameno za bonitete in pa
               zato, da bodo finančnega ministra Toneta Ropa in pa Drnovška, ko bo prišel v velike
               hale Evropske unije oziroma vnjihove države, tam, tisti veliki evropski možje, se z
               njima rokovali in jima rekli, kako naj v Sloveniji dihamo, da se bomo počutili
               Evropejce.</p>
               <p>Po našem prepričanju je zadeva samega zakona, ki ga danes obravnavamo, tudi kršitev
               67. člena ustave, ki govori o lastninski funkciji. Vemo, da ima lastnina ne samo
               ekonomsko funkcijo, temveč tudi socialno funkcijo. In v tem trenutku privatizacije
               oziroma v dikcijah privatizacije, prodaje v 80. členih se kršita tako ekonomska
               funkcija lastnine, v kateri smo sodelovali vsi mi, kakor tudi socialna funkcija, iz
               zrcalne slike, kar pomeni, da vsega tistega, kar so naši starši, kar smo mi skozi
               različno davčno politiko vlagali v podjetja, ne bomo dobili nazaj. Ni te variante, da
               bi pri prodaji dobili nazaj, ampak bo to Vlada Republike Slovenije namenila za neke
               svoje, po mojem mnenju neustavne, nezakonite posle, ki jih Vlada Republike Slovenije
               zelo dobro opravlja. Vsi tisti, ki imate vpogled v te stvari, verjetno bolje veste
               kot jaz.</p>
               <p>Nadalje naj povem, da je, prav tako po našem prepričanju predlog zakona, ki nam je
               bil podan, bom tukaj povedal še enkrat, predlog zakona o spremembah in dopolnitvah
               zakona o javnih financah, po hitrem postopku, napisan v Poročevalcu na borih 11
               straneh. Na borih 11 straneh je napisana zadeva, ki se bo odvijala v Republiki
               Sloveniji vse do tistega trenutka, dokler ne bomo prodali zadnjega kamna te naše
               zemlje. In seveda, vsi ste pripravljeni to sprejeti. Vsi ste pripravljeni izgubiti
               kontrolo, prvič nad tistim delom, ki se imenuje vrednostni papirji države, ki jih
               ministrstvo za finance dan za dnem izdaja, po novem evroobveznice, druge oblike. V
               mesecu februarju je najela nekaj dodatnih kreditov. In v tem prvem delu je še
               smiselno povedati, da vse obveznice, od leta 1993, in naj jih naštejem RS04 v višini
               270 milijonov, govoril bom o nemških markah, RS06 v podobni višini, RS08 95 milijonov
               mark, RS10 v višini 52 milijard tolarjev, RS92 9 milijard tolarjev, RS13 12 milijard
               tolarjev, RS14 6 milijard tolarjev, zelo zanimiv RS15, ki je bil izdan kar
               šestnajstkrat v višini cca. 10 milijard slovenskih tolarjev, RS16 v višini 6
               milijard, RS17 v višini 6 milijard, RS18 v višini 11 milijard, RS19 v višini 6
               milijard, RS20 v višini 6 milijard, RS21 v višini 20 milijard, RS22 v višini 8
               milijard, RS23 v višini 10 milijard, RS24 v višini 11 milijard, RS25 v višini 8
               milijard, RS26 v višini 12 milijard, RS27 v višini 17 milijard, RS28 v višini 10
               milijard, RS29 v višini 13 milijard, RS31, za spremembo, končno imamo enega pod 3
               milijardami, 2,900 milijard, RS32 23 milijonov evrov, RS24 12 milijard in podobne
               stvari.</p>
               <p>Hotel sem samo povedati, da si ta država v izdajanju obveznic, in države izdajajo
               obveznice izjemoma takrat, ko nimajo lastnega denarja za pokrivanje tekočih in
               bodočih poslov, za poplačilo se izdajo, jih naša vlada izdaja za prodajo, v tem
               trenutku vsaj 15. je šla za to, za sanacijo bank, ki jih bomo pozneje še enkrat
               prodali in dvakrat prodaja ta država stvari.</p>
               <p>Dovolite, da počasi zaključim, ker tako ali tako vidim, da učinka ne bo, ker ste vsi
               vnaprej dogovorjeni, kako boste glasovali v teh trenutkih.</p>
               <p>Še prej pa, matično delovno telo, gospod Ciril Pucko, predsednik, je v svojem govoru
               izjavil, da je v tem zakonu jasen koncept kontrole - jasen koncept kontrole, da je
               zagotovljen v tem zakonu. Gospod Pucko, ali se vi hecate? Kakšen sistem kontrole!
           </p>
            </sp>
            <sp xml:id="SDZ3-Redna-14-2002-03-20.sp9">

               <speaker>PREDSEDNIK BORUT PAHOR:</speaker>

               <p>Prosim...</p>
            </sp>
            <sp xml:id="SDZ3-Redna-14-2002-03-20.sp10">

               <speaker>SAŠO PEČE:</speaker>

               <p>Nihče izmed nas ne ve niti približno oziroma ni povprašan za mnenje ali soglasje za
               izdajo obveznic. Lepo vas prosim, pa dajte se norca delati kje drugje! V tem zakonu
               ni ničesar.</p>
            </sp>
            <sp xml:id="SDZ3-Redna-14-2002-03-20.sp11">

               <speaker>PREDSEDNIK BORUT PAHOR:</speaker>

               <p>Kolega Peče...</p>
            </sp>
            <sp xml:id="SDZ3-Redna-14-2002-03-20.sp12">

               <speaker>SAŠO PEČE:</speaker>

               <p>Ta zakon je eden najslabših, ki jih ta državni zbor obravnava. Sistema kontrole tudi
               v bodoče ne bo, ga ni bilo, kar je v interesu finančnega ministra Toneta Ropa, ker bo
               lahko delal tako, kot je delal do zdaj - izdajal vsak mesec vrednostne papirje,
               najemal kredite in se hvalil, da je v tej državi vse najlepše.</p>
               <p>In povzetek gospoda Drnovška, ko mu je bilo včeraj zastavljeno vprašanje o
               makroekonomskih kazalcih, kjer je lepo rekel, "ja, delamo po pričakovanjih, inflacija
               se je dvignila zaradi sezonskih nihanj in pa zaradi na novo uvedenega DDV-ja, male
               stopnje za eno točkovno stopnjo in velikega DDV-ja za točko in polodstotne stopnje
               ter seveda zaradi trošarin in pa zaradi davčne stopnje za socialne prispevke". V tej
               državi je tudi to, da je inflacija naglo poskočila navzgor, normalno. V tej državi je
               tudi normalno, da tekstilni delavci izgubljajo službo; seveda, saj vlada Republike
               Slovenije pravi, "v tekstilu ni perspektive, pa dajmo vse tiste, ki so v tekstilni
               industriji, ki je nekoč bila temelj določenih regij v Republiki Sloveniji..."</p>
            </sp>
            <sp xml:id="SDZ3-Redna-14-2002-03-20.sp13">

               <speaker>PREDSEDNIK BORUT PAHOR:</speaker>

               <p>Kolega Peče, opozarjam na predmet razprave.</p>
            </sp>
            <sp xml:id="SDZ3-Redna-14-2002-03-20.sp14">

               <speaker>SAŠO PEČE:</speaker>

               <p>Prosim?</p>
            </sp>
            <sp xml:id="SDZ3-Redna-14-2002-03-20.sp15">

               <speaker>PREDSEDNIK BORUT PAHOR:</speaker>

               <p>Opozarjam na predmet razprave. Mislim, da greste prek predmeta razprave.</p>
            </sp>
            <sp xml:id="SDZ3-Redna-14-2002-03-20.sp16">

               <speaker>SAŠO PEČE:</speaker>

               <p>Gospod Pahor, verjamem, da celo vi dojemate, kaj pomeni področje javnih financ, in
               zato bi prosil, če pustite, da do konca - ni več dolgo - opravim svojo razpravo.</p>
            </sp>
            <sp xml:id="SDZ3-Redna-14-2002-03-20.sp17">

               <speaker>PREDSEDNIK BORUT PAHOR:</speaker>

               <p>Gospod Peče, do zdaj vas nisem prekinjal in vas tudi ne bom, imate pravico pojasniti
               svoja stališča, sam imam pa dolžnost paziti na to, da ne greste prek okvirov
               razprave, in to, kar ste zdaj omenjali, ni bil predmet razprave, ne na odboru ne v
               zakonu, in predlagam, da tudi ni v tej obravnavi. Prosim, imate besedo, kar končajte.
           </p>
            </sp>
            <sp xml:id="SDZ3-Redna-14-2002-03-20.sp18">

               <speaker>SAŠO PEČE:</speaker>

               <p>No, če predstavnikov združene liste ne zanimajo delavci, ki izgubljajo delo, najsi
               bodo v tekstilni industriji najsi bodo tisti, ki pod vplivom kmetijstva zaradi
               Evropske unije izgubljajo svoj položaj na trgu, potem je to stvar združene liste, sam
               na to ne bom pristal in se ne bom vtikal v vašo politiko. Bom pa upošteval vašo voljo
               in počasi zaključil.</p>
               <p>V Slovenski nacionalni stranki nasprotujemo predlogu zakona, zaradi tega, ker bo ta
               zakon imel dolgoročne negativne posledice in bo našo državo privedel, to je Republiko
               Slovenijo, v tisti stadij, da več ne bo imela svoje lastnine, ampak bomo dali vse
               tujcem, samo zato, da bodo nekateri posamezniki vehementno skakali po Evropi, po
               svetu, doma pa govorili, da je vse lepo in prav. Hvala.</p>
            </sp>
            <sp xml:id="SDZ3-Redna-14-2002-03-20.sp19">

               <speaker>PREDSEDNIK BORUT PAHOR:</speaker>

               <p>Besedo dajem dr. Bajuku. Kolega dr. Bajuk bo predstavil stališča poslanske skupine
               Nove Slovenije. Za njim bo dobil besedo kolega mag. Vizjak za predstavitev stališč
               poslanske skupine Socialdemokratske stranke.</p>
            </sp>
            <sp xml:id="SDZ3-Redna-14-2002-03-20.sp20">

               <speaker>DR. ANDREJ BAJUK:</speaker>

               <p>Hvala za besedo, gospod predsednik. Spoštovane kolegice in kolegi! S sedanjimi
               spremembami in dopolnitvami zakona o javnih financah urejamo dvoje izredno pomembnih
               področij: privatizacijo državnega premoženja, tako finančnega kot stvarnega, in
               notranji nadzor izvršilne veje oblasti. Obe področji sta tako pomembni, da bi
               zaslužili obravnavo po rednem postopku. Toda ker obe področji urejamo že z nekajletno
               zamudo, sprejemamo to po zdaj že znanem in popolnoma neprimernem, predvsem pa v takem
               primeru, hitrem postopku.</p>
               <p>Prvo področje privatizacije državnega premoženja urejamo prvič z nekajletno zamudo in
               sicer, v naši oceni manj pregledno ter slabše, kot je bilo predvideno v prvotnem
               zakonu o privatizaciji državnega premoženja, ki ga je ta velika koalicija umaknila na
               začetku tega mandata iz obravnave. Preveč pomembnih zadev je prepuščeno ureditvi v
               podzakonskih aktih, kot je bilo to doslej tudi na podlagi tovrstnih začasnih določb
               zakona o izvrševanju proračuna. Na prvi pogled se zdi, da smo v podaljšani obravnavi
               naših amandmajev na seji odbora za finance in monetarno politiko kar nekaj dosegli.
               Dosegli smo namreč to, da bo vlada izdelala le predlog programa državnega premoženja
               in ga predložila v sprejem državnemu zboru kot sestavni del proračunskih dokumentov.
               Enako bo moral storiti tudi župan v občini, o prodaji občinskega premoženja pa bo
               odločal občinski svet. Po prvotnem predlogu vlade bi o vsem tem odločala le vlada in
               župan. Če bi temu bilo tako, bi sicer kršili temeljna načela fiskalne
               transparentnosti, ki jih mora spoštovati tudi naša država.</p>
               <p>S pomočjo sekretariata za zakonodajo smo tudi uspeli s spremembami formalno
               preprečiti, kar bi v naši oceni bila divja, nenadzorovana privatizacija javnih
               gospodarskih služb in zavodov oziroma drugih oseb v javni lasti. Vlada je pri tem
               predlogu zakona v svoji prvotni verziji pozabila najprej celo na to, kar je zapisala
               v tem letu oblikovani strategiji razvoja države na tem področju. Toda to, kar sem do
               sedaj omenil, je po vsebinski strani tudi vse, s čimer smo uspeli.</p>
               <p>Vladajoča koalicija ni sprejela našega bistvenega amandmaja, podanega na delovnem
               telesu, da mora biti sestavni del programa prodaje tudi prodaja kapitalskih ali
               finančnih naložb v vseh gospodarskih družbah, v katerih ima država ali občina
               večinski ali pretežni delež, ter prav tako v njihovih hčerinskih družbah, kadar ima
               družba mati v njih večinski ali pretežni delež. V tem primeru bodo namreč za
               razpolaganje s premoženjem odgovorni le organi gospodarskih družb, družbe matere, to
               so nadzorni odbori. Taka rešitev, s katero se ne moremo strinjati, pa konkretno na
               primeru Telekoma, ki je v večinski državni lasti, pomeni, da bomo v državnem zboru,
               če bo do tega prišlo, lahko dobili v odločanje program, po katerem bo predlagana
               privatizacija Telekoma brez Mobitela ali pa Siola. O prodaji Mobitela bo odločal kar
               nadzorni svet Telekoma, če se bo vladajoči koaliciji zdelo primerneje prodati Telekom
               in Mobitel ločeno. V obratnem primeru bo drugače veljal ta zakon. Take rešitve so za
               nas nesprejemljive. Predstavnika ministrstva za finance nas nikakor nista hotela
               razumeti, da po naši oceni je državno premoženje v Mobitelu enako državno kot tisto v
               Telekomu, ali po domače, mati in hči sta istega testa.</p>
               <p>Vladajoča koalicija tudi ni sprejela našega predloga oziroma amandmaja o jasni
               opredelitvi, da o pošteni vrednosti ceni premoženja, finančnega in stvarnega, odloča
               vlada oziroma župan, na podlagi strokovnih podlag, ki jih podajo za to pristojni
               cenilci oziroma ocenjevalci vrednosti podjetij. Najprej niso bili za pojem poštena
               tržna vrednost. Ker tega izraza naj ne bi poznali. Čeprav v vseh mednarodnih in
               slovenskih pojmovnikih, v mednarodnih računovodskih in slovenskih računovodskih
               standardih piše, da je to tista vrednost, za katero se dogovorita dobro obveščeni,
               poudarjam, dobro obveščeni kupec in prodajalec. Na primer, če kupec letališča v
               Mariboru ni obveščen, koliko ga bo stala uporaba piste, se ne more odločati o pošteni
               vrednosti.</p>
               <p>Nazadnje pa so naš amandma zavrnili, z obrazložitvijo, da se razume, da je za višino
               prodajne vrednosti odgovorna vlada oziroma župan. Upamo, a to ne bi smelo ostati na
               področju upanja, da bo temu res tako. Toda če se nekaj že tako razume, potem pa
               obstaja vprašanje, zakaj bi se bali to še v zakon zapisati.</p>
               <p>Praksa nas tudi uči, v pravkar odmirajoči Slovenski razvojni družbi so imeli glavno
               besedo cenilci oziroma ocenjevalci podjetij. Nadzorni svet ni smel izvedeti niti za
               njihovo ime, direktor pa je dejal, da v odločitev cenilcev ni strokovno pristojen
               posegati.</p>
               <p>In ne nazadnje, naj poudarim, da v zakonu o javnih financah ni niti enega kazenske
               določbe za neizvajanje določb, ki naj urejajo privatizacijo celotnega državnega
               premoženja. To premoženje, naj vas spomnim, pa je bilo leta 1992 knjigovodsko vredno
               prav toliko kot celotno premoženje v družbenih podjetjih. Zato bi s tem v zvezi danes
               rad slišal, kakšna je odgovornost privatizacijskih komisij, na primer kar tistih, ki
               so po analogni ureditvi zdaj imenovane za privatiziranje Nove Ljubljanske banke, pa
               Nove Kreditne banke Maribor.</p>
               <p>Čudim se, da na tem področju ni slišati nobenih opozoril sekretariata državnega
               zbora za zakonodajo in pravne zadeve. Zato bi danes rad slišal, da bi nam njegovi
               najodgovornejši predstavniki pojasnili kriterije za opredeljevanje sankcij v naši
               zakonodaji.</p>
               <p>Kar se tiče ureditev notranjega nadzora izvršilne veje oblasti. Te spremembe in
               dopolnitve Slovenija, skličujoč se na "skladno z ureditvijo v Evropski uniji", ureja
               že drugič. Čeprav leta 1999 nisem sodeloval v oblastni strukturi moje države, se
               najbrž ne bom zmotil, če bom dejal, da je že takrat vlada zatrjevala, da je
               usklajenost zagotovljena. Konec leta 1999 in na začetku leta 2000 sem lahko jaz, kot
               tudi vsi drugi, bral v Gospodarskem vestniku dva strokovna članka na temo in
               ugotovil, da temu ni tako. Danes vlada pravi, da Evropska komisija zahteva le
               jasnejšo opredelitev notranjega nadzora in to nemudoma, da bi lahko zaprli poglavje
               28- Finančni nadzor v okviru našega pridruževanja. V teh zahteva je Evropska komisija
               upravičeno kritična in zahtevna. Toda želim poudariti, da ne gre le za vprašanje
               pojmovne dovršenosti zakona o javnih financah, kot se skuša ustvariti vtis, temveč za
               to, da v dveh letih dejansko v praksi nismo vzpostavili, kaj šele zagotovili
               potrebnega delovanja notranjega nadzora. Pri sedanji obravnavi sprememb na tem
               področju smo na podlagi naših amandmajev z velikim naporom dejansko prispevali k
               jasnejši opredelitvi notranjega nadziranja. Uspeli pa nismo prav v tistih stvareh, ki
               bi bile minimalno zagotovilo ali zadostno zagotovilo, da bomo v naslednjih dveh letih
               resnično imeli primeren notranji nadzor po standardih razvitih držav. Vsebino, ki jo
               mi urejamo v treh ali štirih členih zakona o javnih financah, imajo v demokratičnih
               državah urejeno v posebnih zakonih ali celih poglavjih sistemskih zakonov na področju
               javnih financ. Mi pa tudi na tem področju vse prepuščamo urejanju v podzakonskih
               aktih, ki odgovornih nosilcev ne obvezujejo k odgovornosti.</p>
               <p>Zakaj predlagane spremembe tako ocenjujemo? Predstavniki vlade so nam v imenu vlade
               pojasnili, da doslej notranjega nadziranja nismo razvili iz objektivnih razlogov, ker
               v Sloveniji za to ni kadrov. Da slovenski institut prevaja in izdaja le standarde, ki
               veljajo za gospodarski sektor, izobražuje za nazive notranji revizor le za
               gospodarski sektor in ne tudi za javni sektor. Zato naj ne bi bil usposobljen in zato
               bo ministrstvo vse to samo zagotovilo, pa vendar do sedaj vsi dobro vemo, da tega ni
               storilo. Pristalo je na to,da bo pri izdaji standardov notranjega revidiranja
               sodelovalo z računskim sodiščem, ker smo z našimi amandmaji na to nujnost tudi
               opozorili. Toda upoštevati moramo, da računsko sodišče v dobrih sedmih letih še ni
               poskrbelo za celotno strokovno podlago svojega delovanja, pa čeprav so bile te obveze
               v prejšnjem zakonu v računskem sodišču tudi jasno zapisane. Tudi računsko sodišče ne
               želi, da se v razvoj zunanje državne revizije vključi uradna stroka v okviru
               slovenskega instituta za revizijo. Tako računsko sodišče kot ministrstvo za finance,
               sta pripravljena angažirati oziroma zaprositi za sodelovanje posameznike, ki sicer
               tudi delujejo v okviru slovenskega inštituta za revizijo. Nista pa pripravljena
               prisluhniti pobudam, da država podeli določene javne pristojnosti slovenskemu
               inštitutu za revizijo tudi na področju javnega sektorja.</p>
               <p>To bi bilo normalno, posebno v tako relativno majhni državi, kot je Slovenija, ki
               zagotovo ima določene omejitve, a vendar mora imeti vse, kar imajo veliki, čeprav je
               relativno majhna. Na mednarodni ravni take naloge, kot naj bi jih v slovenskem merilu
               uresničeval slovenski inštitut za revizijo, uresničuje tako imenovani IFAC,
               "International Federation of Accountants", njegov član je tudi naš inštitut. In IFAC
               razvija tudi standarde na področju javnega sektorja, posebej pospešeno od leta 2000.
               Podoben je razvoj tudi v okviru Evropske unije; tudi njena organizacija računovodskih
               in revizijskih strokovnjakov FEE deluje na področju javnega sektorja. Zato kar ne
               morem razumeti vztrajanja vlade, da naj naš slovenski inštitut razvija le stroko na
               področju gospodarskega sektorja.</p>
               <p>V teh svojih prizadevanjih za pristojnost inštituta, ki sem jih začel že s
               predlaganimi spremembami zakona o revidiranju lani, se seveda nisem posvetoval z
               nikomer z inštituta. Zdi se, da je inštitut tudi zadovoljen s svojim sedanjim
               položajem. Tako ostaja dejstvo, da še vnaprej ni zadostnih zagotovil, da bo Slovenija
               primerno razvijala in dohitevala mednarodni razvoj v javnem sektorju na področju
               notranje in zunanje revizije, pa seveda tudi javnega računovodstva, brez jasnih
               institucionalnih zadolžitev. Notranjih revizorjev za javni sektor tako dolgo ne bo,
               dokler vlada ne bo javno prikazala potrebo po njih, dokler ne bodo zasnovani
               mednarodno primerljivi programi za njihovo izobraževanje in javno organizirano
               izobraževanje; podobno velja za državne revizorje računskega sodišča.</p>
               <p>S tem v zvezi moram povedati, da zelo moti ugotovitev, da sekretariat za zakonodajo
               in pravne zadeve ne spremlja potrebnega razvoja standardizacije stroke na tem
               področju in da predlaga ali prepoveduje sklicevanje na mednarodne standarde na tem
               področju v slovenskih zakonih, češ kot da bi tu šlo za prevzemanje tujega pravnega
               reda. Temu seveda ni tako - gre za prevzemanje strokovnih meril. Vlada je pri zakonu
               o javnih financah v nekaj rešitvah pristala na po našem mnenju nepravilne zahteve
               sekretariata za zakonodajo, saj si je stroka komaj izborila navedbo mednarodnih
               revizijskih standardov v lani sprejetem zakonu o revidiranju, toda sekretariat zdaj
               ponovno dela probleme na tem področju. Sekretariat je posegel tudi v ureditev oziroma
               predlog vlade glede umestitve proračunske inšpekcije izven notranjega nadzora, nekam
               vmes. Mimogrede naj omenim, da ni nič narobe, če v izbranem sistemu notranjega
               nadziranja od dveh modelov, ki ju pozna Evropska unija, še ohranjamo proračunsko
               inšpekcijo. S sistemskega vidika pa je namreč lahko vprašljivo, ali je res prav, da
               ministrstvo za finance s proračunsko inšpekcijo posega v sodstvo in druge od
               izvršilne veje oblasti neodvisne institucije. Ali izvršilna oblast na tem področju ne
               izvaja prikritega pritiska nad temi institucijami? Zakaj ne bi bilo dovolj, da bi nad
               njimi nadzor izvajalo redno le računsko sodišče, na primer. To so dejansko vprašanja
               za sekretariat za zakonodajo in pravne zadeve.</p>
               <p>Pri obravnavi naših amandmajev je vlada oziroma vladajoča koalicija zavrnila tudi
               naše amandmaje glede poročanja o notranjem nadzoru državnemu zboru. Predlagano
               ureditev poznajo v državah, s katerimi se moramo primerjati. Tudi zato je naše
               upanje, da bomo zagotovili potrebni notranji nadzor na proračunsko porabo, zelo
               majhno. Če imamo res enak skupni cilj, potem tega vlada ne bi smela zavrniti.</p>
               <p>Tako pa se ni mogoče znebiti občutka, da vlada želi izpolniti le minimalne zahteve
               Evropske unije za zaprtje poglavja 28. Hvala lepa.</p>
            </sp>
            <sp xml:id="SDZ3-Redna-14-2002-03-20.sp21">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega dr. Bajuk. Stališče poslanske skupine socialdemokratske
               stranke bo predstavil kolega mag. Vizjak. Prosim. Sprašujem, ali želi še katera od
               poslanskih skupin pojasniti stališča. <stage>(Želi.)</stage> Poslanska skupina DeSUS. Prosim, imate
               besedo, kolega Vizjak.</p>
            </sp>
            <sp xml:id="SDZ3-Redna-14-2002-03-20.sp22">

               <speaker>MAG. ANDREJ VIZJAK:</speaker>

               <p>Hvala lepa za besedo, gospod predsednik. Spoštovani predstavniki vlade, spoštovane
               kolegice in kolegi.</p>
               <p>Pravzaprav bi končal oziroma začel tule, kjer je moj poslanski kolega dr. Bajuk,
               končal. In sicer pri tej ugotovitvi, da je pri tej noveli zakona o javnih financah
               želja zgolj po nekem minimalnem urejanju razmer, ni pa želje transparentno in
               učinkovito rešiti tako nadzor nad porabo oziroma nadzor nad javnimi financami,
               notranji nadzor nad javnimi financami in seveda tudi transparentne, učinkovite in
               seveda tudi poštene, čeprav je ta besedica že dostikrat izrabljena, poštene metode in
               načina prodaje državnega, stvarnega in finančnega premoženja in seveda tudi
               posledično občinskega.</p>
               <p>Zakaj ta ugotovitev? Tudi sam bi to ugotovitev vezal na dva vsebinska sklopa, ki jima
               sledi novela. To je vsebinski sklop privatizacije državnega in občinskega premoženja
               in seveda vsebinski sklop ureditve notranjega nadzora javnih financ oziroma po domače
               nadzora, kako se porablja državni denar v javnem sektorju pri neposrednih in
               posrednih proračunskih uporabnikih.</p>
               <p>Pri prvem velja ugotoviti, da je prvoten tekst, ki ga je novela vsebovala, zajemal
               tako nedopustne rešitve, ki jih lahko strnemo v to misel, da naj bi vlada oziroma
               tudi župan v občini oziroma vlada na nivoju države, pripravila in sprejela program
               prodaje državnega oziroma občinskega stvarnega in finančnega premoženja. Skratka,
               privatizacija, načinprodajanja teh deležev bi bil seveda odvisen zgolj od izvršilne
               veje oblasti in bi se lahko mirno med letom tudi spreminjal, po potrebah seveda, če
               bi denarja zmanjkalo in nekako usklajeval in prodajal nekontrolirano to premoženje.</p>
               <p>To bi bila skrajno nedopustna rešitev in vesel sem, da smo na odboru uspeli
               prepričati vlado, da le oblikujemo skupaj rešitve, da temu ne bo tako, da bo to
               delala zakonodajna veja oblasti, tako na nivoju občine, to je seveda občinski svet,
               in seveda na nivoju države, tale državni zbor.</p>
               <p>Lahko vam ponazorim tole nevarnost na enem primeru, ki sem ga bil tudi sam deležen.
               Kajti, neka občina je zaradi primanjkovanja denarja v občinskem proračunu na koncu
               leta želela prodati eminenten kulturni spomenik za smešno nizki denar, ker je pač
               zmanjkalo denarja za pokritje vseh odhodkov. In seveda, odločitev o tem bi bila zgolj
               na strani župana, da bi to storil, prodal, naredil seveda nepopravljivo škodo in na
               koncu bi seveda bila zgodba zaključena in škoda storjena. Mislim, da je zato potrebno
               imeti vgrajeno to rešitev, da o programu prodaje državnega in občinskega premoženja
               odloča zakonodajna veja oblasti oziroma državni zbor oziroma občinski svet na nivoju
               občine.</p>
               <p>Prav gotovo pa mora biti tudi jasno, da mora biti sestavni del prodaje tudi prodaja
               kapitalskih in finančnih naložb v vseh gospodarskih družbah, v katerih ima država ali
               občina večinski ali pretežni delež. Mislim, da je to zelo pomembno in zato smo tudi v
               Socialdemokratski stranki in Novi Sloveniji predlagali amandma, ki ste ga dobili na
               mizo, da tudi o teh kapitalskih in finančnih naložbah oziroma o tej prodaji odloča in
               je to tudi predmet prodaje oziroma predmet programa prodaje državnega oziroma
               občinskega premoženja.</p>
               <p>Izrazil pa bi po naši oceni še eno bistveno dilemo, ki se poraja ob privatizaciji
               državnega premoženja. Zakonodaja oziroma ta novela zakona določa zgolj postopke
               prodaje državnega premoženja, pri čemer pa država Slovenija nima jasne slike in nima
               jasne vsebinske strategije prodaje državnega premoženja in seveda hkrati tudi
               navezave na neke tuje strateške partnerje oziroma s tem tudi na prihod tujega
               kapitala. Mislim, da bi si po desetih letih samostojnosti v Republiki Sloveniji in
               seveda v sklepnih fazah približevanja Evropski skupnosti le morali tudi v tem
               pogledunaliti čistega vina in se odločiti, katere so tiste strateške gospodarske
               panoge, katera so tista področja, katere so celo tiste družbe, na katerih bomo
               Slovenci gradili tudi gospodarsko in lastno identiteto v evropski integraciji in za
               katere bi bilo prav, da bi imeli tudi slovenski večinski delež. In katere so seveda
               tiste družbe, ki nujno potrebujejo večinskega strateškega tujega partnerja in seveda
               tuje naložbe, zdravi nov kapital, ki bo seveda v procesih globalizacije nekako tudi
               poskrbel za perspektivo teh podjetij in nova delovna mesta in seveda tudi nek razvoj.
               Skratka, ni pri nas jasne slike, tudi ne na področju bančništva kot ene najbolj
               vitalnih vej, v kateri meji bomo in na kakšen način to danes sprejemamo, bomo tudi te
               deleže prodali ali jih nebomo prodali. Mislim, da na ta vprašanja vlada doslej ni
               postregla z odgovorom. Sklicuje se in svoja stališča vedno prilagaja trenutno klimi,
               predvsem klimi v javnem mnenju in pritiskom. Mislim pa, da to ni ustrezen način
               strategije gospodarskega razvoja naše države. Mislim, da bi tu morali jasneje in
               odločneje zastaviti program in ga seveda potem tudi izvajati.</p>
               <p>Glede opredelitve oziroma glede določb, ki določajo način oziroma postopek
               privatizacije državnega in občinskega premoženja, bi se navezal še na eno zelo
               zanimivo dejstvo, kajti v sklopu novele zakona, ki nekako ureja to področje, ni niti
               ene določbe niti ene kazenske sankcije, kaj se zgodi, če nekdo ne spoštuje teh metod
               oziroma ne spoštuje tega postopka, ki je tu določen. Lahko se namreč zgodi, da bo
               nekdo namerno preskočil nekatere nujne stvari, ki so v tem postopku oziroma v tem
               zakonu definirane, seveda odprodal lastnino in na koncu bo ostala to zgolj neka
               zgodba oziroma nek nauk za druge. Mislim, da bi bilo treba v zakonu o javnih financah
               opredeliti kazenske določbe za neizvajanje določb, ki urejajo privatizacijo državnega
               in občinskega premoženja.</p>
               <p>Povedano se nanaša tudi na že večkrat ponovljeno trditev, da v Sloveniji potrebujemo
               oziroma smo potrebovali in še zmeraj potrebujemo celovito sistemsko ureditev
               privatizacije državnega premoženja, kjer ne bomo večine rešitev prepustili
               podzakonskim aktom, temveč jih moramo vgraditi v sistemsko zakonodajo, ki bo zelo
               pregledno in tudi v končni fazi na nek učinkovit in pravičen način urejala prodajo
               državnega in občinskega premoženja. Temu ni tako. Tu najdemo zgolj, bi rekel,
               temeljne določbe postopka, ki je prevzet iz zakona o izvrševanju proračuna, in večino
               bistvenih zadev prepušča podzakonskim aktom, o čemer mislimo, da ni ustrezna rešitev.</p>
               <p>V nadaljevanju bi se morda zgolj na kratko dotaknil še drugega, prav tako pomembnega
               ali pa še bolj pomembnega področja, to je notranjega nadzora javnih financ.</p>
               <p>Iz teksta zakona in iz ugotovitev, da pravzaprav pri nas sploh ni ali pa zelo
               primanjkuje strokovnjakov, ki bodo izvajali oziroma ki bodo pravzaprav skrbeli za
               implementacijo teh določb notranjega nadzora, da teh ljudi ni, in da ministrstvo za
               finance v dolgih letih čutenja potreb po ureditvi tega področja pravzaprav ni
               poskrbelo za okoliščine, za pogoje, da bi lahko imeli zadovoljiv, ustrezen strokovni
               kader, ki bi vršil nadzor nad porabo javnih financ. Menim, da je pravzaprav to
               verjetno tudi nekako razumljivo, kajti če ni interesa po notranjem nadzoru nad porabo
               javnih financ, seveda se tudi ne zagotavlja in ustvarja pogojev za ta nadzor.
               Načelni, deklarativni smo zmeraj, da smo za nadzor, ko pa je potrebno zagotoviti
               pogoje za delovanje oziroma za funkcioniranje nepristranskega in učinkovitega
               notranjega nadzora, pa ponavadi zatajimo prav zaradi tega, ker nam to ni v interesu.</p>
               <p>Skratka, iz novele zakona je čutiti, da notranji nadzor še dolgo, dolgo, ne bo
               vzpostavljen v učinkoviti meri, ki bi nudila ustreznost in preglednost porabe oziroma
               v končni fazi zagotavljala to preglednost porabe javnih financ in se do nje je zgolj
               nekega minimalna rešitev, ki smo jo verjetno morali povzeti in se do nje opredeliti,
               zaradi predvsem Evrope, ne pa zaradi nas samih. Zato na koncu tudi poudarjam, da bi
               ta novela morala reševati predvsem tiste probleme, s katerimi se prodaja državnega
               premoženja in seveda tudi nadzor nad javnimi financami trenutno, zaradi tistih
               problemov, ki so trenutno prisotni v Sloveniji in bodo prisotni tudi v bodoče, ne pa
               zgolj dobrikanje Evropski skupnosti v smislu minimalnega pokrivanja njihovih zahtev,
               ali pa bomo lahko kdaj to implementirali ali ne, je pa seveda stvar predvsem
               nedorečene prihodnosti oziroma stvar izvajanja tega zakona, ki pa ni ustrezno
               urejena. Hvala.</p>
            </sp>
            <sp xml:id="SDZ3-Redna-14-2002-03-20.sp23">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega mag. Vizjak. Stališča poslanske skupine DeSUS bo predstavil
               kolega Pohorec. To je tudi zadnji predstavnik poslanske skupine na mojem seznamu.
               Potem bodo dobili besedo poslanke in poslanci. Prosim.</p>
            </sp>
            <sp xml:id="SDZ3-Redna-14-2002-03-20.sp24">

               <speaker>VALENTIN POHOREC:</speaker>

               <p>Hvala za besedo. Zakon o javnih financah je pač eden od tistih, ki doživlja vselej
               veliko pozornost in veliko razprav, kadar ga hočemo spremeniti. Zadeva pa seveda v
               mnoga področja, ko pripravljamo, razpravljamo, sprejemamo proračun in zakon o
               izvajanju proračuna in druge sistemske zakone, ki so pač na tega navezani. V
               zadnjemobdobju je seveda toliko vprašanj v javni atmosferi okoli državnega
               premoženja, bodisi stvarnega, bodisi pri kapitalskih naložbah in način ter razlogi za
               prodajo tega. Mislim, da nas to vse skupaj pri obravnavi tega zakona in pri obravnavi
               teh vprašanj izredno mori, smo zaskrbljeni nad tem premoženjem, slišimo take in
               drugačne informacije, kaj se z njim dogaja, težko jih vse tudi preverimo. Tu je
               prodaja bank, tu je prodaja podjetij, ki so bila v SRD-u, pa če hočete Union
               pivovarna, kjer smo tudi posamezniposlanci podpisovali določene, kaj jaz vem,
               predloge, pozive vladi in podobno. Najbrž smo imeli malokdaj tudi pravo informacijo
               in vedeli, kaj s svojim podpisom hočemo. Prodajo bank, ki je eno od tolikih vprašanj,
               kako bi naj ostala v izključno slovenski lasti in podobno, sem tudi sam, recimo,
               govoril z nekaj vodilnimi funkcionarji v eni od bank, ki so aktualne za prodajo in
               dobil tudi povsem drugo informacijo, kot sem jo včasih imel, da je navsezadnje izhod
               za bodočnost te banke tudi v prodaji državnega deleža nekomu tretjemu.</p>
               <p>Zakon, ki smo ga dobili zdaj v obravnavo, je nastal zato, ker pač sedanji določenih
               poglavij, določenih vprašanj ni reševal ustrezno kvalitetno, ustrezno dobro,
               operativno dovolj primerno. Zato je vlada pač prišla s predlogi, ki so doživeli tudi
               v matičnem odboru za finance in monetarno politiko izredno pozornost, veliko razprav
               na mnogih sejah oziroma nadaljevanjih sej, ki ga nismo kar tako mogli z levo roko
               sprejeti in ga potrditi. Mnogo je bilo vloženih amandmajev, predlaganih z raznih
               strani, tako vlade kot odbora, tako od poslanskih skupin, in sodim, da so tisti, ki
               smo jih na odboru na koncu oblikovali, vendarle to, kar želimo, da bo zakon imel v
               poglavjih, ki urejajo prodajo državnega premoženja, ustrezno rešitev, da tu gre za
               primerno vlogo državnega zbora pri določanju letnega programa prodaje tega
               premoženja. Tako da se lahko nekako izognemo tistemu očitku, da državni zbor ne bo
               pri tem imel nobene vloge in da bo samo vlada ali nekdo tretji odločal o tej prodaji
               povsem po svoje, saj bo za posamezni primer prodaje izdelan poseben program za
               prodajo tega predmeta, v stvarni obliki ali v obliki finančnih vlog.</p>
               <p>Zakon izrecno prepoveduje neodplačne odtujitve državnega ali občinskega premoženja.
               Pri državnem pa omogoča določene izjeme, za katere sodim, da so upravičene. Gre za
               tisto premoženje, ki ga država, sedanji lastnik, nekako ne upravlja dovolj dobro,
               propadajo, so v sramoto celo nekemu okolju. To so določeni vojaški objekti,
               stražnice, kasarne, pa tudi kakšni drugi, s katerimi bi morda občina bolje
               gospodarila oziroma našla primeren predmet poslovanja v določenem objektu. S tem se
               gotovo tudi mi strinjamo.</p>
               <p>Zakon je imel torej veliko pozornosti. Z razpravo na matičnem odboru, v kateri smo
               tudi mi sodelovali, z oblikovanjem številnih amandmajev, ki so bili sprejeti s
               skupnimi napori, tako odbora kot ministrstva za finance ter sekretariata za
               zakonodajo in pravne zadeve, bodo omogočali, da bo zakon imel, po mojem, po našem
               mnenju, ustrezno kvaliteto in tudi sposobnost za operativno in kvalitetno izvajanje
               ter da bo imel tudi dovolj nadzora nad izvajanjem tega. Sodimo, da je primeren za
               sprejem, skupaj z amandmaji, ki so bili podprti na matičnem delovnem telesu. Hvala
               lepa.</p>
            </sp>
            <sp xml:id="SDZ3-Redna-14-2002-03-20.sp25">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Pohorec. Tako smo izčrpali predstavitve stališč poslanskih
               skupin. Nimam nobenega prijavljenega poslanca, ki bi želel govoriti čez sicer
               določenih pet minut, razprave bom zdaj omejil na ta čas. Ali želi kdo besedo? Ja,
               želi, kolega Jerovšek.</p>
            </sp>
            <sp xml:id="SDZ3-Redna-14-2002-03-20.sp26">

               <speaker>JOŽEF JEROVŠEK:</speaker>

               <p>Hvala lepa.</p>
            </sp>
            <sp xml:id="SDZ3-Redna-14-2002-03-20.sp27">

               <speaker>PREDSEDNIK BORUT PAHOR:</speaker>

               <p>Če smem samo to reči, ker je v dvorani bistveno manj kolegic in kolegov, kot bi jih
               bilo potrebno za odločanje po koncu obravnave v prvi fazi. Prosim kolegice in kolege,
               da pridejo v dvorano, da bi to omogočili. Prosim, kolega Jerovšek, imate besedo.</p>
            </sp>
            <sp xml:id="SDZ3-Redna-14-2002-03-20.sp28">

               <speaker>JOŽEF JEROVŠEK:</speaker>

               <p>Hvala lepa. Ko odločamo o predlogu zakona o spremembah in dopolnitvah zakona o javnih
               financah, se moramo nujno vprašati, v kakšnem stanju so slovenske javne finance; in
               odgovor je že nekaj časa jasen, da je edini pravi izraz, da se soočamo s
               katastrofalnim stanjem javnih financ v slovenski državi.</p>
               <p>Kljub prekrivanju tega dejstva, kljub stvarnemu zanikanju o višini proračunskega
               primanjkljaja na tak način, da ko materialni dokazi se na mizo dajo ali pa celo
               finančni minister ugotovi, da je k enoprocentnemu primanjkljaju, bo v tem letu dodan
               še enoinpolprocentni primanjkljaj na račun skrivanja v prejšnjih letih. Predsednik
               vlade kljub temu ugotovi, da je to skupaj v seštevku 1 procent. In ob takem
               nastopanjuje seveda težko zaupati rešitvam, ki so predlagane v tem zakonu. In tudi na
               podlagi predhodnih nastopov kolegov, ki so sodelovali na odboru za finance, je več
               kot jasno, da intenca tega zakona ni na liniji tega, kar sicer piše v obrazložitvi,
               ampak da dejansko gre verjetno za ustvarjanje prostih rok določenim finančnim lobijem
               in tudi ministru pri privatizaciji stvarnega in finančnega premoženja države. In delo
               na tem, kako omejiti nadzor, čeprav so tu visoke besede, lepe besede o nadzoru,
               izboljšanju, navidezno se približujete intencijam Evropske unije, vendar spoštovani
               predstavniki vlade v sami obrazložitvi tega zakona priznavate, da je vlada v
               preteklosti predložila zakon, predlog zakona o privatizaciji državnega premoženja in
               da ste ga sami umaknili, ker je temeljil na pomanjkljivih pravno-sistemskih
               izhodiščih.</p>
               <p>Zahvaljujem se za to priznanje, čeprav nas stalno tu ob aktualnih predlogih pa
               skušate prepričati, da ste storili najboljše. In zaradi tega sem na tem področju, ki
               se tiče privatizacije stvarnega premoženja, državnega in tudi finančnega, že pri
               zakonu o izvrševanju proračuna, ki je doslej to urejal, pri letošnji obravnavi
               opozoril na nekatere pomanjkljivosti, na nekatere prozorne zadeve, ki kažejo na to,
               da tega pravega interesa, da bi tu nastopil red, ni bilo. In prav tako glede
               nadzora.</p>
               <p>Tu omenjate, da izboljšujete nadzor, ta notranji nadzor in vse skupaj. Vendar bi se
               vprašal, kako so v situaciji, ko so je na številnih področjih, kljub intenzivnemu
               naporu, da ne bi prišle v javnost te napake, ki se dogajajo, te finančne afere,
               korupcijske afere, kljub temu prodrle. Vse to je pravzaprav v istem sklopu. Afere na
               DARS-u, afere v rdečem križu, Slorku, afere v zvezi z uradom za nadzor iger na srečo,
               kadrovanjem ljudi na tem mestu, kadrovanje ljudiv uradu za preprečevanje korupcije,
               nekatere sporne kadrovske rešitve. Zgleda, da je vlada v preteklosti pravzaprav
               največ naredila, da bo zameglila in onemogočila nadzor. Tudi tu se sprašujem, ali ni
               podobna situcija kot tista, s katero smo bili soočeni prej, pred 14 dnevi, ko smo
               imeli zakon o zavarovalnih rezervacijah oziroma sprememba zakona o zavarovalništvu,
               kjer smo ugotovili, da so v preteklosti isti ljudje pripravljali rešitve, ki so potem
               javno prestopili na račun zavarovalnic in zastopali popolnoma druge interese. In se
               sprašujem tudi tu, če je tudi v tej situaciji sedaj niso pravzaprav izdelovalci teh
               zakonov takšni, ki so vodeni preko sorodstvenih, finančnih in ne vem kakšnih povezav
               s čisto drugih centrov moči, ki imajo čisto druge interese. <stage>(Pisk.)</stage> Bom zaključil. Ta
               skepsa je bila tukaj izražena. To skepso še povečuje, skepso o dejanskih namenih, o
               nekem transparentnem zakonu, povečuje še to, da ga predlagate po hitrem postopku. Ti
               zakoni, ali pa ta zakon bi moral biti sprejet po normalnem postopku, seveda pa kasni
               za pet let. Hvala lepa.</p>
            </sp>
            <sp xml:id="SDZ3-Redna-14-2002-03-20.sp29">

               <speaker>PREDSEDNIK BORUT PAHOR:</speaker>

               <p>Hvala lepa, kolega Jerovšek. Ali želi še kdo besedo? Sicer bomo prešli na...
               Sekretariat. Prosim.</p>
            </sp>
            <sp xml:id="SDZ3-Redna-14-2002-03-20.sp30">

               <speaker>HELENA OGRINC:</speaker>

               <p>Hvala lepa, gospod predsednik. V zvezi z navedbami, ki so bile navedene v razpravi
               dr. Bajuka, kjer je navajal, da se je sekretariat opredeljeval do določenih rešitev
               glede notranjega nadzora, in sicer proračunskega nadzora, moram pojasniti, da
               sekretariat deluje v okviru svojih pristojnosti, ki jih ima po poslovniku tega
               državnega zbora in da se ni glede teh vprašanj opredeljeval. Ocenjujem, da je prišlo
               tukaj do neke zamenjave. Morda je šlo tukaj za službo vlade za zakonodajo. Hvala
               lepa.</p>
            </sp>
            <sp xml:id="SDZ3-Redna-14-2002-03-20.sp31">

               <speaker>PREDSEDNIK BORUT PAHOR:</speaker>

               <p>To je bilo pojasnilo na del vašega nastopa. Kolega dr. Bajuk. Nastop. Prosim, kolega
               Veber. 5 minut.</p>
            </sp>
            <sp xml:id="SDZ3-Redna-14-2002-03-20.sp32">

               <speaker>JANKO VEBER:</speaker>

               <p>Hvala za besedo in lep pozdrav vsem! Sam bi rad razpravljal o spremembi zakona o
               javnih financah v tistem delu, ko lahko ugotavljamo, da tako državno kot občinsko
               premoženje lahko predstavlja zelo velik potencial za razvoj, če ga seveda znamo
               spraviti v gibanje oziroma za to predpisati oziroma pripraviti ustrezne zakonske
               podlage. Če pa tega ni, je pa to seveda lahko velika ovira, tako pri razvoju države
               kot tudi pri razvoju občin.</p>
               <p>Do tega trenutka resnično razmere niso bile zakonsko dovolj urejene, pokrite, in
               zaradi tega je tudi velikokrat prišlo do težav, razhajanj in pravzaprav tudi slabe
               volje, ko je obstajala možnost za rešitev, ali razvoja gospodarstva ali razvoja nekih
               družbenih dejavnosti v določenem obdobju. To zagotovo v tem času, ko sledimo izredno
               hitri dinamiki razvoja, ni dobro. Zato je ta sprememba zakona o javnih financah
               zagotovo potrebna in mislim, da bo tudi veliko prispevala k skladnemu regionalnemu
               razvoju, kajti velikokrat je tudi ravno državno premoženje bilo v nekem okolju - bi
               ga bilo možno nameniti razvoju, pa vendarle, ker ti kriteriji niso bili dovolj jasni,
               seveda do tega ni prihajalo ali pa je prihajalo na način, ki je potencialnega
               investitorja odvračal od tega, da se je denimo, odločil za sprejem take poti.</p>
               <p>Še posebej bi izpostavil tudi problem, ki smo ga poskušali reševati pri nekaterih
               zakonih pred tem, kot je bila sprememba zakona o skladu kmetijskih zemljišč. Dejstvo
               je, da za določeno premoženje imamo urejeno ali pa predvidenega upravljavca, za
               določeno premoženje pa ne. In ravno stavbna zemljišča, tista, ki so najbolj potrebna
               za razvoj, dejansko niso bila in niso ustrezno rešena. Tako da bo deloma ta postopek
               rešil že ta zakon o javnih financah, deloma pa bo treba slediti tudi ostalim zakonom,
               predvsem zakonu o graditvi objektov in zakonu o urejanju prostora, ki bo tudi
               detajlneje opredeljeval rabo prostora in tudi postopke oziroma bo določil način
               detajlnega upravljanja predvsem s tistimi zemljišči, ki jih namenjamo za razvoj, to
               so pa ravno stavbna.</p>
               <p>Glede na to, da ti zakoni, ki jih obravnavamo, predvsem ta dva slednja, o urejanju
               prostora in gradnji objektov, ne bosta tako hitro sprejeta, ker gre za obsežna zakona
               in sta predvidena v obeh primerih redna postopka, bo ta zakon nekatere stvari pred
               tem tudi že uredil.</p>
               <p>Zato bom podprl spremembe zakona o javnih financah, seveda dopolnjenega z amandmaji,
               ki so bili oblikovani na odboru, kajti ti se res približujejo tisti obliki, ki
               pomeni, da bo državno in občinsko premoženje pomenilo tudi velik prispevek k razvoju
               tako občine kot tudi države. Hvala.</p>
            </sp>
            <sp xml:id="SDZ3-Redna-14-2002-03-20.sp33">

               <speaker>PREDSEDNIK BORUT PAHOR:</speaker>

               <p>Hvala lepa. Ali želi še kdo besedo? Ugotavljam, da ne želi, zato zaključujem splošno
               razpravo.</p>
               <p>Prehajamo na <title>drugo obravnavo,</title> to je na razpravo ter odločanje o posameznih
               členih predloga zakona.</p>
               <p>Zboru predlagam, da skladno z drugo alineo 189. člena poslovnika po končani razpravi
               in glasovanju o amandmajih in členih razpravlja in glasuje skupaj o preostalih
               členih, h katerim niso bili vloženi amandmaji. Predlagani sklep ne bo sprejet, če mu
               bo nasprotovala tretjina navzočih kolegic in kolegov.</p>
               <p>Ta postopkovni predlog dajem na glasovanje. Prosim, da državni zbor o njem glasuje.
               Smo sredi glasovanja o postopkovnem predlogu, da glasujemo skupaj o členih, h katerim
               niso bili vloženi amandmaji. V dvorani nas je krepko več; mislim, da je šlo za
               pomanjkljivo pozornost.</p>
               <p>Še enkrat bom torej pozval tako kolegice in kolege, ki niso v dvorani, da se nam
               pridružijo, kot tiste, ki so v dvorani, da so nekoliko bolj pozorni. V dvorani nas je
               krepko čez 60. Glasovali bomo še enkrat o postopkovnem predlogu. Prosim glasujte.
               Glasujemo o postopkovnem predlogu. 50 navzočih. 36 za, 2 proti.</p>
               <p><stage>(Za je glasovalo 50.)</stage> <stage>(Proti 2.)</stage></p>
               <p>Ugotavljam, da je predlog sprejet.</p>
               <p>Tako torej lahko preidemo na razpravo o posameznih členih in vloženih amandmajih.
               Pregled vloženih amandmajev ste danes prejeli na klop. Najprej bom dal v razpravo
               amandma pod zaporedno številko 1 k 1. členu. Želi kdo besedo? <stage>(Ne želi.)</stage> Razpravo
               zaključujem. Dajem torej predlog amandmaja, ki ga je vložil odbor za finance in
               monetarno politiko k 1. členu na glasovanje. Glasujemo. Prosim za mir in zbranost v
               dvorani. 54 navzočih. 49 za, 1 proti.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Lahko glasujemo o besedilu člena v celoti. Glasujmo! 53 navzočih. 50 za, 1 proti.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da je besedilo 1. člena sprejeto.</p>
               <p>Za novi 1.a člen je odbor za finance in monetarno politiko vložil amandma. Želi kdo
               o njem besedo? <stage>(Ne želi.)</stage> POtem dajem predlog, da glasujemo o amandmaju pod zaporedno
               številko 1 za novi 1. člen. Glasujemo. 56 navzočih. 52 za, nihče proti.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da smo novi 1.a člen sprejeli.</p>
               <p>Na drugi strani pregleda imamo k 3. členu... Prosim. <stage>(Glas iz ozadja.)</stage> Imamo k 3.
               členu amandma odbora za finance in monetarno politiko. Želi kdo besedo o njem? <stage>(Ne.)</stage>
               Potem bomo glasovali o amandmaju pod zaporedno številko 1 k 3. členu. Glasujemo. 52
               navzočih. 42 za, nihče proti.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Lahko glasujemo o besedilu 3. člena v celoti. Glasujemo. Glasujmo o besedilu 3.
               člena v celoti. 46 navzočih. 39 za, nihče proti.</p>
               <p><stage>(Za je glasovalo 39.)</stage> <stage>(Proti nihče.)</stage></p>
               <p>Ugotavljam, da je 3. člen v tem smislu sprejet.</p>
               <p>K 4. členu imamo na drugi strani pregleda vložen en amandma, odbora za finance. Želi
               kdo besedo? <stage>(Ne.)</stage> O njem bomo odločali. Glasujemo. Glasujemo o amandmaju pod
               zaporedno številko 1 k 4. členu. 54 navzočih. 51 za, nihče proti.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Amandma je dobil podporo.</p>
               <p>Tako lahko glasujemo o besedilu 4. člena v celoti. Glasujemo. Še enkrat bom dal na
               glasovanje besedilo 4. člena v celoti. In prosim za zbranost v dvorani. Glasujemo o
               besedilu 4. člena v celoti. Smo sredi glasovanja. 55 navzočih. 48 za, nihče
               proti.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>4. člen je sprejet.</p>
               <p>Tudi k 5. členu imamo amandma odbora. Želi kdo o njem besedo? Ugotavljam, da ne. In
               da lahko o njem glasujemo. Odločamo o njem, prosim. Odločamo o amandmaju pod
               zaporedno številko 1 k 5. členu. 56 navzočih. 40 za, 11 proti.</p>
               <p><stage>(Za je glasovalo 40.)</stage> <stage>(Proti 11.)</stage></p>
               <p>Ugotavljam, da je amandma dobil podporo.</p>
               <p>Glasujemo o besedilu 5. člena v celoti. Glasujemo. Glasujemo o besedilu 5. člena v
               celoti. 51 navzočih. 37 za, 2 proti.</p>
               <p><stage>(Za je glasovalo 37.)</stage> <stage>(Proti 2.)</stage></p>
               <p>Člen je sprejet.</p>
               <p>K 6. členu imamo prav tako vložen amandma na drugi in tretji stani pregleda. Amandma
               odbora. Želi kdo o njem besedo? <stage>(Ne želi.)</stage> Torej zaključujem razpravo in dajem ta
               amandma na glasovanje. Glasujemo o amandmaju odbora. 53 navzočih. 46 za, nihče proti.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je dobil podporo.</p>
               <p>Glasujemo torej o členu v celoti. Glasujemo, prosim. Glasujemo o 6. členu v celoti.
               52 navzočih. 46 za, nihče proti.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Besedilo člena je sprejeto.</p>
               <p>K 8. členu imamo vložen en amandma, prav tako odbora. Želi kdo o njem besedo? <stage>(Ne
               želi.)</stage> Torej lahko odločamo o amandmaju pod zaporedno številko 1 k 8. členu.
               Glasujemo. 53 navzočih. 48 za, nihče. proti.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Amandma je sprejet.</p>
               <p>Glasujemo o besedilu člena v celoti. 49 navzočih, 43 za, nihče proti.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je besedilo člena v celoti sprejeto.</p>
               <p>K 9. členu imamo na 3. strani dva amandmaja, vlade Republike Slovenije in odbora.
               Oba dajem v razpravo. Gre za amandma na amandma odbora k 9. členu. Želi kdo o njem
               besedo? <stage>(Ne želi.)</stage></p>
               <p>Potem bomo najprej glasovali o amandmaju na amandma odbora k 9. členu, ki ga
               predlaga vlada Republike Slovenije. Glasujemo. 54 navzočih, 39 za, eden proti.</p>
               <p><stage>(Za je glasovalo 39.)</stage> <stage>(Proti 1.)</stage></p>
               <p>Ugotavljam, da je bil amandma sprejet.</p>
               <p>Odbor za finance predlaga amandma pod zaporedno številko 2, tega dajem na
               glasovanje. Glasujemo. Glasujemo o amandmaju odbora za finance k 9. členu. 53
               navzočih, 49 za, nihče proti.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da smo tudi ta amandma sprejeli in da lahko državni zbor odloči o
               besedilu 9. člena v celoti. Glasujemo. Spet je padla pozornost.</p>
               <p>Še enkrat bom dal na glasovanje besedilo 9. člena v celoti. Ali lahko prosim vse za
               pozornost. Glasujemo o 9. členu v celoti. V dvorani nas je krepko čez 60. 48
               navzočih, 44 za, nihče proti.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da smo besedilo sprejeli.</p>
               <p>Na 4. in naslednjih straneh imamo vložene amandmaje k 10. členu. Posebej opozarjam
               državni zbor oziroma poslanke in poslance, da imate pred seboj na dveh papirjih tudi
               vložene amandmaje poslanskih skupin socialdemokratske stranke in Nove Slovenije in
               poslanske skupine slovenske ljudske stranke. Odpiram razpravo o vseh vloženih
               amandmajih k 10. členu in sprašujem, kdo želi besedo? Kolega Školč, kolega Vizjak in
               po vrsti naprej. Prosim, kolega Školč.</p>
            </sp>
            <sp xml:id="SDZ3-Redna-14-2002-03-20.sp34">

               <speaker>JOŽEF ŠKOLČ:</speaker>

               <p>Rad bi razpravljal o amandmaju k 10. členu s prvopodpisanim gospodom Cirilom Puckom,
               kjer pravi: "Če država prenese svoje ustanoviteljske pravice v javnem zavodu na
               občino oziroma jih občina prenese na državo, se neodplačno prenese tudi stvarno
               premoženje, s katerim ta javni zavod upravlja."</p>
               <p>Dva oziroma tri pomisleke imam na ta amandma. Prvi je, da urejanje te materije ne
               sodi v ta zakon in da je namen predlagateljev pravzaprav, da s pomočjo tega zakona
               olajšajo urejanje nekih odprtih vprašanj, ki izhajajo iz situacije, ki je sicer v
               obrazložitvi korektno napisana, ki pa je ni mogoče urediti na način, da se prenese
               premoženje, ampak na način, da se zares uredijo ustanoviteljske pravice in
               obveznosti. Problem je v javnih zavodih, ki so povezani z amandmajem, ki jih ta zakon
               oziroma, ki jih ta rešitev prinaša, so povezani s tem, da je že deset let neka
               začasna ureditev, kjer se čaka po eni strani nacionalni kulturni program, po drugi
               strani, da občine na novo definirajo svoje obveznosti do zavodov, ki so jih
               ustanovile njihove predhodnice. Za tem se bo ta proces ali veriga poskusov prekinil
               in bo hipotetično lahko prišlo do podržavljanja še enega pomembnega segmenta v
               posledici, ne samo s to rešitvijo.</p>
               <p>Sicer je pa tekst, tudi če se s tem namenom strinjamo, da v bistvu okoli ovinka
               državi obesimo določene javne zavode, hkrati z njihovim premoženjem, je stvar tako
               napisana, da je ravno tako problematična. Problematična je dvakrat. Najprej, ker v
               bistvu podržavi realno premoženje. Temu se lahko kdorkoli upre in tu gre za, bom
               rekel kljub vsemu znatne zneske, če govorimo o vrednosti tega premoženja. Seveda je
               pa problematično tudi v nekih posebnih situacijah, ko javni zavodi svojo dejavnost
               opravljajo na premoženju, ki ni last občine oziroma ni last države. Povedal bom, da
               ne bo to izgledalo tako hipotetično, za primer, ki se sicer ne bi zgodil. Verjetno pa
               bi se dalo dobiti tudi primere, ki bi se zgodili in bi se pokazalo, da je to narobe.
               Gledališki muzej, katerega ustanovitelj je Republika Slovenija in tudi kompleten
               insert, deluje v prostorih, ki so v lasti občine. En del njihove dejavnosti, mislim,
               da pogodbeno, teče celo v privatnih prostorih. Dopustimo možnost, da je to
               hipotetična situacija, je pa niz situacij, ko javni zavodi najemajo določene prostore
               na recimo prostem trgu in z njimi upravljajo. Ta zakon bi potem, če bi ga dobesedno
               razumeli, razlastil tudi privatne lastnike, ne samo občine oziroma državo, če bi kje
               prišlo do te zamenjave. Zato svarim pred to rešitvijo in menim, da je potrebna
               razprava o tem takrat, ko bo prišel na vrsto zakon, ki poskuša urediti mrežo teh
               javnih zavodov in ustrezno infrastrukturo na področju kulture oziroma, ko bo prišel
               na vrsto eventualno nacionalni program, ki bo določil politiko na tem področju.</p>
               <p>Nikakor pa ni potrebno za delovanje teh javnih zavodov to, da imajo zmeraj lastno
               premoženje. Ta rešitev pa to predpostavlja, da z nečim upravljajo. Javni zavod lahko
               svoj program izvaja v najetih prostorih. V tem primeru so obveze ustanoviteljev ali
               pa sofinancerjev, kot že hočete, jasno tudi do stroškov, ki nastanejo s temi najemi.
               In menim, da je ta diskusija nepotrebna, ker ne rešuje tistega najbolj bistvenega, to
               je odnosa ustanoviteljev do ustanov, ki so jih ustanovili. To je ključ diskusije.
               Hvala lepa.</p>
            </sp>
            <sp xml:id="SDZ3-Redna-14-2002-03-20.sp35">

               <speaker>PREDSEDNIK BORUT PAHOR:</speaker>

               <p>Hvala lepa, kolega Školč. Po vrsti bom dal besedo kolegu mag. Vizjaku, kolegu
               Čeligoju, kolegu Mogetu. Je želel še kdo prej besedo, pa sem ga spregledal? <stage>(Ne.)</stage>
               Gremo po vrsti, kolega mag. Vizjak.</p>
            </sp>
            <sp xml:id="SDZ3-Redna-14-2002-03-20.sp36">

               <speaker>MAG. ANDREJ VIZJAK:</speaker>

               <p>Hvala lepa. Socialdemokratska stranka in Nova Slovenija smo predlagali amandma k 10.
               členu in sicer, da se spremeni 2. točka prvega odstavka 80.a člena. Gre pa za to, da
               želimo na podlagi predlagane spremembe, da se te določbe o postopkih prodaje
               uporabljajo tudi za prodajo finančnega in stvarnega premoženja države oziroma občine
               v gospodarskih družbah, v katerih ima država večinski ali pretežni delež in prav tako
               tudi v njihovih hčerinskih družbah, kadar ima država oziroma družba mati v njej
               večinski ali pretežni delež.</p>
               <p>Gre pa enostavno povedano za to, da menimo-recimo, en primer, ki ga je tudi že kolega
               Bajuk omenil, primer podjetja, ki je v 100-odstotni lasti podjetja, ki je v državni
               lasti. Menimo, da tudi za prodajo tega podjetja, primer je to-recimo- Simobil v
               primeru Telekoma, da tudi v tem primeru je to predmet prodaje v skladu z določbami te
               novele zakona.</p>
               <p>Gre namreč za podobno vprašanje in menimo, da gre za državni denar oziroma gre za
               državno premoženje in seveda tudi, po naši oceni, mora biti prisoten podoben postopek
               in podobna načela tudi za prodajo tega premoženja. Hvala.</p>
            </sp>
            <sp xml:id="SDZ3-Redna-14-2002-03-20.sp37">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Čeligoj, za vami kolega Moge.</p>
            </sp>
            <sp xml:id="SDZ3-Redna-14-2002-03-20.sp38">

               <speaker>VOJKO ČELIGOJ:</speaker>

               <p>Hvala lepa za besedo. 3. točka drugega odstavka v 80.b členu zakona govori o prenosu
               opuščenih vojašnic v last pravni osebi javnega prava, če je to ekonomsko utemeljeno.</p>
               <p>Amandma, ki ga predlagam, sledi temu razmišljanju in razširja krog možnosti še na
               logično funkcionalno zemljišče okoli opuščenih vojašnic, sicer ne bi bilo dostopa do
               objekta, ter vključuje še druge objekte, ki so opuščeni, tako stražarnice, skladišča,
               hale, hleve, domove, ambulante in zemljišča, za katere bo pravna oseba utemeljila ne
               samo ekonomski, ampak tudi razvojni program uporabe teh objektov. Amandma podpirata
               vlada in matični odbor. Pričakujem tudi podporo poslancev. Hvala lepa.</p>
            </sp>
            <sp xml:id="SDZ3-Redna-14-2002-03-20.sp39">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Moge.</p>
            </sp>
            <sp xml:id="SDZ3-Redna-14-2002-03-20.sp40">

               <speaker>RUDOLF MOGE:</speaker>

               <p>Predsednik, hvala lepa za besedo. Mislim, da bi bilo treba sprejeti ta amandma
               skupine poslancev s prvopodpisanim Cirilom Puckom zaradi tega, ker lastninska pravica
               oziroma ustanovitveni akti javnih zavodov na področju kulture niso urejeni. Tako ni
               urejena praviloma zakonodaja ne na področju posebej kulture, - ta stvar se bo zdaj
               izboljšala, če bomo sprejeli spremembe in dopolnitve zakona o uresničevanju javnega
               interesa - ne na področju šolstva ni urejena z zakonom o organizaciji in financiranju
               - torej organizacij s področja šolstva -, niti ne organizacij s področja
               raziskovanja. V tem prehodnem obdobju bi zato bil tak člen, kot je tukaj, neko
               olajšanje vsaj državi in lokalni skupnosti, ki imajo interes, da bi to problematiko
               rešili. Zdi se mi, da zaradi napačnih odločitev državnega zbora v preteklosti pri
               sprejemanju zakona o financiranju občin, pri sprejemanju zakona o izvajanju proračuna
               so nekatere organizacije, ali pa vsaj večinoma, s področja kulture take, da nimajo
               urejenega tega statusa. Zdi se mi, da prenos, to je proces urejanja statusa teh
               javnih zavodov s področja kulture, spominja na trud pri obujanju mrličev.</p>
               <p>Mislim, da če bi to stvar sprejeli, da bi te reči presegli, in sicer na ta način, da
               bi se sprejel amandma, ki ga je Ljudska stranka podala, tako da bi se tekst glasil,
               da se sporazumno neodplačno prenese ta stvar. To se pravi, na eni strani mora biti
               lokalna skupnost, na drugi strani pa država. Bodisi, da se prenese premoženje z
               lokalne skupnosti na državo, bodisi pa obratno, in se mi zdi tudi to, kar je kolega
               Školč povedal, do neke mere upravičeno, tako da bi predlagatelji tega amandmaja
               zadnji del amandmaja, torej besede "s katerimi ta javni zavod upravlja" nadomestili
               "katerega lastnici sta"; torej prenašata tisto premoženje, katerega lastnici sta, ne
               s katerim tak javni zavod upravlja, in bi bilo potem zadoščeno tudi pravni dikciji
               tega in bi bila vsebina tega amandmaja taka, da bi bil možen prenos ustanoviteljskih
               pravic v sferi, v kateri je tako vlada za to, in v sferi, v kateri je cel občinski
               svet za to.</p>
               <p>Veste, da pri prenosu lastnine občinskega sveta mora biti tam dvotretjinska večina
               celo občinskega sveta, da izglasuje potem tak odlok, na podlagi katerega bi bil ta
               prenos možen. Tako se mi zdi, da so varovalke dokaj dobro vgrajene in bi s tem
               nekoliko olajšali, dokler ne bo sprejeta nova zakonodaja, ta prenos in ne bi bili
               zavodi na področju kulture zaradi politike, ki se je vodila v preteklosti na področju
               kulture, še zdaj napol invalidni.</p>
               <p>Kar se tiče statusa. Vemo, da so občine, kot je v obrazložitvi napisano,
               ustanoviteljice teh javnih zavodov, celoten kapital za delovanje teh zavodov pa daje
               država. Kot primer naj navedem, recimo, ker mi je dobro poznan, slovensko narodno
               gledališče v Mariboru - država daje milijardo 700, občina daje 2 milijona za
               funkcioniranje tega gledališča, s tem da ima občina popolnoma vse pravice pri tem,
               kako se bo ta denar tam razporejal, kam bo šlo, koga bodo nastavili in tako naprej.
               In zdi se mi, da je to ena izmed nekvalitetnih rešitev, za katere je s sprejemanjem
               zakonodaje v preteklosti kriv tudi državni zbor, in zato vas vse, spoštovane poslanke
               in poslanci, prosim, da bi ta amandma, z amandmajem, ki ga je vložila Ljudska
               stranka, sprejeli.</p>
            </sp>
            <sp xml:id="SDZ3-Redna-14-2002-03-20.sp41">

               <speaker>PREDSEDNIK BORUT PAHOR:</speaker>

               <p>Replika, kolega Školč.</p>
            </sp>
            <sp xml:id="SDZ3-Redna-14-2002-03-20.sp42">

               <speaker>JOŽEF ŠKOLČ:</speaker>

               <p>Seveda, z amandmajem, ki ga je vložila Ljudska stranka, ne rešujemo tega, ko javni
               zavodi upravljajo s premoženjem, ki ni občinska oziroma državna last.</p>
               <p>Znotraj tega se postavlja tudi vprašanje, ali imajo te občine, ustanoviteljice
               javnega zavoda, med sabo razdeljene obveznosti, kar se tiče, na primer, tudi
               mariborskega gledališča ali pa kakšnega drugega, kjer to ni urejeno. Vendar s
               sprejetjem tega amandmaja odpade eden od treh očitkov, ki sem jih podal, da ni mogoče
               vsega premoženja, s katerim se upravlja, poljubno prenašati naprej in nazaj.</p>
               <p>S kolegom Mogetom se strinjam, da so velike težave pri zagotavljanju finančnih
               sredstev oziroma obveznosti, ki jih imajo ustanovitelji do svojih ustanovljencev.
               Ampak te velike težave so predvsem povezane ne s participacijo države, kolikor je
               meni poznano, pač pa s participacijo občin, naslednic ustanoviteljic. S tega vidika
               pomeni to, če vzamemo primer SNG DramaMaribor, naslednje: da bo država posledično
               morala poskrbeti tudi za infrastrukturo, ne samo za program, ampak bo morala plačati
               ambiciozne načrte za nadaljnjo prenovo gledališča. Iz zgodovine vam lahko povem, da
               se ti načrti štejejo v milijardah. In da do tega ni prišlo do sedaj, ni bila kriva
               država, ker je bila pripravljena zagotoviti svoj del sredstev, ampak ni bila sposobna
               svojega dela zagotoviti občina Maribor. S to - recimo ji v navednicah - "transakcijo"
               se bo zgodilo to, da bo Maribor velikodušnopodaril gledališče z vsemi stavbami državi
               in v naslednjem trenutku zahteval, ker je to v celoti v državni lasti, da ne
               participira več pri izgradnji gledališča. Če to hočemo, potem velja to podpreti. Sam
               mislim, da to ni prav, ker v tem primeru je potem treba to narediti, ni korektna
               primerjava z Dramo v Ljubljani, ki je nacionalno gledališče, ampak je korektna
               primerjava z Mestnim gledališčem Ljubljanskim.</p>
               <p>Mestno gledališče Ljubljansko je, kot veste, v prostorih, ki jih zadeva zahteva po
               denacionalizaciji, ker so zasedli del samostana. V tem trenutku ta postopek ni
               končan, izida seveda ni mogoče napovedati. Tega prenosa zares ni mogoče narediti. To
               je, recimo, primer, o katerem sem govoril. Ampak, če država sfinancira kompletno
               gradnjo mariborskega gledališča, potem bo jasna zahteva ljubljanske mestne občine, da
               se to tudi naredi za mesto Ljubljana in tako naprej.</p>
               <p>Zato se mi zdi, da... Lahko bi vam govoril še o drugih posledicah in drugih primerih,
               ampak s kolego Mogetom se strinjam v toliko, da je to velik problem, ampak da je to
               treba reševati znotraj zakonodaje s področja kulture. Strinjam se in obžalujem, da
               del rešitev, ki jih je državni zbor prinesel čez sprejetje zakonov, ki so urejali
               financiranje občin, ni uredil tega, ampak /Znak za konec razprave./ - da dokončam
               stavek - težave na tem področju ne izhajajo iz tega, ampak iz politike, ki jo je
               zapustila samoupravna interesna skupnost za področje kulture. In ni pustila niti
               zapisnika o tem, kako se te stvari prenašajo, ampak je del zavodov prenesla začasno v
               financiranje države, druge pa prepustila občinam. In to je dediščina, bom rekel,
               tistih odločitev, ne pa državnega zbora v zadnjih dveh mandatih. Hvala lepa.</p>
            </sp>
            <sp xml:id="SDZ3-Redna-14-2002-03-20.sp43">

               <speaker>PREDSEDNIK BORUT PAHOR:</speaker>

               <p>Hvala lepa, kolega Školč. Imamo dve repliki. Najprej kolega Moge, za njim kolega
               Drobnič. Kolega Moge.</p>
            </sp>
            <sp xml:id="SDZ3-Redna-14-2002-03-20.sp44">

               <speaker>RUDOLF MOGE:</speaker>

               <p>Hvala lepa, predsednik za besedo. Ne bi se omejil na SNG v Mariboru, ki je zopet
               predmet obravnav v državnem zboru, kot je bil takrat predmet obravnav v državnem
               zboru, ko je gospod minister Jožef Školč bil na kulturi in ko je poskušal rešiti
               problem statusa kulturnih zavodov prek zakona o financiranju občin in kako je ta
               projekt pa padel na ustavnem sodišču, vsi vemo.</p>
               <p>Meni, spoštovani kolegi, pravljice ne pomagajo. Šest let se status SNG v Mariboru
               rešuje. Šest let. 27 fasciklov materiala je že. In ta država bo enkrat končno morala
               potegniti neke poteze in te statuse urediti. Ne samo tu, ampak tudi v Novi Gorici.</p>
               <p>Vlada je s svojimi pristojnostmi potegnila določene stvari. In meni se zdi, da se
               počutim popolnoma razočaranega nad tem, da mi, ki smo imeli ministrstvo v oblasti,
               smo imeli zakonodajo vso v oblasti, šest let ne moremo kakih reči rešiti. Ampak to
               naša notranja stvar.</p>
               <p>Zopet se opravičujem, da se LDS med sabo tukaj kolje in poskuša neke reči urediti
               tako, da bi lahko ljudje na enem delu Slovenije lahko v miru živeli. Nič drugega ne
               bi, torej poprosim vas, da to podprete. Gre tudi za gledališče v Novi Gorici, bo šlo
               tudi za druge javne zavode. In mislim, da bomo sposobni narediti takšno zakonodajo
               tudi v ostalih področjih, da bomo enkrat na kulturi lahko naredili red.</p>
               <p>Spoštovani kolega, gospod Školč, kulturnemu tolarju, s katerim sva s Samom Bevkom v
               tem državnem zboru nosilo hrbtenico, ko ste vi bili minister, mi je bilo "urbi et"
               povedano, da se bo začela izgradnja SNG v Mariboru, stare dvorane, ker se je podirala
               in je igralcu skoraj na glavo omet padel in je inšpekcija zaprla tisto dvorano. In
               tam je bilo povedano, po tistih cenah, da je bilo to milijardo 200. Vi ste dali tudi
               "žegen" na tisti zakon. In to, ko so bile pogodbe podpisane in če so pogodbe
               podpisane, bo verjetno ena in druga stran to pogodbo izpolnila. In mislim, da pri tem
               amandmaju zdaj, ne gre samo za to, kar vi hočete prenesti in zdaj mene stigmatizirati
               s tem, kaj je kdo porabil denarja - bom zelo kratek - ampak gre za vse javne zavode
               na področju kulture, na področju šolstva, ker so nekatere občine dale zemljišča, ker
               so nekatere občine dale neodplačno stavbe in so se lahko zidale, kot je mariborska
               občina neodplačno dala celo stavbo rektoratu, da se je ta sezidal. In mislim, če bomo
               mi s takšnimi parcialnimi rešitvami v državnem zboru vse te aktivnosti poskušali
               blokirati, potem pa blokirajmo, pa rečemo, da blokiramo te stvari.</p>
               <p>Sam pa za to ne bi bil in bi pustil, dokler ni zakonodaja, zakon o organizaciji
               raziskovalne dejavnosti, spremembe in dopolnitve zakona vzgoje in izobraževanja. In
               potem še ta zakon, ki ga imamo zdaj na redu, v četrtek, to je zakon o uresničevanju
               javnega interesa na področju kulture. Dokler ti te stvari ne uredijo, pustimo vsaj
               nišo lokalnim skupnostim in pustimo vsaj nišo državi, da te stvari uredijo po svojih
               zmožnostih. Lepo bi prosil, če se ne bi več ob tem amandmaju zopet omenjalo
               gledališča v Mariboru, naj to minister rešuje pa državni zbor, ampak da gledamo na
               vse javne zavode s področja kulture.</p>
            </sp>
            <sp xml:id="SDZ3-Redna-14-2002-03-20.sp45">

               <speaker>PREDSEDNIK BORUT PAHOR:</speaker>

               <p>Dobro. Seznam prijavljenih replik se je podaljšal. Po vrsti bodo dobili besedo:
               kolega Drobnič, kolega Pucko in kolega Malovrh. Prosim, kolega Drobnič.</p>
            </sp>
            <sp xml:id="SDZ3-Redna-14-2002-03-20.sp46">

               <speaker>MAG. JANEZ DROBNIČ:</speaker>

               <p>Hvala lepa za besedo. Očitno ta debata kaže, da se reševanje tega področja odvija še
               po starem konceptu, starem vzorcu. Pravzaprav, saj je vse naše, in potem neodplačno
               prenašamo tja in nazaj. Zdaj, kdaj, v katerih primerih bo neodplačno, v katerih
               pravzaprav ne, in kdo je upravičen do neodplačnega pa kdo ni upravičen - tu odpiramo
               neko dilemo. Če je nekdo soustanovitelj in je drugi - ali pa ne vem - še tretji
               partner kot soustanovitelj, vsak pač da tisto, kar sta se dogovorila, in to skupno
               premoženje. In v kontekstu tega seveda imata ustanoviteljske pravice in tudi
               odločanje. Namreč, lastnina je hudo pomembna pri tem, ker nosi tudi upraviteljske
               pravice. Pri zakonu o zavodih je to malo težje, zato ker niso lastninska razmerja v
               okviru tega kapitala določena. In očitno bomo morali v tej naši državi še marsikaj
               drugega postoriti. Meni se tu odpira vprašanje, v katerih primerih se bo to delalo in
               v katerih se ne bo, in potem bomo imeli kaj čudno politiko podpore kulture ali pa
               nepodpore kulture v Sloveniji.</p>
               <p>Tako ni mogoče tega reševati na način zanikanja lastninskih pravic. In ta amandma
               ali pa celotno reševanje kaže na to - zanikanje lastninskih pravic, ki so v
               kontekstu, v ozadju tega tudi upraviteljske. Torej zato menim, da tak način
               razreševanja ni primeren. Da bi pa reševali z besedico "sporazumno", pa seveda
               ničesar ne uredimo, ker zakon o zavodih pač določa, kako se te stvari naredijo, in bi
               tu posegali.</p>
               <p>Sicer bi pa ob tej priložnosti prosil vlado, da pove svoje stališče in kaj bo
               zagovarjala. Hvala lepa.</p>
            </sp>
            <sp xml:id="SDZ3-Redna-14-2002-03-20.sp47">

               <speaker>PREDSEDNIK BORUT PAHOR:</speaker>

               <p>Hvala lepa. Besedo dajem kolegu Pucku, za njim kolegu Malovrhu. Prosim.</p>
            </sp>
            <sp xml:id="SDZ3-Redna-14-2002-03-20.sp48">

               <speaker>CIRIL PUCKO:</speaker>

               <p>Hvala lepa, gospod predsednik. V bistvu je moj del razprave vezan na že osnovno
               besedilo 80.b člena, v katerem je vlada predlagala načelo odplačnosti odtujitve, v
               prvem odstavku in v drugem odstavku izjeme od tega pravila. In amandma, ki ga je
               vložila skupina poslancev, se v bistvu navezuje na ta drugi odstavek 80.b člena v
               smislu razrešitve, kot je bilo že povedano. Zato predlagam, da, kot je kolega pred
               mano že navedel, da vlada tako v zvezi s tem amandmajem kot v zvezi z amandmajem, ki
               ga predlagata dve poslanski skupini, da svoje mnenje prav iz razloga, da bi se lažje
               odločali, in s tem v bistvu prišli do odločitve, ki je lahko boljša, kot je tista, ki
               je predlagana v osnovnem besedilu predloga vlade. Hvala.</p>
            </sp>
            <sp xml:id="SDZ3-Redna-14-2002-03-20.sp49">

               <speaker>PREDSEDNIK BORUT PAHOR:</speaker>

               <p>Dobro. Zdaj dajem besedo še kolegu Malovrhu, potem bomo pa vlado vprašali, če želi
               podati svoje mnenje. Izvolite.</p>
            </sp>
            <sp xml:id="SDZ3-Redna-14-2002-03-20.sp50">

               <speaker>JURIJ MALOVRH:</speaker>

               <p>Hvala lepa za besedo. Mogoče bi samo toliko dodal v podporo gospodu Mogetu in pa
               tudi glede na razpravo gospoda Školča, da mogoče malce preveč črnogledo gleda
               nekatere stvari glede na upravljanje funkcije v prejšnjem obdobju, kajti prav ta
               amandma in pa ta besedica "sporazumno" marsikatero zadevo rešuje pri teh odnosih,
               kajti saj tukaj ne samo minister, pa ne samo župan, ampak tukaj sodeluje tudi
               občinski svet in ljudje v kraju, kjer živijo, da se ta zadeva dejansko sporazumno
               uredi.</p>
               <p>Mogoče bi predlagal samo toliko, da bi v tretjem branju vlada dikcijsko še
               spremenila ta amandma tudi toliko, da se nanaša na tisti del, katerega plačnik pač
               nekdo je in bi zadeva verjetno še toliko in toliko lažje šla skozi. Bo pa marsikateri
               problem s tem amandmajem, s tem 80.b členom in s temi dodatki marsikatera zadeva v
               občini razrešena, zlasti pa, ker se razrešujejo tudi zadeve okoli ustanoviteljskih
               pravic v občinah, kjer so zdaj občine, glede na delitev, soustanoviteljice in bo na
               ta način tudi ta zadeva v tem kontekstu lažje rešena.</p>
            </sp>
            <sp xml:id="SDZ3-Redna-14-2002-03-20.sp51">

               <speaker>PREDSEDNIK BORUT PAHOR:</speaker>

               <p>Hvala lepa, kolega Malovrh. Tako smo izčrpali nastope poslank in poslancev. Želi
               vlada dati svoje stališče do dveh vloženih amandmajev? Kolega Drobnič in kolega Pucko
               sta spraševala po njih. Prosim.</p>
            </sp>
            <sp xml:id="SDZ3-Redna-14-2002-03-20.sp52">

               <speaker>HELENA KAMNAR:</speaker>

               <p>Hvala lepa. Podala bi stališče do tega amandmaja skupine poslancev. Predlog, ki ga
               je vlada v 80.b členu zapisana, temelji na odločitvi, da je zakon na posameznem
               področju tisti, ki naj uredi ustanoviteljstvo posameznih javnih zavodov. Torej, s
               področnim zakonom mora biti dogovorjeno oziroma določeno, katere javne zavode bo
               ustanavljala občina, katere bo ustanavljala država. Ta amandma razumemo kot neko
               vmesno fazo do trenutka, ko zakon na področju kulture še ni sprejet.</p>
               <p>Res je, da je pravzaprav rešitev, ki je z amandmajem predlagana, lahko past, zaradi
               tega, ker če mi želimo res rešiti samo dve zadevi, ki sta v tem hipu odprti, potem bi
               človek še razumel takšno odločitev. Vendar nikjer ni opreke, da se v tem obdobju -
               gledam na ta 80.b člen v povezavi s 17. členom, ker je bil tudi tako vložen - nikjer
               ni rečeno, da se ne bo v tem letu, ki je tu dano na voljo, zgodilo karkoli in
               kjerkoli. Mislim, da je opozorilo gospoda Drobniča, ki pravi, da vendar gre tu za
               lastninske pravice, ki so enkrat v rokah države, drugič pa v rokah občine, da tu ne
               smemo kar poenostavljati zadeve in se zdaj nekaj dogovoriti, kako bo to prešlo z
               občine na državo oziroma obratno.</p>
               <p>Tako se vlada tu vendar nagiba k temu, da je v področnem zakonu zadeva jasno
               postavljena in se zadeve rešijo na tistem mestu.</p>
               <p>Naj opozorim tudi na odločbo ustavnega sodišča, takrat, ko je prišlo do spremembe
               sistema financiranja javnih zavodov s področja kulture prek zakona o izvrševanju
               proračuna. Ravno to, da je bilo to urejeno v zakonu o izvrševanju proračuna in ne v
               področni zakonodaji, je bilo z vidika ustavnega sodišča sporno. Zato se mi zavzemamo,
               da to uredi področna zakonodaja. Hvala.</p>
            </sp>
            <sp xml:id="SDZ3-Redna-14-2002-03-20.sp53">

               <speaker>PREDSEDNIK BORUT PAHOR:</speaker>

               <p>Hvala lepa za to stališče. Želite dopolniti povedano? Prosim. O drugem amandmaju.
               Izvolite. Potem pa gospod Školč naprej.</p>
            </sp>
            <sp xml:id="SDZ3-Redna-14-2002-03-20.sp54">

               <speaker>IGOR KUŠAR:</speaker>

               <p>Hvala lepa. Stališče, ki bi ga želel povedati, je stališče k predlaganem amandmaju k
               10. členu, ki ga predlagala poslanska skupina Socialdemokratske stranke in poslanska
               skupina Nove Slovenije.</p>
               <p>Uvodoma bi rad rekel, da smo obširno diskusijo na to točko opravili tudi že na
               odboru, tako da bom samo povzel stališče, ki tega amandmaja ne podpira. Razlogi,
               zakaj ne podpiramo tega amandmaja, so pravne in ekonomske narave. Predlog, da bi
               novela zakona veljala tudi za vse hčerinske družbe je po našem mnenju pravno
               problematičen in sporen. Kajti, temeljna pravna norma, ki smo jo zasledovali pri
               oblikovanju novele zakona, je ta, da o prodaji kapitalske naložbe ali druge oblike
               premoženja, odloča lastnik. Lastnik hčerinske družbe v gospodarski korporaciji ni
               država, ampak je krovno podjetje oziroma družba, ki ima iz tega naslova vse
               korporacijske in lastniška upravičenja.</p>
               <p>Menimo, da je edina možnost, da napravimo pravni spregled tega dejstva takrat, ko
               govorimo o tako imenovanih holdingih. To pomeni, o krovnih družbah, ki so narejene v
               principu zaradi tega, da imajo v svoji lasti hčerinska podjetja. Takrat je po našem
               mnenju dovolj močna pravna osnova za to, da spregled te funkcije lastništva naredimo.
               To smo naredili že v uredbi o prodaji,o postopkih prodaje državnega premoženja, in se
               konkretno izvaja že v privatizacijskih postopkih, ki tečejo v okviru sistema
               Slovenskih železarn, kajti Slovenske železarne so holdinško podjetje. Torej imamo
               situacijo, v kateri krovno podjetje pravzaprav ne opravlja nobene dejavnosti, kajti
               vse dejavnosti se opravljajo v hčerinskih družbah. Takrat je po našem mnenju pravno
               možno in ekonomsko upravičeno ter logično, da veljajo postopki tudi za prodaje
               hčerinskih družb.</p>
               <p>V drugačnih situacijah, kadar govorimo o normalnih korporacijah - vzemimo primer
               banke - takrat upravljanje s premoženjem te korporacije ureja zakon o gospodarskih
               družbah. Po našem mnenju bi s tako novelo bistveno kršili zakon o gospodarskih
               družbah. Hkrati je pa treba ugotoviti, da bi takšen zakonski predlog povzročil v
               praksi situacije, ki jih ne bi bilo mogoče izvajati. V praksi imamo, recimo, primer,
               ko je banka lastnica investicijske družbe, KB Infond, ki se dnevno ukvarja s prodajo
               premoženja, ki ga ima v svojem portfelju, in bi seveda postopki in procedure, kakršne
               so predvidene v tem zakonu, povsem onemogočale normalno poslovno dejavnost.</p>
               <p>Iz teh razlogov tega predloga amandmaja ne podpiramo.</p>
            </sp>
            <sp xml:id="SDZ3-Redna-14-2002-03-20.sp55">

               <speaker>PREDSEDNIK BORUT PAHOR:</speaker>

               <p>Hvala lepa. Zdaj... Ja, saj po vrsti bomo dali besedo, tako kot ste se prijavili.
               Namreč, kolega Školč je, mislim, da dvignil roko prvi, potem kolega Kremžar, če ne
               bom naredil krivice kolegu Mogetu, ki je za njim, in če prav vidim, kolega dr. Bajuk,
               želite tudi besedo? Ja, ampak... Ne, ne, po vrsti, ker imajo vsi repliko Najprej
               kolega Školč. Tudi vi, dr. Bajuk, boste dobili možnost. Najprej kolega Školč.</p>
            </sp>
            <sp xml:id="SDZ3-Redna-14-2002-03-20.sp56">

               <speaker>JOŽEF ŠKOLČ:</speaker>

               <p>Upam, da s tem, kar se zmeraj navezuje na tisto, kar je bilo rečeno, spet ne bom koga
               po nepotrebnem razburil, vendar izbiram samo tiste primere, ki so bili omenjeni; če
               bi bili drugi, bi te iste stvari lahko na drugih povedal. S tem se, bom rekel,
               opravičujem tudi kolegu Mogetu, če misli, da je tu kaj osebnega - ni!</p>
               <p>V tem trenutku bi rad polemiziral z mnenjem kolega Malovrha o tem, da je sporazumno
               možno to razrešiti. Dovolite, da iz izkušenj v to podvomim, ker tudi vse tiste
               rešitve, ki so kasneje propadle na ustavnem sodišču, niso pa tako neslavno propadle,
               kot bi se v tem trenutku rado povedalo, ker so vsakič delovale za poln čas, kot je
               veljal zakon;vsakič je to veljalo za eno leto in ustavno sodišče je to razveljavljalo
               za prihodnje leto, da se razumemo. Tisto leto je bilo pa zmeraj mišljeno zato, da bi
               bil dosežen sporazum, kako naprej. In sporazum je bil zmeraj blokiran, in tisto, na
               kar bi vas rad tu opozoril, blokiran je bil s strani tudi tistih dveh občin, ki naj
               bi bile zdaj nagrajevane. Ene po nemarnem ne bom omenjal, druga je pa Gorica. So pa
               še tretje. S tega vidika se mi zdi potem precej sporno, da mi kot parlament
               pravzaprav v imenu tega,da se bodo sporazumeli, podpremo tiste, ki so doslej vse
               sporazume zavračali.</p>
               <p>V primeru Gorice ne bom govoril o gledališču, da ne bi spet koga razjezil, čeravno je
               sporno, zakaj Primorsko dramsko gledališče ja, neka druga, ki prej niso bila našteta,
               pa ne. Govoril bom o sedežu muzeja v Gorici, ki je pokrajinski muzej in kjer je bil
               sporazum praktično dosežen in je bila večina občin pripravljena sprejeti svoje
               obveznosti, občina Tolmin pa je bila pripravljena prevzeti svoje obveznosti in dodati
               denar, ampak je to blokiral muzej s pomočjo občine Gorica. Se pravi, tudi tam kjer je
               bil nekdo pripravljen narediti več za področje kulture, je, bom rekel, ta
               nedotakljiva infrastruktura, povedal sem, iz katerih časov, to omejevala. Zato
               dvomim, da bo to "sporazumno" kaj reševalo, ampak bo omogočilo - zdaj bom pa zelo
               grob - da tisti, ki sistematično in stalno pritiskajo, da se večji del bremen prenese
               na državo, da jih v okviru tega člena tudi prenesejo. Kar pomeni, da bo imelo
               ministrstvo za kulturo naslednje leto velike težave, ker bo imelo več obveznosti do
               teh zavodov, proračun je pa že tako ali tako sprejet. Tudi to pomeni.</p>
               <p>Opravičujem se, ker razmišljam na tako jasen način, sem pa zadovoljen s pojasnilom in
               stališčem ministrstva oziroma vlade, ker to kljub vsemu mogoče tiste, ki se včasih
               bolj zanesejo na stališče vlade, kot teh, ki med sabo polemizirajo, lahko prepriča v
               to, da to ni niti pravo mesto, niti dobra rešitev.</p>
            </sp>
            <sp xml:id="SDZ3-Redna-14-2002-03-20.sp57">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kremžar, vi imate zdaj besedo, za vami kolega Moge.</p>
            </sp>
            <sp xml:id="SDZ3-Redna-14-2002-03-20.sp58">

               <speaker>LEOPOLD (LEO) KREMŽAR:</speaker>

               <p>Hvala lepa. Za vsako rečjo, ki jo sprejemamo v tem parlamentu, seveda vsi vidimo še
               nekaj možnih posledic in možnih vzrokov za takšne zapise, za takšne predloge. Tudi v
               tem primeru je tako. Mislim sicer, da je to lepo in prav, da razmišljamo na tak
               način, vsaj po moji oceni. Ni pa prav, da vsako stvar na nek način tudi zbanaliziramo
               na zelo konkreten primer: ta in ta, saj vendar ne pišemo, ali pa ne bi smeli pisati,
               zakonov za ta in ta primer, za to in to zavarovalnico, za toin to gledališče, za to
               in to, takšno ali drugačno firmo. Če to delamo, je to narobe! Seveda, se posledično
               dogaja, da ima vpliv na to in drugo in tretje. Enako je v tem primeru. Mi govorimo o
               vseh drugih rečeh, razen ne govorimo o tem, kaj piše v tem amandmaju in kaj piše v
               obrazložitvi. V amandmaju piše zelo jasno, povezuje se pa z dopolnilnim amandmajem,
               ki odpravlja težave, ki jih kolega Drobnič vidi, ki so seveda realne. Tudi sam vidim
               realno te težave. Ampak, ta sporazum, odnos, govori ravno o tem, da nič ni na silo,
               nič ni nacionalizacije, ničesar ni takšnega, ampak tam, kjer je interes
               obojestranski, se izkaže, se tudi zgodba naredi.</p>
               <p>Mislim, da je amandma spisan zelo v redu, podpisal ga je prvopodpisani Ciril Pucko in
               ostali podpisniki. Opravičujem se, da prebiram, ampak moram prebrati, ker edini
               način, da povem to, kar želim, piše tu notri. Če država prenese svoje ustanoviteljske
               pravice o javnem zavodu na občino-oziromaobratno, da ne berem vsega - se neodplačno
               prenese tudi stvarno premoženje." Toje bistvo te zgodbe. Bistvo zgodbe je v tem, kar
               piše potem v obrazložitvi. Da ni možno eno ali z druge strani prenesti samo pravice,
               ne pa prenesti tudi tega premoženja. To piše tukaj. In v obrazložitvi zelo jasno
               piše, da je to zaradi tega, da seveda s temi pravicami gre tudi premoženje. To je
               bistvo tega amandmaja. In to je bistvo tega, kar hoče ta amandma doseči. Ampak
               seveda, ob upravičenih pomislekih in zato je skupina SLS vložila dodatni amandma, ga
               ne more pa nekdo zdaj nekaj - bom zelo grobo rekel- nacionalizirati in vzeti nekomu
               nekaj. Ne gre to. Ne more vzeti in je prav tako. Zato je ta dodatek zelo pomemben v
               drugem amandmaju, "sporazumno", kar pomeni: tam, kjer se pokaže ta interes, kjer
               država ugotovi svoj interes, da prenese del premoženja na občino in obratno, kjer
               občina ugotovi ta interes. In oba imata interes: tisti, ki daje, in tisti, ki
               sprejema. Tam pa se ta interes izrazi ne samo v ustanovitvenih pravic, ampak tudi v
               premoženju, o katerem se govori, v katerokoli smer gre zadeva.</p>
               <p>In zaradi tega, ker se mi zdi, da je to korektno in pošteno, bom to zadevo podprl,
               pa ne glede na to, ali kdo vidi in ali res kdo ima za bregom, - da tako rečem - kaj
               drugega, kot je tu napisano. Mislim, da tako, kot je napisano, je dobro. Hvala
               lepa.</p>
            </sp>
            <sp xml:id="SDZ3-Redna-14-2002-03-20.sp59">

               <speaker>PREDSEDNIK BORUT PAHOR:</speaker>

               <p>Hvala vam, kolega Kremžar. Besedo ima zdaj kolega Moge, za njim ima besedo...</p>
            </sp>
            <sp xml:id="SDZ3-Redna-14-2002-03-20.sp60">

               <speaker>RUDOLF MOGE:</speaker>

               <p>Hvala lepa predsednik. Zdi se mi upravičeno, da kot poslanec, ki mu je pač bližja
               kultura, znanost in izobraževanje, se bom zavzemal, da bomo sprejemali takšne zakone,
               ki bodo omogočili normalno delovanje v tej državi. Zdi se mi pa, da je vlada tudi
               tokrat pač bolj gledala na varnost kot pa na razcvet države. Drugače si ne znam
               predstavljati, da je samo v 80. členu pod 3. točko rekla, da se lahkoneodplačno
               prenese vojašnica, ki se prenaša v last javnega prava. Se pravi, za vojašnice bo to
               poskrbljeno, pa za vojsko, medtem ko za kulturo, izobraževanje, raziskovanje in
               drugo, pa naj se cvrejo v tej luknji, ko ni zaenkrat še dorečene tiste zakonodaje, ki
               bi omogočala te prenose tudi neodplačno. In se ta stvar zacementira.</p>
               <p>In zdi se mi, da je s to rešitvijo tudi to, kar je Ljudska stranka predlagala
               zraven, mogoče še z izboljšavo vlade na ta amandma, ki ga ima lahko v tretji
               obravnavi, da bi tudi tu morali omogočiti v tem prehodnem obdobju, dokler se tega ne
               sprejme. Vendar to prehodno obdobje ne bo ne vem kako dolgo, pač pa je tu omejeno na
               rok enega leta, da se ta področna zakonodaja tudi z ministrstvi, ki niso zelo pridna,
               uredi in potem tako ali tako ta določba, ki bi jo sprejeli, ko bo ta posebna
               zakonodaja urejena, nima potem nobene teže več. Toda v tem vmesnem obdobju pa
               omogoča, da se lahko tudi na področju kulture, izobraževanja, znanosti in vseh
               ostalih reči normalno, z dogovori lokalnih skupnosti in države ta razmerja rešujejo.</p>
               <p>Mislim pa, da zaenkrat v vladi in lokalnih skupnostih sedijo pametni ljudje in da so
               tudi ministri ter župani pametni ljudje in ne bodo šli delati škode, če ne bo to v
               interesu njihovega lokalnega okolja.</p>
               <p>Zato bi vas še enkrat prosil, da ta amandma na amandma in ta amandma sprejmete.</p>
            </sp>
            <sp xml:id="SDZ3-Redna-14-2002-03-20.sp61">

               <speaker>PREDSEDNIK BORUT PAHOR:</speaker>

               <p>Preden dam besedo naprej, moram prositi državni zbor, da se malo umiri.</p>
               <p>Imamo še dve repliki, potem bomo prešli na glasovanje, trinajst amandmajev je pred
               nami. Najprej dajem besedo dr. Bajuku, za njim kolegu Trofeniku.</p>
            </sp>
            <sp xml:id="SDZ3-Redna-14-2002-03-20.sp62">

               <speaker>DR. ANDREJ BAJUK:</speaker>

               <p>Hvala, gospod predsednik. Dejansko, če mi dovolite, bi začel s tem, da je nekoliko
               neurejena debata. Očitno imamo tu amandmaje, ki so osnovno popolnoma drugačnega
               značaja in je zelo težko slediti zdaj debati o javnih zavodih, hkrati pa izvajanju
               gospoda državnega sekretarja. Če je to mogoče, bi raje videl, da se pride do neke
               odločitve, kar se tiče amandmaja na amandma, ki ga je predstavil gospod Ciril Pucko,
               in pa to, kar je poslanska skupina Slovenske ljudske stranke napravila, nato pa bi
               nadaljevali še z drugo temo, ker so popolnoma drugačnega značaja in zelo pomembnega
               značaja.</p>
               <p>Torej, to je moj proceduralni predlog, gospod predsednik.</p>
            </sp>
            <sp xml:id="SDZ3-Redna-14-2002-03-20.sp63">

               <speaker>PREDSEDNIK BORUT PAHOR:</speaker>

               <p>Kar se tiče vašega predloga, moram ugotoviti, da gre za amandmaje, ki so vloženi vsi
               po vrsti k 10. členu; imamo jih 13, 11 v pregledu, 2 ločeno, in razpravljamo skupaj o
               njih, glasovali bomo pa ločeno. Prosim.</p>
            </sp>
            <sp xml:id="SDZ3-Redna-14-2002-03-20.sp64">

               <speaker>DR. ANDREJ BAJUK:</speaker>

               <p>No, prav, če potem proceduralno ni možno, da bi delali racionalno, bomo pač
               neracionalno nadaljevali.</p>
               <p>Torej, opozarjam vse moje kolege, da bom zdaj govoril o popolnoma drugi stvari, kot
               so poslušali zadnje pol ure. Dejansko gre na izvajanje gospoda državnega sekretarja,
               ko je govoril o amandmaju, ki sta ga vložili poslanski skupini Socialdemokratske
               stranke in Nove Slovenije.</p>
               <p>Mi vztrajamo na tem. In dejansko odgovor vlade je ponovno sprenevedanje o resničnem
               vprašanju, ki je pred nami. Tu govorimo, kako se bo privatiziralo, kako se bo
               razpolagalo z državnim premoženjem. In, seveda, v vsem tem, naši tranziciji, v tej
               megli, ki se vleče že deset let, smo najprej ustanovili zelo čudne stvari. Gospod
               državni sekretar se sklicuje na neko normalnost. Ja, saj, če bi sam v normalnem svetu
               živel, bi bil malo bolj srečen, morda tudi oba, tudi on. Ampak dejstvo je, da smo
               najprej ustvarili vse te razne holdinge in akronime, takšnega pa drugačnega značaja,
               da se je lastnik, to je država, dejansko porazgubil tu in tam, zdaj pa se sklicujemo
               na pravne razloge, da je to nemogoče uveljaviti v takšni meri, kot potrebujemo. In
               kar naenkrat se bomo znašli pred dejstvom, da bo nek nadzorni odbor, ki dejansko ne
               odgovarja nikomur - dejansko, in o tem smo že debatirali v tem državnem zboru,
               konkretno, kar se tiče Ljubljanske banke, ker nam je vlada sama odgovorila: "Ja, to
               dela nadzorni odbor." Kdo pa je lastnik? Lastnik je država. In gospod državni
               sekretar, ponovno odgovarja, tako kot je na odboru: "Ja, kaj pa naj naredim, v
               konkretnem primeru, s KB Infom, ki pa je PID, ki je nekaj vložil, potem pa se ne
               moremo vtikati, to so drugačnega značaja." Verjamem! Dajte pa rešiti na drugačen
               način, spoštovani gospod državni sekretar! Zakaj pa rabimo o tej zadevi en zakon, ki
               ima samo 10 členov? Pa jih napišimo 100 in jih bomo lepo obravnavali - vsako stvar.
               Moje vprašanje, ki sem ga pa postavil takrat in danes tudi v svojih predstavitvah, od
               začetka, je pa vprašanje, kaj bomo naredili, ko pride do privatizacije Telekoma. A
               takrat pa ne. Takrat je pa hčerinska družba in nadzorni odbor, trije gospodje, ki se
               potem sklicujejo, da je to neka poslovna skrivnost, pa da ne morejo niti poročati
               vladi. To se resnično dogaja v naši državi. In vam dam še drugi primer. Sicer ne vem,
               če še tako velja, ker nisem šel zadnji mesec preveriti delniško knjigo. Za podjetje
               Revoz. Tam notri piše, da je lastnik država in ima samo 3% delnic. Dejansko, če me pa
               spomin ne vara, je pa vse skupaj cca 47, ker nekaj okoli 13% je Ljubljanska banka, ki
               je že tako v lasti države; ampak seveda, spet na neposreden način, in smo odvisni od
               štirih gospodov, ki ste jih imenovali, pa ki jih niste pripravljeni nadzorovati kot
               vlada in kot lastnik, potem pa neka holdinška družba, ki ima cca. 20%, vse skupaj 47.
               Ampak, to je vse eden in isti lastnik. To je slovenska država. Zdaj mi pa vi tukaj s
               tem predlagate, in sicer na podlagi enih težav, ki jih boste morda imeli v raznih
               primerih, kot KB Infond - pa ga rešite. Rešite to težave Infonda. Morate pa
               odgovoriti jasno in glasno, kako se bo in kdaj se bo to prodajalo Kdaj, kdo bo imel
               odgovornost? Ko pa pridemo do poglavja, kako se naj kršuje kršitve, takrat je pa
               velika tišina in sploh ne vemo, kaj počenjamo.</p>
               <p>Gospod državni sekretar! Govorili ste, da imate vprašanja pravne in ekonomske
               narave. O pravnih mislim, da nimate prav. Zaenkrat še nisem slišal nekega pravnega
               argumenta. Slišal sem, da imate težave v nekem konkretnem problemu. Po drugi strani o
               ekonomskih razlogih pa niste nič rekli. Torej bi rad ponovno o vsem tem slišal. Hvala
               lepa.</p>
            </sp>
            <sp xml:id="SDZ3-Redna-14-2002-03-20.sp65">

               <speaker>PREDSEDNIK BORUT PAHOR:</speaker>

               <p>Hvala lepa. Ker se je kolega Trofenik odpovedal repliki, bi bil to lahko zadnji
               nastop, razen če še želi vlada... Ne, še imamo prijavljene. Želi vlada odgovoriti na
               zastavljeno vprašanje? Ne. Potem dajem besedo kolegu Drobniču in mag. Vizjaku.</p>
            </sp>
            <sp xml:id="SDZ3-Redna-14-2002-03-20.sp66">

               <speaker>MAG. JANEZ DROBNIČ:</speaker>

               <p>Rad bi repliciral gospodu Kremžarju. Glejte, če vpišemo notri v ta amandma oziroma
               zakon, da se bodo občine sporazumno oziroma da se bodo sporazumno občine ali države
               sporazumevale, dogovarjale, nismo nič naredili, ker moramo povedati, pod kakšnimi
               pogoji, na kakšen način se bo to - ker drugače jim to nič ne pomeni. Eden se bo tako,
               drugi se bo drugače, eden bo hotel imeti plačilo za to, drugi ne, eden bo hotel to
               notri prenesti, drugi ne. Kaj v odnosu do ustanoviteljskih pravic, do
               izvajanja-recimo-tega zavoda, kaj ima od tega država korist, kaj imajo državljani,
               kaj imajo občani - skratka, s tem nič ne naredimo, a veste.</p>
               <p>Tako kot bi rekli: s pogodbo boste to uredili. To je prazno. To je samo način. Vi
               morate pa povedati, na kakšen način se bo to naredilo. Na kakšen način. In zato je
               treba povedati, ali v tem zakonu ali pa v nekem drugem, kako, pod katerimi pogoji,
               katera lastnina - državna gre neodplačno in kaj iz tega sledi. Ker sicer bomo imeli
               res bolj neurejene stvari.</p>
               <p>Poudaril sem že da pač temeljni zakon, ki ureja delovanje, torej generalni zakon,
               splošni zakon - zakon o zavodih, je "sui generis" za našo državo, ker pač izhaja iz
               prejšnjega sistema. Teh ključnih pozicij lastnine, upravljanja in to, ne upošteva. In
               zato se potem takole lovimo. Ne vemo, kaj bo potem s to lastnino notri.</p>
               <p>Ne me zdaj narobe razumeti, da sem proti temu, da bi se neka javna dobrina ali pa
               javna storitev ne izvajala. Saj se lahko vse, saj se lahko na tak način, da jo
               država, pa se potem reče: ta nepremičnina, ki je potrebna za izvajanje dejavnosti
               javnega zavoda, se jo da v brezplačen najem ali ne vem, kako to, samo da ta
               lastninska pravica ostane, pa da pove, pod kakšnimi pogoji se da notri. Stvari morajo
               biti namreč jasne, ker eni bodo na tak način naredili, drugi na drugačen. Poslušajte,
               eni krajani ali pa občani bodo imeli na tak način, drugi pa drugače - odvisno kako se
               bosta "zdilala". Torej, od politične volje države, pa od moči ali pa izseljevalske
               ali drugačne na lokalne skupnosti. Ne bi bil rad porok takšnim zapletom v praksi.
           </p>
            </sp>
            <sp xml:id="SDZ3-Redna-14-2002-03-20.sp67">

               <speaker>PREDSEDNIK BORUT PAHOR:</speaker>

               <p>Kolega mag. Vizjak in za njim kolegica Širca.</p>
            </sp>
            <sp xml:id="SDZ3-Redna-14-2002-03-20.sp68">

               <speaker>MAG. ANDREJ VIZJAK:</speaker>

               <p>Hvala lepa. Bom čisto kratek in bom komentiral odgovor predstavnika vlade na amandma
               dveh poslanskih skupin. In v bistvu zadeva njegove razlage je v bistvu to, da se mu -
               oziroma odgovor je v bistvu v tem, da je zadeva nekako formalno sporna in da bi tudi
               nekako to gospodarskim družbam, materam, ki so v lasti države, v večinski lasti
               države, onemogočala neko izvajanje neke poslovne politike.</p>
               <p>Poglejte, sedaj smo pred to dilemo, ali bomo začeli ločevati državno premoženje na
               dva dela. Na tisti del - državno premoženje pod A in neko posredno državno premoženje
               pod B; in za tisto državno premoženje pod A veljajo pravila, ki so tu notri, za
               državno premoženje pod B pa ne veljajo ta pravila, ampak je dejansko razpolaganje s
               temi pravili v pristojnosti gospodarskih družb v lasti države oziroma posredno
               skupin, ki jih imenuje vlada in nihče drug.</p>
               <p>Skratka, z nekim državnim premoženjem razpolaga oziroma pravila prodaje jasno pelje
               in tudi o tem odloča državni zbor, za nekatere pa to ne velja. Mislim, da ni korektno
               in ni dopustno imeti dvojna merila za podobna vprašanja. Cilj našega amandmaja je
               transparentna, pregledna in ekonomična in nenazadnje tudi pravična prodaja državnega
               premoženja. Ne državnega premoženja pod A, ampak državnega premoženja pod A in B.</p>
               <p>Zato sem se oglasil, ker me res zanima tudi stališče sekretariata za zakonodajo
               oziroma stališče pravnikov, ali je dejansko ta določba oziroma ta amandma v koliziji
               z določbami, ki urejajo delovanje gospodarskih družb na tem področju, oziroma v
               koliziji s katerim drugim predpisom in v katerih točkah. Hvala.</p>
            </sp>
            <sp xml:id="SDZ3-Redna-14-2002-03-20.sp69">

               <speaker>PREDSEDNIK BORUT PAHOR:</speaker>

               <p>Še dva sta prijavljena. Kolegica Širca in kolega Kremžar. Poskušali bi zaključiti...
               Ne bomo uspeli pred odmorom. Prosim, kolegica Širca.</p>
            </sp>
            <sp xml:id="SDZ3-Redna-14-2002-03-20.sp70">

               <speaker>MAJDA ŠIRCA:</speaker>

               <p>Hvala lepa. Na predhodnem sklicu aprilske seje je tudi predlog zakona o
               uresničevanju javnega interesa za kulturo v prvi obravnavi, ki pravzaprav odpira ta
               vprašanja, ki ste jih danes nekateri poslanci, predvsem pa predlagatelji amandmaja k
               80.b členu, v veliki meri poskušali že načeti.</p>
               <p>Rada bi opozorila na dejstvo, da člen zakona, pri katerem smo danes, govori o načelu
               odplačnosti odtujitve. Člen zakona, s katerim se bomo srečali in ki pravzaprav zajema
               vso materijo, ki se danes odpira, pa govori - govorim o krovnem kulturniškem zakonu
               -, pa govori o prenosu ustanoviteljskih pravic in obveznosti. Ta člen pravzaprav
               rešuje to materijo, ki jo danes predhodno po hitrejše izvajanem postopku rešuje ta
               zakon. Seveda ostaja in obstaja vprašanje, zakaj ni mogoče počakati nekaj mesecev,
               dvomim da celo leto, in pohiteti z neko rešitvijo, ki, če repliciram kolega
               Kremžarja, zagotovo je pisana na ime enega zavoda.</p>
               <p>Bojim se in v tem kontekstu se mi zdi, da se skozi premičninske oziroma lastniške
               prenose na nek način diktirajo in potem tudi že sugerirajo neka druga vprašanja, ki
               se dotikajo ustanoviteljskih, ki bi prehitevali. Ta vprašanja niso tako enostavna. Ta
               vprašanja so pravzaprav vprašanja, zaradi katerih je tako rekoč nedavno od tega bil
               vložen razmislek o delu enega ministra, ki se mu je očitalo, da deluje
               centralistično. Bojim se, da rešitve, ki so v ozadju in v videnju teh predlogov, so
               tudi zelo centralistične, ker pomenijo, da se lastnine - dobro, lahko je tudi
               drugačen vrstni red - ampak predvsem, da se lastnina občin prenaša v breme ali pa v
               last države. Ob tem ne velja pozabiti, da se pri vsakem prenosu izstavljajo tudi
               računi, da ne govorim seveda še o obveznostih, pravicah in dolžnostih, ki jih
               posledično imajo. Ampak ne bi hotela replicirati in niti ne razpravljati o temi, o
               kateri se bomo bolj poglobljeno srečevali na aprilski, upam, seji. Hvala.</p>
            </sp>
            <sp xml:id="SDZ3-Redna-14-2002-03-20.sp71">

               <speaker>PREDSEDNIK BORUT PAHOR:</speaker>

               <p>Še tri replike so. Kolega Kremžar, kolega Moge in kolegica mag. Potrata. Ura je
               12.59. Ali bo, kolega Kremžar, vaš nastop dolg? <stage>(Ne.)</stage> Prosim, izvolite.</p>
            </sp>
            <sp xml:id="SDZ3-Redna-14-2002-03-20.sp72">

               <speaker>LEOPOLD (LEO) KREMŽAR:</speaker>

               <p>Hvala lepa. Kratek.</p>
               <p>Mene so že v mali šoli učili, da berem to, kar piše. Na fakulteti so me učili, da
               naj berem in preberem in si zapomnim to, kar je zapisano, posebej, kar zadeva
               zakonodajo. Se opravičujem, vendar moram res prebrati samo, kar piše. Vse razlage in
               vsi strahovi so možni in jih spoštujem, ampak piše nekaj drugega kot to, o čemer se
               mi danes pogovarjamo. Pišezelo jasno: "Če država prenese svoje ustanoviteljske
               pravice, ali obratno, se ne odplačno prenese tudi stvarno premoženje." In to ne
               pomeni popolnoma ničesar drugega kot to, kar piše: če se zgodi ena reč, da prenese
               ustanoviteljske pravice, mora dati tudineodplačno premoženje - nič drugega to ne
               pomeni. Zato sem rekel, da so predlagatelji zelo natančno in dobro zapisali to
               zadevo.</p>
               <p>Vse to, o čemer se mi pogovarjamo, je pa druga zgodba; zgodba, tako kot kolegica
               Širca pravi, nekih drugih zakonov, zgodba nekih drugih dogovarjanj, to s tem
               amandmajem - sicer nam daje neke vizije - nima ničesar opraviti. Ta amandma govori
               samo, naj še enkrat povem - pa upam, da mi ne bo treba še kdaj -, govori samo o tem,
               kaj se zgodi, če se država ali občina odloči, da prenese ustanoviteljske pravice eden
               na drugega. Zgodi se samo to, da mora prenesti tudi premoženje, nič drugega.</p>
               <p>In lepo prosim, dajmo brati, kar piše, in se o teh zadevah resnično odločati tako.
               Hvala lepa.</p>
            </sp>
            <sp xml:id="SDZ3-Redna-14-2002-03-20.sp73">

               <speaker>PREDSEDNIK BORUT PAHOR:</speaker>

               <p>Hvala lepa. Imamo še dve repliki, ki nam ostajata za čas po odmoru, najprej bo
               nastopil kolega Moge, za njim mag. Potrata, in potem, če ne bo novih replik, lahko
               državni zbor zaključi razpravo in preide na odločanje o trinajstih amandmajih. Do
               takrat, do 14.30 ure, pa prekinjam sejo. Hvala lepa.</p>
               <stage>(Seja je bila prekinjena ob 13.02 uri in se je nadaljevala ob 14.35 uri.)</stage>
            </sp>
            <sp xml:id="SDZ3-Redna-14-2002-03-20.sp74">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani! Spoštovane! Nadaljevali bomo s popoldanskim delom zasedanja. Obveščam
               vas, da so dodatno opravičeni za nadaljevanje 14. seje dne 20.3.2002: Franc Čebulj,
               Maksimiljan Lavrinc za popoldanski del seje, Jožef Jerovšek ob 15.00 ure dalje in
               Janez Podobnik za popoldanski del seje. Ker bomo ugotavljali navzočnost, vas lepo
               prosim, da greste na svoja mesta. Ugotavljamo navzočnost! Navzočih nas je 35. Mislim,
               da nas je v dvorani veliko več, zato res prosim za pozornost. Prosim, da ugotavljamo
               navzočnost! Žal nam ni uspelo zagotoviti navzočnosti. V skladu s poslovnikom
               nadaljujemo z delom čez 10 minut, ob 14.47 uri, ko bomo tretjič ugotavljali
               navzočnost. Hvala lepa.</p>
               <stage>(Seja je bila prekinjena ob 14.37 uri in se je nadaljevala ob 14.46 uri.)</stage>
            </sp>
            <sp xml:id="SDZ3-Redna-14-2002-03-20.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Ura je 14.46, to je čas, ki smo ga določili za tretje ugotavljanje navzočnosti v
               dvorani, zato ponovno prosim za potreben mir in da zasedete svoja mesta.</p>
               <p>Tretjič ugotavljamo navzočnost. Navzočih je 54 poslank in poslancev; državni zbor je
               sklepčen in lahko odloča.</p>
               <p>V dopoldanskem delu smo bili v drugi obravnavi predloga zakona o spremembah in
               dopolnitvah zakona o javnih financah, in sicer v fazi razprave o 13 amandmajih k 10.
               členu.</p>
               <p>V dopoldanskem delu sta bila k razpravi o amandmajih k 10. členu priglašena še
               gospod Moge in gospa Potrata. Najprej dajem besedo gospodu Mogetu, replika. Se
               odpovedujete, hvala lepa. Gospa Potrata se tudi odpoveduje besedi. Gospod Bajuk,
               potem želi spregovoriti gospa predstavnica sekretariata. Izvolite, gospod Bajuk.</p>
            </sp>
            <sp xml:id="SDZ3-Redna-14-2002-03-20.sp76">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Rad bi ponovno, ker sem imel medtem čas se malo
               umiriti, postavil ista vprašanja predstavnikom vlade, kar se tiče amandmajev, ki jih
               je predstavila poslanska skupina socialdemokratov in Nove Slovenije.</p>
               <p>Odgovori, ki smo jih zaenkrat na to dobili, sicer pod zelo širokim naslovom, da gre
               za pravne težave in tudi druge težave ekonomske narave - zaenkrat za pravne še nismo
               dokončno slišali, za kaj pravzaprav gre, kar se pa ekonomskih tiče, pa sploh ne. Zato
               bi rad, da bi nam vlada na to vprašanje odgovorila, ker je za nas to ključnega
               pomena. To bi rad razložil še enkrat.</p>
               <p>Poglejte, sedaj imamo opravka z ustvarjanjem - se pravi, nekateri imamo opravka,
               drugi imajo pa druge opravke, kot slišite. Ali lahko naredimo malo reda, prosim?</p>
            </sp>
            <sp xml:id="SDZ3-Redna-14-2002-03-20.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, lepo prosim za mir v dvorani, da razpravljavec lahko nemoteno razpravlja.
               Izvolite.</p>
            </sp>
            <sp xml:id="SDZ3-Redna-14-2002-03-20.sp78">

               <speaker>DR. ANDREJ BAJUK:</speaker>

               <p>Danes imamo opravka z ustvarjanjem zakonodajnega okvira, prek katerega se bo
               uresničil zadnji del privatizacije ali pa olastninilo, kakor hočete, vse to, kar je
               včasih bilo v družbeni lasti ali pa kar je še ostalo ter kar je v državni lasti.</p>
               <p>Torej, tu gre za zelo pomembno vprašanje, ki zahteva od tega državnega zbora
               največjo odgovornost, ker gre za preglednost in transparentnost, za stvari, ki se
               bodo zgodile in ki se ne morejo nikdar več ponoviti.</p>
               <p>Rad bi ponovno opozoril na dejstvo, da ko enkrat država proda, potem ne more več
               vrniti stvari nazaj. To je enkratna možnost, ki jo ima slovenska država, zato je
               nujno potrebno, da mi zagotovimo vse, kar je v naši moči, da bodo vsi slovenski
               državljanke in državljani imeli jasno podobo, da vemo, kaj delamo, in da bo to
               potekalo po najbolj pravični in racionalni poti. To, kar nam vlada predlaga v teh
               desetih členih, je premalo. Ta amandma, ki smo ga vložili, in tudi konkretni primer,
               na katerega smo se sklicevali, pa mu vedno odgovorijo: "Ja, imamo določene težave s
               tistimi stvarmi, ki so v državni lasti in ki so v upravljanju preko pidov." Ja,
               seveda, recimo Mariborska kreditna banka je v lasti države. Ona je ustanovila en pid,
               Infond KB,če se ne motim, ki pa upravlja z nekaterimi stvarmi, ki so zdaj prišle po
               zadnjih odločbah v tako imenovano privatizacijsko luknjo. Če se to začne nekaj
               privatizirati in stvari se dogajajo na tem področju vsak dan, to predstavlja določen
               izziv zakonodajalcu, kako naj bi to stvar reševal. Jaz verjamem, da je to težava. Ne
               more se pa vlada sklicevati samo na takšen primer, ker obstajajo še drugi, kot na
               primer, če bo prišlo do privatizacije Telekoma, kjer pa mi zahtevamo in preko tega
               našega amandmaja skušamo zagotoviti, da bo tudi prišlo do popolne preglednosti in ne,
               da se bodo hčerinske družbe privatizirale samo na podlagi nekih sklepov, ki jih bo
               sprejel nadzorni odbor ali pa tisti člani nadzornega odbora, ki jih je vlada
               imenovala. Zakaj nas pa to skrbi?Zato, ker vloga nadzornih odborov, tudi o tistih
               podjetjih, ki so v državni lasti, se trenutno oblikuje in deluje na podlagi zakona o
               gospodarskih družbah. Zdaj pa zakon gor, zakon dol, dejstvo je, da je to še vedno
               državna last. In gospodje, ki predstavljajo interes lastnika, bi morali delati samo
               na podlagi konkretnih pooblastil, ne pa, da se skrivajo za zakonom, pa rečejo: "Tukaj
               so poslovne skrivnosti in še lastnik ne pride do tega." Pa ne, da se to izmišljujem,
               to je bilo konkretno v odgovoru, ki smo ga dobili od vlade, ko smo stavili nekatera
               vprašanja v opoziciji, glede privatizacije Nove Ljubljanske banke. Kaj pa je bil
               odgovor? Lastniki že gredo enkrat na leto na skupščino, potem pa je nadzorni odbor.
               Nadzorni odbor pa deluje v sklopu zakona o gospodarskih družbah in seveda so poslovne
               skrivnosti, zato pa nam tudi ne morejo povedati. Tukaj imajo velike težave in je
               velika praznina v naši zakonodaji. Tako je nesmiselno, da se vlada sklicuje na zakon
               o gospodarskih družbah, ko pride do dokončnega razpolaganja s to lastnino. Mi smo
               prepričani, da moramo ta amandma sprejeti. Če tega amandmaja ne bomo sprejeli danes v
               državnem zboru, mi ne moremo tega zakona podpreti. In ga ne bomo podprli, ker
               ocenjujemo, da je to neodgovorno ravnanje, ki bo uzakonilo zamegljenost v tem tako
               pomembnem vprašanju naše družbe.</p>
               <p>Nesporno pa je, da bo prej ali slej prišlo do velikih težav. Jaz bi samo rad
               opozoril vse kolegice in kolege, da prej ali slej bodo državljanke, državljani
               Sloveniji tudi izstavili račun vsem tistim, ki ne boste tega amandmaja podprli, ker
               prej ali slej bo do tega prišlo. Prišlo bo do velikih napak in do sklicevanja, da je
               to vse bilo v sklopu z zakonom. Z zakonom, ki je pa načrtno napisan na tak način, da
               je nepregleden in ne dopušča tega, kar mora biti bistvena značilnost privatizacije
               vsega, kar je v državni lasti. Hvala lepa. Državljanke in državljani bodo izstavili
               račun morda v prihodnosti, opozicija pa danes vam vsem že danes tukaj. Hvala.</p>
            </sp>
            <sp xml:id="SDZ3-Redna-14-2002-03-20.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi se je javila predstavnica sekretariata, gospa Ogrinc,
               izvolite.</p>
            </sp>
            <sp xml:id="SDZ3-Redna-14-2002-03-20.sp80">

               <speaker>HELENA OGRINC:</speaker>

               <p>Hvala lepa, gospa podpredsednica. Jaz se bom dotaknila drugega vprašanja, ne 80.a
               člena, ampak 80.b člena in predlaganega amandmaja oziroma predlaganih amandmajev.</p>
               <p>Tukaj gre za vprašanje dograditve, dograditve 80.b člena s tretjim odstavkom, ki bi
               dopustil oziroma bi določil, kdaj in na kakšen način naj se stvarno premoženje
               neodplačno prenese v primerih, ko je povezano s prenosom ustanoviteljskih pravic v
               javnih zavodih.</p>
               <p>Glede same rešitve se je sekretariat že opredelil na seji matičnega delovnega
               telesa. Vendar sedaj, ko smo dobili tudi predlog amandmaja za dograditev 17. člena,
               iz katerega je pa povsem razvidno, da je namen predlagatelja, da gre za ureditev
               nekega prehodnega režima, pa menim naslednje. Rešitev, ki je predlagana za dograditev
               80.b člena, je po naši oceni sistemsko sporna, ker je treba to povezovati z drugim
               odstavkom, in sicer s 1. točko drugega odstavka tega člena, ki dovoljuje, da se
               stvarno ali finančno premoženje države oziroma občine prenese neodplačno na drugo
               osebo, če je to dovoljeno po posebnem zakonu. Morali bi to dograditev v tretjem
               odstavku povezovati s to rešitvijo. To pa pomeni, če bi v ta zakon o javnih financah,
               ki je sistemski zakon, vgradili to rešitev, pomeni, da bi bilo potrebno vselej, kadar
               bi področni zakon reševal ta vprašanja, upoštevati to rešitev.</p>
               <p>To pa nedvomno tudi ni namen predlagatelja. Ocenjujemo zadevo takole. Glede na to,
               da naj bi ta rešitev, ki je ponujena za tretji odstavek 80.b člena, da bi morala, če
               že, biti vgrajena v prehodne določbe. Tako, kot je zastavljena, je neobičajna, ker
               prehodni režim se vselej ureja v prehodnih določbah. Ne pa, da vgradimo, med
               materialne določbe rešitev, za katero napovemo veljavnost samo za en krajši čas. Se
               pravi, vgraditev v 80.b člen bi pomenila nesistemsko rešitev, medtem ko možna bi pa
               bila ustrezna dograditev prehodnih določb. Hvala lepa.</p>
            </sp>
            <sp xml:id="SDZ3-Redna-14-2002-03-20.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo? Gospod Moge, izvolite.</p>
            </sp>
            <sp xml:id="SDZ3-Redna-14-2002-03-20.sp82">

               <speaker>RUDOLF MOGE:</speaker>

               <p>Jaz bi pač poprosil za dolgo prekinitev te razprave. Glede na argumente, ki smo jih
               šele sedaj dobili, bi bilo potem potrebno, jaz gospe Ogrinčevi z vsem spoštovanjem
               verjamem, da govori strokovno, brez nadaljnjega, bi predlagatelji potem te stvari
               upoštevali in bi se skušali usesti s predlagateljem zakona oziroma z ministrstvom.
               Mi, ki smo ta amandma pripravili, bi pripravili amandma, ki bi ustrezal pogojem, in
               bi potem naš amandma lahko umaknili. Razen, če bi se s tem strinjali, da bi ta
               amandma potrdili, pa bi vlada potem svojega pripravila, kar se mi zdi, kar je bil že
               dogovor z vlado nas predlagateljev, da bi bilo to najbolj pošteno. Se pravi, da bi
               tega zdaj v drugi obravnavi sprejeli, vi bi pa pripravili sistemsko skladen amandma.
               Proceduralno bipredlagal, da se ta točka prekine, dokler mi te stvari ne uredimo.
           </p>
            </sp>
            <sp xml:id="SDZ3-Redna-14-2002-03-20.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Vendarle sem v nadaljevanju, gospod Moge, razumela, da če se za tretjo
               obravnavo pripravijo konsistentne rešitve... Gospa Ogrinc, izvolite</p>
            </sp>
            <sp xml:id="SDZ3-Redna-14-2002-03-20.sp84">

               <speaker>HELENA OGRINC:</speaker>

               <p>Hvala lepa. Glede na to, da so sicer tudi drugi amandmaji predlagani k 80.b členu...
               Bom ponovila. Glede na to, da so tudi drugi amandmaji predlagani k 80.b členu,
               pomeni, da je člen odprt in bi lahko te stvari dejansko uredili v celoti v tretji
               obravnavi. Hvala lepa.</p>
            </sp>
            <sp xml:id="SDZ3-Redna-14-2002-03-20.sp85">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Moge, ali vztrajate pri proceduralnem sklepu, da prekinemo na tej
               točki drugo obravnavo tega zakona? O tem bomo seveda glasovali. Vztrajate, gospod
               Moge? <stage>(Da.)</stage> Hvala lepa. Proceduralni predlog, da na tej točki, se pravi, še vedno v
               fazi razprave ob amandmajih k 10. členu, prekinemo obravnavo te točke dnevnega reda.
               O tem proceduralnem sklepu glasujemo. <stage>(Glas iz ozadja.)</stage> Prekinjam glasovanje o
               proceduralnem sklepu, da vfazi razprave ob amandmajih k 10. členu in o 10. členu v
               celoti prekinemo obravnave te točke dnevnega reda. Tak proceduralni predlog je dal
               gospod Moge. O proceduralnem sklepu glasujemo. Glasujmo! Navzočih je 56 poslank in
               poslancev. Za je glasovalo 39, proti 8.</p>
               <p><stage>(Za je glasovalo 39.)</stage> <stage>(Proti 8.)</stage></p>
               <p>Ugotavljam, da je proceduralni sklep sprejet, zato prekinjam to točko dnevnega reda
               in nadaljujemo z obravnavo naslednje točke. 4. točka še ni pripravljena, zato
               nadaljujemo s5. TOČKO DNEVNEGA REDA, ker je državni zbor sprejel proceduralno
               odločitev. Vabim predstavnike vlade, ki so pooblaščeni za sodelovanje ob 5. točki
               dnevnega reda, to je obravnavi predloga zakona o plačilnem prometu. Čez minuto se nam
               bodo pridružili. Prehajamo torej na <title>5. TOČKO DNEVNEGA REDA - TRETJA OBRAVNAVA
                  PREDLOGA ZAKONA O PLAČILNEM PROMETU.</title> Predlog zakona je v obravnavo zboru
               predložila Vlada Republike Slovenije. Predstavnik bo vsak čas med nami in nam bo
               predstavil mnenje vlade. Spoštovani, spoštovane! Mnenje Vlade Republike Slovenije nam
               bo predstavil svetovalec v ministrstvu za finance, gospod Stanko Štrajn. Lepo prosim
               za mir v dvorani! Gospod Štrajn, izvolite.</p>
            </sp>
            <sp xml:id="SDZ3-Redna-14-2002-03-20.sp86">

               <speaker>STANKO ŠTRAJN:</speaker>

               <p>Spoštovani! Zakon o plačilnem prometu, ki je pred nami, je plod skoraj
               triletnega...</p>
            </sp>
            <sp xml:id="SDZ3-Redna-14-2002-03-20.sp87">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim! Spoštovani, spoštovane! Predstavnik vlade nam predstavlja zakon. Dolžni
               smo mu zagotoviti mir. Hvala lepa.</p>
            </sp>
            <sp xml:id="SDZ3-Redna-14-2002-03-20.sp88">

               <speaker>STANKO ŠTRAJN:</speaker>

               <p>...skrbnega usklajevanja in razčiščevanja vseh, kako bi rekel, prizadetih ali pa
               tangiranih v plačilnem prometu. Tako dolg čas ni bil potreben zaradi obsega ali pa
               izjemne zahtevnosti tega zakona, pač pa predvsem zaradi projekta, ki je tekel
               vzporedno s pripravo zakona, to je projekta prenosa plačilnega prometa, ki ga
               imenujemo reforma plačilnega prometa.</p>
               <p>Zakon je bil ves čas v vseh teh obravnavah v svoji osnovi, v svojem konceptu
               pravzaprav nespremenjen. Če zelo na kratko povzamem, gre enostavno za to, da s tem
               zakonom, prvič, zaključujemo proces reforme plačilnega prometa, na podlagi česar
               prenašamo plačilni promet v bančno okolje. Istočasno s tem zakonom dajemo podlago za
               zapiranje APP-ja in za prehod funkcij, ki jih je do zdaj opravljal APP na druge
               institucije in ne nazadnje, zakon ureja obligacijska razmerja v delu, ki ga je do
               sedaj urejal zakon o obligacijskih razmerjih, poglavje tekoči račun. Transakcijski
               račun, ki nadomešča obligacijska razmerja v pogledu vodenja računov in plačila
               prometa, je s tem zakonom urejen tako, da ni več potrebe, da bi še uporabljali
               poglavje obligacijskega zakona Republike Slovenije.</p>
               <p>In nazadnje, kar je tudi zelo pomembno, zakon v predloženi obliki daje podlago za
               organizacijo enotnega zakladniškega računa, ki prav tako pomeni višjo stopnjo
               gospodarnosti pri ravnanju z javnimi financami. Hvala lepa.</p>
            </sp>
            <sp xml:id="SDZ3-Redna-14-2002-03-20.sp89">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za finance in monetarno politiko kot
               matično delovno telo. Želi besedo poročevalec odbora? Predsednik odbora, gospod Ciril
               Pucko, izvolite.</p>
            </sp>
            <sp xml:id="SDZ3-Redna-14-2002-03-20.sp90">

               <speaker>CIRIL PUCKO:</speaker>

               <p>Hvala lepa, gospa podpredsednica. Kolegice in kolegi, predstavniki vlade! Odbor je v
               skladu s proceduro opravil obravnavo navedenega predloga zakona v tretji obravnavi in
               pri tem poskušal še deloma izboljšati nekatere določbe zakona. Tako je sprejel
               amandma k 3. členu, to je amandma na amandma vlade k temu členu, amandma k 8. členu
               ter po daljši razpravi amandma k 70. in 73. členu, predvsem iz razloga, ker je bilo
               pri tem največ pozornosti namenjene vprašanju oziroma rešitvi, da se izpostave
               agencije Republike Slovenije za javnopravne evidence in storitve ter enote uprave
               Republike Slovenije za javna plačila praviloma določijo v vsaki statistični regiji.</p>
               <p>Ob tem je bilo tudi izraženo stališče, da je od vlade v zvezi s temi vprašanji treba
               zahtevati določeno racionalnost, vendar pa ji dopustiti tudi možnost izbire pri
               izvedbi te racionalizacije.</p>
               <p>Prav tako je bilo izraženo mnenje, da takšna analiza oziroma poročilo o procesu v
               zvezi z razporejanjem enot, ki je v veliki meri že izveden, ne bi prispevalo k
               razpravi o tem, kako bi bilo dobro ukrepati, temveč k razpravi o tistem, kar je bilo
               že izvedeno.</p>
               <p>Predstavniki vlade so na te pomisleke ustrezno odgovorili.</p>
               <p>Na koncu je odbor po daljši razpravi sprejel tudi predlog dodatnega sklepa, ki ga
               predlagamo v sprejetje državnemu zboru. Hkrati predlagam, v imenu odbora, da zbor
               podpre...</p>
            </sp>
            <sp xml:id="SDZ3-Redna-14-2002-03-20.sp91">

               <speaker>PODPREDSEDNICA IRMA PAVLINIČ KREBS:</speaker>

               <p>Ciril, samo trenutek! Spoštovane poslanke in spoštovani poslanci! Razpravljavci v
               dvorani, ki podajajo mnenja, žal, po moji oceni nimajo zadostnih pogojev, da to
               opravijo v miru, zato lepo prosim za potreben mir, ki smo ga dolžni izkazati
               razpravljavcem. Hvala lepa. Gospod Ciril, izvolite.</p>
            </sp>
            <sp xml:id="SDZ3-Redna-14-2002-03-20.sp92">

               <speaker>CIRIL PUCKO:</speaker>

               <p>Hvala lepa, gospa podpredsednica. Sicer mene to ne moti, ampak bom zato tudi hitreje
               končal.</p>
               <p>Torej predlagam, da zbor podpre amandmaje vlade in amandmaje odbora. Hvala lepa.
           </p>
            </sp>
            <sp xml:id="SDZ3-Redna-14-2002-03-20.sp93">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Želi besedo predstavnik sekretariata? <stage>(Ne.)</stage> Besedo imajo predstavniki
               poslanskih skupin.</p>
               <p>Želi kdo besedo? <stage>(Ne.)</stage> Dajem o zakonskem predlogu v celoti besedo poslankam in
               poslancem. Ker ne želi nihče razpravljati, le-to zaključujem in prehajamo na razpravo
               in odločanje o posameznih amandmajih.</p>
               <p>Razpravo bomo vodili na podlagi pregleda amandmajev z dne 20.3.2002. V razpravo
               dajem tri amandmaje k 3. členu. Pod 1 je amandma na amandma vlade, katerega
               predlagatelj je odbor, pod 2 je amandma vlade in pod 3 amandma odbora. Želi kdo
               razpravljati? <stage>(Ne.)</stage> Prehajamo na odločanje. Najprej o amandmaju na amandma pod 1.
               Glasujemo. Prvo glasovanje o amandmaju na amandma ni bilo uspešno. Glasovalo je 38
               poslank in poslancev. Drugič bomo glasovali o amandmaju na amandma pod 1. Glasujemo.
               V dvorani nas je 54, zato prosim za sodelovanje. Tudi drugo glasovanje ni bilo
               uspešno, zato v skladu s poslovnikom po 10-minutnem odmoru tretjič glasujemo o
               amandmaju pod 1. Nadaljujemo ob 15. uri in 20 minut.</p>
               <stage>(Seja je bila prekinjena ob 15.11 uri in se je nadaljevala ob 15.20 uri.)</stage>
            </sp>
            <sp xml:id="SDZ3-Redna-14-2002-03-20.sp94">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani! Spoštovane! Lepo prosim, da zasedete svoja mesta, ker bomo tretjič
               glasovali o amandmaju na amandma vlade k 3. členu. O amandmaju na amandma vlade
               glasujemo! Glasujmo! Navzočih je 50 poslank in poslancev. Za je glasovalo 41, proti
               nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je amandma na amandma sprejet.</p>
               <p>Odločamo o amandmaju pod 2. Glasujmo! Navzočih je 48 poslank in poslancev. Za je
               glasovalo 40, proti 3.</p>
               <p><stage>(Za je glasovalo 40.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju pod 3. Glasujmo! Prvo glasovanje ni bilo uspešno. V dvorani nas
               je zadosti, zato res prosim za nekaj pozornosti. Drugič glasujemo o amandmaju.
               Glasujmo! Prekinjam glasovanje, ker gospodu Ruparju naprava ne deluje. Je v redu?
               Dela. Drugo glasovanje bomo zaradi ugovora med glasovanjem ponovili. Lepo prosim za
               pozornost! Drugič glasujmo! Navzočih je 55 poslank in poslancev. Za je glasovalo 46,
               proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma odbora pod 3 sprejet.</p>
               <p>Prehajamo na razpravo in odločanje o amandmaju odbora k 8. členu, ki je povezan z
               amandmajem istega predlagatelja k 74. členu. Želi kdo razpravljati? <stage>(Ne.)</stage> Prehajamo
               na odločanje. Glasujmo! Navzočih je 52 poslank in poslancev. Za je glasovalo 46,
               proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločali bomo še o amandmaju istega predlagatelja pod zaporedno številko 1 k 74.
               členu. Glasujmo! Navzočih je 49 poslank in poslancev. Za je glasovalo 44, proti
               nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju vlade k 12. členu. Želi kdo
               razpravljati? <stage>(Ne.)</stage> Prehajamo na odločanje. Glasujmo! Navzočih je 48 poslank in
               poslancev. Za je glasovalo 43, proti nihče.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju vlade k 37. členu. Želi kdo
               razpravljati? <stage>(Ne.)</stage> Prehajamo na odločanje. Glasujmo! Navzočih je 47 poslank in
               poslancev. Za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju vlade k 41. členu. Želi kdo
               razpravljati? <stage>(Ne.)</stage> Prehajamo na odločanje. Glasujmo! Navzočih je 50 poslank in
               poslancev. Za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju vlade k 68. členu. Želi kdo
               razpravljati? <stage>(Ne.)</stage> prehajamo na odločanje. Glasujemo. Navzočih je 51 poslank in
               poslancev. Za je glasovalo 43, proti nihče.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju odbora k 70. členu, z opombo, da je
               povezan z amandmajem odbora k 73. členu. Želi kdo razpravljati? Gospod Vizjak,
               izvolite.</p>
            </sp>
            <sp xml:id="SDZ3-Redna-14-2002-03-20.sp95">

               <speaker>MAG. ANDREJ VIZJAK:</speaker>

               <p>Hvala lepa. Ta amandma odbora je posledica predloga socialdemokratske stranke glede
               črtanja besedice "praviloma", ne pa tudi obeh besedic, "praviloma" in "statistične".
               In sicer pomeni, da bi ti dve instituciji, ki sta ustanovljeni kot na pogorišču
               agencije za plačilni promet, nekako ustanovili oziroma imeli izpostave oziroma svoje
               enote oziroma podružnice v vseh statističnih regijah. Namen je bil v tem, da zagotovi
               država neko ustrezno mrežo teh podružnic oziroma izpostav zaradi približanja teh
               storitev oziroma čim bolj enakovrednega približanja teh storitev vsem državljankam in
               državljanom Slovenije. Seveda si je normo praviloma v vsaki statistični regiji
               izgleda agencija oziroma ta, ki izvaja organizacijsko reformo, predstavljala tako, da
               je ta "praviloma", praktično polovica in želi, koliko sem uspel ugotoviti, praktično
               ukiniti te podružnice oziroma izpostave v skoraj polovici statističnih regij.</p>
               <p>Menim, da to ni v redu in zato smo na odboru oziroma sem na odboru predlagal, da se
               besedica "praviloma" črta in da ostane dikcija, da se te izpostave oziroma podružnice
               organizirajo v vsaki statistični regiji.</p>
               <p>Žal se je tu potem na podlagi razprave oblikoval predlog, da se črta beseda
               "statistične" in je zdaj ostalo besedilo, da se te podružnice oziroma izpostave
               organizirajo v vsaki regiji. Sedaj me res zanima, zato bi tu vprašal, kaj to pomeni.
               Priča smo, celo včeraj je bilo na dnevniku jasno predstavljeno, da smo celo v neki
               možnosti, da bo Slovenija ena regija, glede na razdelitev po zahtevah Evropske
               skupnosti. Ali to pomeni, da ne bo nobene izpostave več? Katere regije je imel tu
               predlagatelj, to je odbor za finance in monetarno politiko, v mislih, kajti ta norma
               je potem popolnoma odveč in brez zveze? Hvala.</p>
            </sp>
            <sp xml:id="SDZ3-Redna-14-2002-03-20.sp96">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predstavnik vlade, izvolite. O tem vprašanju je bilo že veliko besed,
               zato zelo na kratko.</p>
               <p>Sprejeti amandma, ki ga je predlagal odbor za gospodarstvo, vsaj vlada razume tako,
               da bo potrebno enote uprave za javna plačila in enote agencije za evidence in
               storitve organizirati v skladu z že pripravljenimi in na vladi sprejetimi analizami
               ter projektom te organizacije, in sicer tako, da bodo enote AJPES-a in UJP-a
               enakomerno porazdeljene po ozemlju celotne Slovenije. To se pravi tako, da bi vsi
               večji regionalni centri v Republiki Sloveniji imeli nekaj od te institucije.</p>
               <p>Takšna rešitev se vsiljuje predvsem iz razloga, da na ta način zagotovimo pokritost
               celotne republike s storitvami AJPES-a in UJP-a na eni strani, po drugi strani pa s
               tem tudi zagotovimo zaposlovanje sedanjih delavcev APP, ki so razdeljeni po celem
               ozemlju.</p>
               <p>Dikcija, ki je sprejeta na odboru, bi pomenila, vsaj po razumevanju vlade, da se te
               enote ustanovijo regionalno po celotnem ozemlju Republike Slovenije, se pravi,
               enakomerno.</p>
            </sp>
            <sp xml:id="SDZ3-Redna-14-2002-03-20.sp97">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mag. Vizjak, izvolite.</p>
            </sp>
            <sp xml:id="SDZ3-Redna-14-2002-03-20.sp98">

               <speaker>MAG. ANDREJ VIZJAK:</speaker>

               <p>Sedaj smo spet na začetku. Spoštovanega predstavnika vlade bi povprašal, kaj pomeni,
               po njegovem, da se bodo enote AJPES-a in UJP-a oziroma kakor se že imenujejo kratice,
               enakomerno razporedile po regijah po Sloveniji. Kaj to pomeni? Po katerih regijah?
               Kje, kako? Tudi dikcija "po večjih regionalnih središčih" - katera so to, večja
               regionalna središča? Ali je, recimo, na primeru jugovzhodne Slovenije to le Novo
               mesto ali sta to Novo mesto in Krško, ali je to Kočevje? Ne vem, zato sprašujem. Ali
               s svojimi tolmačenji tu ne prejudicira neke ureditve, ki je še ni? Iz tega naslova je
               bil predlagan amandma, kot je bil, da se zadeve organizirajo v vsaki statistični
               regiji,kar je popolnoma nedvoumno jasno, kaj to pomeni. Če pa se praviloma
               organizirajo v vsaki statistični regiji, ni nič jasno, kaj to pomeni. In če se
               organizirajo v vsaki regiji, tudi ne vemo, kaj to pomeni.</p>
               <p>Zato se mi zdi, da je ta razprava tako, malo, in ta amandma, potem vse skupaj ena
               mrtva oziroma nekaj, kar se sicer lepo bere, nihče pa ne ve, kaj pomeni.</p>
            </sp>
            <sp xml:id="SDZ3-Redna-14-2002-03-20.sp99">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Pucko, izvolite.</p>
            </sp>
            <sp xml:id="SDZ3-Redna-14-2002-03-20.sp100">

               <speaker>CIRIL PUCKO:</speaker>

               <p>Hvala lepa, gospa podpredsednica. Sam bi želel pomagati v tej razjasnitvi.</p>
               <p>Menim, da je najbolje, da državni zbor zavrne amandma odbora, s tem podpre vladno
               besedilo in da možnost, da se reforma plačilnega prometa odvija naprej v skladu s
               programom. Hvala.</p>
            </sp>
            <sp xml:id="SDZ3-Redna-14-2002-03-20.sp101">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi se je javil tudi gospod Štrajn, če sem pravilno videla.
               Izvolite.</p>
            </sp>
            <sp xml:id="SDZ3-Redna-14-2002-03-20.sp102">

               <speaker>STANKO ŠTRAJN:</speaker>

               <p>Glede na predlog gospoda Pucka, mislim, da je za vlado prvotno besedilo, brez
               amandmaja odbora, optimalna rešitev in seveda ta predlog podpiramo.</p>
            </sp>
            <sp xml:id="SDZ3-Redna-14-2002-03-20.sp103">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Petan, izvolite.</p>
            </sp>
            <sp xml:id="SDZ3-Redna-14-2002-03-20.sp104">

               <speaker>RUDOLF PETAN:</speaker>

               <p>Hvala. Nisem se mislil javiti pri tem, ampak dobro, to bom izkoristil, kot repliko,
               vse skupaj obenem, pa bom skušal biti še krajši kot 3 minute. Jaz tak amandma
               podpiram. Ne strinjam se s tem, da bi delali po programu, ki ga je pač nekdo
               pripravil. Jaz mislim, da tega programa sploh ni. Žal vsak mesec ugotovimo, da ne
               moremo nadzirati tega dela, da ne moremo nadzirati tega dela, da ne moremo nadzirati
               tega dela plačilnega prometa, da nasje že vse skupaj stalo ne vem koliko milijonov
               dolarjev. Po drugi strani vsak mesec ugotovimo, da moramo ustanoviti eno novo
               agencijo, ki bo ugotavljala segment v tem delu plačilnega prometa. To se pravi, to ni
               noben program, ker če bi ga imeli, bi točno naprej vedeli, kaj vse rabimo in katere
               podatke moramo zajemati.</p>
               <p>Najprej ne moremo za ZPIZ, potem ne moremo za zdravstveno zavarovanje zajemati
               podatkov, v te sklade se ne plačuje, zato ker enostavno pri takšnem sistemu in pri
               takšnem delu plačilnega prometa, kot ga imamo zdaj, pri takšnem nadzoru enostavno
               tega ne moremo. In to ni noben program in bi bilo isto po programu vlade, ali
               kdorkoli bi že tak program pripravil, ne moremo tega delati, to se pravi, ker tega
               programa enostavno ni. V izogib temu tudisam podpiram ta amandma, istočasno pa
               predstavnikoma vlade polagam na dušo, naj že na tem segmentu plačilnega prometa za
               božjo voljo enkrat nekaj naredijo, da bodo vsaj imeli pregled, kaj se dogaja, kdo je
               zavezan za določena plačila in podobno. Če pa to ne gre, pa ne priti naslednji mesec
               s predlogom, da moramo ustanoviti neko novo agencijo, neko novo podjetje, ki bo
               nadzirala na nekem drugem segmentu. Če pa to ne gre, potem pa recite, da ste ga
               polomili, pa ustanovimo nazaj agencijo. To bo verjetno najboljša rešitev, ker oprema
               je, razen, če je niste že "razfrčkali", je celotna infrastruktura, programsko
               podprta. Zadeve so bile urejene, sedaj pa tega nimamo. Samo čakam, kaj bomo v
               naslednjem mesecu ugotovili, kakšno agencijo še moramo ustanoviti, da bo tasegment
               nadzora nad plačilnim prometom lahko izvedljiv. Samo to še čakamo in ne bom nič
               presenečen, če bomo v zelo kratkem dobili kakšno tako zahtevo, zato podpiram takšen
               amandma. Hvala.</p>
            </sp>
            <sp xml:id="SDZ3-Redna-14-2002-03-20.sp105">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo razpravljati? <stage>(Ne.)</stage> Zaključujem razpravo in prehajamo na
               odločanje. Najprej glasujemo o amandmaju odbora k 70. členu. Glasujmo! Navzočih je 49
               poslank in poslancev. Za je glasovalo 15, proti 30.</p>
               <p><stage>(Za je glasovalo 15.)</stage> <stage>(Proti 30.)</stage></p>
               <p>Ugotavljam, da amandma ni bil sprejet.</p>
               <p>Prehajamo na odločanje s povezanim amandmajem odbora k 73. členu. Ker sta oba
               povezana, tudi ni potrebno glasovati o amandmaju k 73. členu, ker je brezpredmeten,
               ker ni bil sprejet amandma odbora k 70. členu.</p>
               <p>Prehajamo na razpravo in odločanje o amandmaju vlade k 71. členu. Glasujmo! Navzočih
               je 46 poslank in poslancev. Za je glasovalo 38, proti nihče.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju pod zaporedno številko 2 k 74. členu,
               katerega predlagatelj je vlada. Želi kdo razpravljati? <stage>(Ne.)</stage> Prehajamo na odločanje.
               Glasujemo. Glasovanje prvič ni bilo uspešno. V dvorani nas je zadosti, zato lepo
               prosim za pozornost. Odločamo o amandmaju pod 2 k 74. členu. Glasujemo drugič.
               Glasovanje ni bilo uspešno. V dvorani nas je 55. Po 10-minutnem odmoru bomo tretjič
               glasovali o amandmaju pod 2 k 74. členu. Nadaljujemo ob 15. uri in 48 minut.</p>
               <stage>(Seja je bila prekinjena ob 15.39 uri in se je nadaljevala ob 15.48 uri.)</stage>
            </sp>
            <sp xml:id="SDZ3-Redna-14-2002-03-20.sp106">

               <speaker>PODPREDSEDNICA IRMA PAVLINIČ KREBS:</speaker>

               <p>Prosim, da se nam pridružite, ker bomo čez nekaj trenutkov opravili tretje glasovanje
               o amandmaju pod zaporedno številko 2 k 74. členu. Predlagatelj amandmaja je vlada.</p>
               <p>Tretjič bomo glasovali o amandmaju vlade k 74. členu. Glasujemo. Navzočih je 50
               poslank in poslancev. Za je glasovalo 38, proti nihče.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju odbora k 79. členu. Želi kdo
               razpravljati? <stage>(Ne želi.)</stage></p>
               <p>Prehajamo na odločanje. Glasujemo. Navzočih je 48 poslank in poslancev. Za je
               glasovalo 36, proti nihče.</p>
               <p><stage>(Za je glasovalo 36.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju vlade k 85. členu. Želi kdo
               razpravljati? <stage>(Ne želi.)</stage></p>
               <p>Prehajamo na odločanje. Glasujemo. Navzočih je 47 poslank in poslancev. Za je
               glasovalo 38, proti nihče.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o zadnjem amandmaju, to je amandmaju vlade k 88.
               členu. Želi kdo razpravljati? <stage>(Ne želi.)</stage></p>
               <p>Prehajamo na odločanje. Glasujemo. Navzočih je 51 poslank in poslancev. Za je
               glasovalo 41, proti nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih.</p>
               <p>Na podlagi tretjega odstavka 198. člena poslovnika sprašujem sekretariat za
               zakonodajo in pravne zadeve, ali je zaradi sprejetih amandmajev porušena medsebojna
               skladnost določb zakona? <stage>(Ni.)</stage> Hvala lepa.</p>
               <p>Zato prehajamo na glasovanje o predlogu zakona v celoti. Glasujemo. Navzočih je 50
               poslank in poslancev. Za je glasovalo 41, proti nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je predlagani zakon v celoti sprejet.</p>
               <p>V zvezi s tem zakonom je odbor za finance in monetarno politiko vložil predlog
               dodatnega sklepa, ki se glasi:</p>
               <p>"Državni zbor Republike Slovenije predlaga vladi Republike Slovenije, da v 30 dneh
               pripravi in državnemu zboru posreduje poročilo o izvajanju plačilnega prometa s
               poudarkom na funkcionalnosti in stroških za uporabnike storitev plačilnega
               prometa."</p>
               <p>Želi o predlaganem dodatnem sklepu kdo razpravljati? <stage>(Ne želi.)</stage></p>
               <p>Prehajamo na odločanje o dodatnem sklepu. Glasujemo. Navzočih je 51 poslank in
               poslancev. Za je glasovalo 40, proti eden.</p>
               <p><stage>(Za je glasovalo 40.)</stage> <stage>(Proti 1.)</stage></p>
               <p>Ugotavljam, da je predlagani dodatni sklep sprejet.</p>
               <p>S tem zaključujem to točko dnevnega reda. Predstavniku vlade in sekretariata se za
               sodelovanje lepo zahvaljujem.</p>
               <p>Prehajamo na <title>6. TOČKO DNEVNEGA REDA - DRUGA OBRAVNAVA PREDLOGA
                  ZAKONA O BANKI SLOVENIJE.</title>
               </p>
               <p>Predlog zakona je v obravnavo zboru predložila vlada Republike Slovenije. Želi
               predstavnik vlade besedo? Državni sekretar v ministrstvu za finance mag. Darko Tolar,
               izvolite.</p>
            </sp>
            <sp xml:id="SDZ3-Redna-14-2002-03-20.sp107">

               <speaker>MAG. DARKO TOLAR:</speaker>

               <p>Gospa podpredsednica, hvala lepa za besedo. Spoštovane poslanke, spoštovani
               poslanci.</p>
               <p>Državni zbor Republike Slovenije je pri prvi obravnavi predloga zakona o Banki
               Slovenije sklenil, da je predlog zakona primerna podlaga za pripravo predloga zakona
               za drugo obravnavo. Besedilo predloga zakona za drugo obravnavo je tako pripravljeno
               v skladu s sprejetimi stališče državnega zbora iz prve obravnave in pridobljenimi
               mnenji evropske komisije.</p>
               <p>V skladu s sprejetim stališčem državnega zbora, glede delitve presežka prihodkov nad
               odhodki Banke Slovenije, predlog zakona predvideva delitev 75 procentov presežka v
               splošne rezerve Banke Slovenije in 25 procentov v proračun Republike Slovenije. Prav
               tako je predvidena tudi možnost drugačne razdelitve v primeru, ko so splošne rezerve
               Banke Slovenijezelo nizke oziroma zadostno visoke. V teh primerih se lahko Banka
               Slovenije in minister, pristojen za finance, dogovorita o drugačni delitvi.</p>
               <p>Menimo, da je taka ureditev potrebna, saj bi bilo v primeru izredno nizkih splošnih
               rezerv Banke Slovenije potrebno za zagotavljanje učinkovitega vodenja monetarne
               politike oziroma po vstopu Republike Slovenije v ekonomsko in monetarno unijo, za
               izvajanje nalog v okviru evropskega sistema centralnih bank, da se v splošne rezerve
               razporedi večji del oziroma celoten presežek Banke Slovenije. In obratno. V primeru
               izredno visokih splošnih rezerv Banke Slovenije njihovo avtomatično povečevanje v
               tako velikem obsegu ne bi bilo več potrebno.</p>
               <p>Predlog zakona v skladu s sprejetim stališčem državnega zbora o potrditvi
               neodvisnega zunanjega revizorja Banke Slovenije s strani državnega zbora predvideva,
               da računovodske izkaze Banke Slovenije revidira neodvisni mednarodni revizor, ki ga
               za 3-letno obdobje določi pristojni odbor državnega zbora.</p>
               <p>Glede vprašanja ustavnosti predloga zakona, ki je bilo izpostavljeno pri prvi
               obravnavi predloga zakona, predvsem v povezavi s 152. členom ustave, ki opredeljuje
               samostojnost banke Slovenije in odgovornost državnemu zboru, smo na ministrstvu
               zaprosili za mnenje ustavno komisijo. Ustavna komisija je mnenja, da predlagana
               dopolnitev 3. in 8. člena ustave, ki predvidevata prenos dela izvrševanja suverenih
               pravic Republike Slovenije na mednarodne organizacije naddržavne narave ter uporabo
               pravnih aktov in odločitev teh organizacij, zajemata predvideni položaj Banke
               Slovenije po vstopu Republike Slovenije v Evropsko unijo.</p>
               <p>Kar zadeva odgovornosti Banke Slovenije državnemu zboru, pa se ta uresničuje skozi
               določbo o poročanju Banke Slovenije državnemu zboru in z imenovanjem in razrešitvijo
               organov banke Slovenije, zato sprememba 152. člena ustave, ni potrebna.</p>
               <p>Glede na pripombe iz prve razprave k predlogu zakona o Banki Slovenije, kar zadeva
               netransparentnost zakona, sedanji predlog jasno ločuje tri faze, ki jih predlog
               zakona pokriva. To so prva faza, do vstopa Republike Slovenije v Evropsko unijo.
               Druga faza od vstopa do vstopa v ekonomsko in monetarno in unijo ter tretja faza, po
               vstopu v ekonomsko in monetarno unijo.</p>
               <p>V ta namen sta v predlogu zakona za drugo in tretjo fazo oblikovani posebni
               poglavji. Največ novosti prinaša ravno zadnja, tretja faza, ko bo Banka Slovenije kot
               sestavni del evropskega sistema centralnih bank z vsemi pravicami in obveznostmi
               izgubila svojo samostojnost in neodvisnost pri vodenju monetarne politike, prav tako
               pa bo morala zadostiti tudi nekaterim drugim zahtevam. Vse do sedaj naštete spremembe
               korenito spreminjajo predlog zakona iz prve obravnave z vključitvijo novih členov
               oziroma preštevilčenjem starih. Vendar smo s tem nedvoumno jasno in enolično določili
               položaj Banke Slovenije v odnosu do evropskega sistema centralnih bank in evropske
               centralne banke ter s tem povezano delovanje in zlasti neodvisnost Banke Slovenije po
               posameznih fazah.</p>
               <p>Predlog zakona upošteva tudi pripombe sekretariata za zakonodajo in pravne zadeve iz
               prve obravnave, med katerimi bi izpostavili le nekatere najpomembnejše. V predlogu
               zakona so tako urejeni postopki kandidiranja oziroma imenovanja guvernerja,
               viceguvernerja in članov sveta banke, v prehodnih določbah pa je preoblikovana
               določba, ki ureja postopek prehoda organov Banke Slovenije, imenovanih po do sedaj
               veljavnem zakonu, na nov zakon. Predlog zakona v zvezi s tem predvideva, da člani
               sveta Banke Slovenije, ki izpolnjuje pogoje za člane sveta Banke Slovenije, po novem
               zakonu nadaljujejo svoj mandat do izteka mandata, članom, ki pa ne izpolnjujejo
               pogojev po novem zakonu, pa poteče mandat po imenovanju novih članov oziroma ob
               imenovanju novih članov.</p>
               <p>Poleg že naštetih sprememb zakona, ki so bile narejene na podlagi sprejetih stališč
               državnega zbora, je Vlada Republike Slovenije pripravila tudi nekaj predlogov
               amandmajev k predlogu zakona, med katerimi bi omenili le nekatere. Vlada Republike
               Slovenije tako predlaga amandma za novi 15.a člen, ki ureja denarni trg in bo
               omogočil organizacijo in nadzor denarnega trga in s tem Banki Sloveniji izvajanje
               denarne politike in politike deviznega tečaja. Predlagani amandma k 16. členu, ki
               ureja operacije Banke Slovenije na odprtem trgu, dodatno ureja, da Banka Slovenije za
               vrednostne papirje,ki jih izdaja, vodi register. Predlagani amandma odpravlja
               neskladnost z zakonom o nematerializiranih vrednostnih papirjih, po katerem Banka
               Slovenije ni obvezana izdajati svojih vrednostnih papirjev v nematerializirani
               obliki, če pa jih izdaja v tej obliki, ni predvidena kot izjema izdajanja v
               klirinško-depotni družbi.</p>
               <p>Predlog amandmaja k 38. členu razširja možnost predčasne razrešitve člana sveta
               Banke Slovenije tudi za primer, ko se v predpisanem postopku ugotovi, da je odgovoren
               za težje kršitve svojih dolžnosti, zaradi česar obstaja resen dvom o njegovi
               primernosti za opravljanje te funkcije. Omenjeni amandma smo vključili na predlog
               Evropske komisije in pomeni uskladitev s statutom evropskega sistema centralnih bank
               in evropske centralne banke.</p>
               <p>Zadnji vsebinski amandma pa predlaga črtanje 50. člena predloga zakona, ki govori o
               vključevanju poslov z mednarodnim denarnim skladom in stroškov kovanja kovancev v
               delitev presežka Banke Slovenije. Črtanje 50. člena je potrebno zaradi uskladitve
               omenjenih dveh postavk z zakonom o javnih financah, ki prepoveduje medsebojno
               poračunavanje oziroma pobotanje prejemkov in izdatkov proračuna.</p>
               <p>Vlada Republike Slovenije meni, da je predloženi tekst za drugo branje primeren za
               obravnavo in za njegovo dopolnitev v državnem zboru. Hvala lepa.</p>
            </sp>
            <sp xml:id="SDZ3-Redna-14-2002-03-20.sp108">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Predlog zakona je obravnaval odbor za finance in monetarno politiko kot
               matično delovno telo. Prosim poročevalca, da predstavi mnenje odbora o predlogu
               zakona. Predsednik odbora, gospod Ciril Pucko, izvolite.</p>
            </sp>
            <sp xml:id="SDZ3-Redna-14-2002-03-20.sp109">

               <speaker>CIRIL PUCKO:</speaker>

               <p>Hvala lepa, gospa predsedujoča. Kolegice in kolegi, predstavniki vlade! Odbor za
               finance in monetarno politiko je kot matično delovno telo obravnaval navedeni predlog
               zakona v drugi obravnavi, ki ga je v proceduro predložila vlada Republike Slovenije.</p>
               <p>Glede na to, da so bili v tem vmesnem času opravljeni določeni pogovori med
               sekretariatom za zakonodajo in pravne zadeve državnega zbora ter Banko Slovenije, je
               razprava na odboru potekala v skladu z mnenjem sekretariata po posameznih členih. Ob
               tem sta tako predstavnik predlagatelja kot predstavnik Banke Slovenije, ki je
               sodeloval pri delu odbora, posredovala določene obrazložitve in odgovore na posamezna
               vprašanja članov odbora.</p>
               <p>Med drugim je bilo v zvezi z dodano 7. točko 12. člena in pomisleki o eventualnem
               neskladju tega določila z 2. členom zakonskega predloga - gre za neodvisnost Banke
               Slovenije - pojasnjeno, da v primeru, ko izvaja plačilni promet ali kot fiskalni
               agent deluje centralna banka kot poslovna banka, kar ni v nasprotju z njenimi
               funkcijami, ki so funkcije centralne banke, hkrati pa ne gre za odvisnost Banke
               Slovenije, bodisi s strani vlade ali drugih državnih organov.</p>
               <p>Odbor je na podlagi posredovanih pripomb sekretariata oblikoval svoje amandmaje k
               13., 32., 41., 52., 58., 74., 75. in 78. členu in hkrati podprl amandmaje vlade k
               12., za novi 15.a člen, k 16., 38., 50. in 58. členu zakona.</p>
               <p>Odbor pa ni podprl oziroma ni sprejel predloga amandmaja za črtanje drugega odstavka
               37. člena, ki ga je predlagala komisija državnega sveta za gospodarstvo. Ob tem je v
               vsebinski razpravi nakazane problematike predstavnik Banke Slovenije pojasnil, da je
               bilo glede izpostavljenega vprašanja veliko razprave in konsultacij zlasti zaradi
               evidentnega razhajanja stališč evropske centralne banke in evropske komisije. Medtem
               ko evropska centralna banka govori o konfliktu interesov, je evropska komisija glede
               navedenega vprašanja v pogajanjih zagovarjala profesionalnost funkcije, kar je tudi
               izbrana solucija zakonskega predloga, ki je pred vami.</p>
               <p>Predlagam, da državni zbor podpre amandmaje vlade in amandmaje, ki jih je k temu
               zakonu predlagalo matično delovno telo. Hvala lepa.</p>
            </sp>
            <sp xml:id="SDZ3-Redna-14-2002-03-20.sp110">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Želi besedo predstavnik sekretariata? <stage>(Ne.)</stage> Želijo besedo predstavniki
               poslanskih skupin? <stage>(Ne.)</stage> Prehajamo na obravnavo in odločanje o posameznih členih
               predloga zakona.</p>
               <p>Zbora predlagam, da skladno z drugo alineo 189. člena poslovnika po končani razpravi
               in glasovanju o amandmajih in členih razpravlja in glasuje skupaj o preostalih
               členih, h katerim niso bili vloženi amandmaji. Predlagani sklep ne bo sprejet, če mu
               bo nasprotovala najmanj tretjina navzočih poslancev. O predlogu sklepa glasujemo.
               Glasujemo. Navzočih je 46 poslank in poslancev. Za jeglasovalo 37, proti nihče.</p>
               <p><stage>(Za je glasovalo 37.)</stage> <stage>(Proti nihče.)</stage></p>
               <p>Ugotavljam, da je predlog sprejet.</p>
               <p>Prehajamo torej na razpravo o posameznih členih in vloženih amandmajih. Razpravo
               bomo vodili na podlagi pregleda amandmajev z dne 20.3.2002.</p>
               <p>Prehajamo na razpravo in odločanje o 12. členu in amandmaju vlade k temu členu. Želi
               kdo razpravljati? <stage>(Ne.)</stage> Prehajamo na odločanje. Glasujemo. Pred kratkim smo bili
               sklepčni. Zdaj je glasovalo 10 manj poslank in poslancev. Lepo prosim za pozornost.
               Pred nami je pregled amandmajev na sedmih straneh. V dvorani nas je 53. Poslovnik nam
               pač nalaga dolžnost, da o vsakem amandmaju in o členu v celoti glasujemo. Drugič
               glasujemo o amandmaju vlade k 12. členu. Glasujemo. Ker tudi drugič glasovanje ni
               bilo uspešno, v skladu sposlovnikom prekinjam delo za 10 minut. Ob 16.17 bomo tretjič
               glasovali o amandmaju vlade.</p>
               <stage>(Seja je bila prekinjena ob 16.07 uri in se je nadaljevala ob 16.18 uri.)</stage>
            </sp>
            <sp xml:id="SDZ3-Redna-14-2002-03-20.sp111">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim, da se nam pridružite, ker bomo tretjič opravljali glasovanje o
               amandmaju vlade k 12. členu.</p>
               <p>Tretjič glasujemo o amandmaju vlade k 12. členu. Glasujemo. Navzočih je 52 poslank
               in poslancev. Za je glasovalo 38, proti eden.</p>
               <p><stage>(Za je glasovalo 38.)</stage> <stage>(Proti 1)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Prvo glasovanje o členu v celoti zopet ni
               bilo uspešno. V dvorani nas je zadosti. Lepo prosim za sodelovanje.</p>
               <p>Drugič glasujemo o členu v celoti. Glasujemo. Navzočih je 52 poslank in poslancev.
               Za je glasovalo 40, proti nihče.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o 13. členu in amandmaju odbora k temu členu.
               Želi kdo razpravljati? <stage>(Ne želi.)</stage></p>
               <p>Prehajamo na odločanje. Glasujemo. Navzočih je 55 poslank in poslancev. Za je
               glasovalo 45, proti eden.</p>
               <p><stage>(Za je glasovalo 45.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih je 53 poslank in poslancev. Za je
               glasovalo 43, proti nihče.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o amandmaju vlade za novi 15.a člen. Želi kdo
               razpravljati? <stage>(Ne želi.)</stage></p>
               <p>Prehajamo na odločanje. Glasujemo. Navzočih je 50 poslank in poslancev. Za je
               glasovalo 42, proti nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je novi člen sprejet.</p>
               <p>Prehajamo na razpravo in odločanje o amandmaju vlade k 16. členu in o členu v
               celoti. Želi kdo razpravljati? <stage>(Ne želi.)</stage></p>
               <p>Prehajamo na odločanje. Glasujemo. Navzočih je 53 poslank in poslancev. Za je
               glasovalo 44, proti eden.</p>
               <p><stage>(Za je glasovalo 44.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih je 48 poslank in poslancev. Za je
               glasovalo 39, proti nihče.</p>
               <p><stage>(Za je glasovalo 39.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 32. členu in amandmaju odbora k temu členu.
               Želi kdo razpravljati? <stage>(Ne.)</stage> Prehajamo na odločanje. Glasujemo. Navzočih je 50
               poslank in poslancev. Za je glasovalo 40, proti nihče.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih je 48 poslank in poslancev. Za je
               glasovalo 38, proti 1.</p>
               <p><stage>(Za je glasovalo 38.)</stage> <stage>(Proti 1.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 38. členu in amandmaju vlade k temu členu. Želi
               kdo razpravljati? <stage>(Ne.)</stage> Prehajamo na odločanje. Glasujemo. Navzočih je 47 poslank in
               poslancev. Za je glasovalo 38, proti nihče.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Glasovanje o členu v celoti ni bilo uspešno
               ob prvem glasovanju. Drugič glasujemo o členu v celoti. Glasujemo. Navzočih je 51
               poslank in poslancev. Za je glasovalo 37, proti 1.</p>
               <p><stage>(Za je glasovalo 37.)</stage> <stage>(Proti 1.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 41. členu in amandmaju odbora k temu členu.
               Želi kdo razpravljati? <stage>(Ne.)</stage> Prehajamo na odločanje. Glasujemo. Ponovno nismo bili
               uspešni ob prvem glasovanju. Lepo prosim za pozornost. Ponavljam, da poslovnik pač
               določa našo obveznost, da glasujemo o amandmajih in členih v celoti v okviru druge
               obravnave. Drugič glasujemo o amandmaju k 41. členu. Glasujemo. Navzočih je 49
               poslank in poslancev. Za jeglasovalo 40, proti nihče.</p>
               <p><stage>(Za je glasovalo 40. )</stage><stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih je 50 poslank in poslancev. Za je
               glasovalo 40, proti nihče.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 50. členu in amandmaju vlade k temu členu. Želi
               kdo razpravljati? <stage>(Ne želi.)</stage></p>
               <p>Prehajamo na odločanje. Glasujemo. Ponovno nismo uspešno opravili glasovanja. Vse,
               kar lahko storim, je, da vas lepo prosim za pozornost.</p>
               <p>Drugič glasujemo o amandmaju k 50. členu. Glasujemo. Navzočih je 47 poslank in
               poslancev. Za je glasovalo 37, proti eden.</p>
               <p><stage>(Za je glasovalo 37.)</stage> <stage>(Proti 1.)</stage></p>
               <p>Ugotavljam, da je amandma sprejet in člen črtan.</p>
               <p>Prehajamo na razpravo in odločanje o 52. členu in amandmaju odbora k temu členu.
               Želi kdo razpravljati? <stage>(Ne želi.)</stage></p>
               <p>Prehajamo na odločanje. Glasujemo. Navzočih je 49 poslank in poslancev. Za je
               glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih je 48 poslank in poslancev. Za je
               glasovalo 41, proti nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 58. členu in amandmaju pod številko 1, ki je
               amandma odbora, pod številko 2 pa amandma vlade. Želi kdo razpravljati? <stage>(Ne
               želi.)</stage></p>
               <p>Prehajamo na odločanje, najprej o amandmaju pod zaporedno številko 1. Glasujemo.
               Ponovno nismo opravili uspešnega prvega glasovanja.</p>
               <p>Drugič glasujemo o amandmaju pod številko 1. Glasujemo. Navzočih je 51 poslank in
               poslancev. Za je glasovalo 43, proti eden.</p>
               <p><stage>(Za je glasovalo 43.)</stage> <stage>(Proti 1.)</stage></p>
               <p>Ugotavljam, da je amandma pod številko 1 sprejet.</p>
               <p>Odločamo o amandmaju pod številko 2. Glasujemo. Prvo glasovanje ni bilo uspešno.</p>
               <p>Drugič bomo glasovali o amandmaju pod zaporedno številko 2. Glasujemo. Navzočih je
               49 poslank in poslancev. Za je glasovalo 40, proti eden.</p>
               <p><stage>(Za je glasovalo 40.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih je 48 poslank in poslancev. Za je
               glasovalo 41, proti nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 74. členu in amandmaju odbora k temu členu.
               Želi kdo razpravljati? <stage>(Ne.)</stage> Prehajamo na odločanje. Glasujemo. Navzočih je 50
               poslank in poslancev. Za je glasovalo 39, proti 1.</p>
               <p><stage>(Za je glasovalo 39.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih je 48 poslank in poslancev. Za je
               glasovalo 41, proti nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 75. členu in amandmaju odbora k temu členu z
               opombo, da je le-ta povezan z amandmajem odbora k 78. členu. Želi kdo razpravljati?
               <stage>(Ne.)</stage> Prehajamo na odločanje. Glasujemo. Navzočih je 50 poslank in poslancev. Za je
               glasovalo 41, proti nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je amandma sprejet in člen črtan.</p>
               <p>Prehajamo na razpravo in odločanje o vsebinsko povezanem in zadnjem amandmaju odbora
               k 78. členu. Želi kdo razpravljati? <stage>(Ne.)</stage> Prehajamo na odločanje. Glasujemo. Navzočih
               je 51 poslank in poslancev. Za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih je 47 poslank in poslancev. Za je
               glasovalo 42, proti nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo na razpravo o preostalih členih, h katerim niso bili vloženi amandmaji.
               Želi kdo besedo? <stage>(Ne.)</stage> Prehajamo na odločanje o preostalih členih. Glasujemo.
               Navzočih je 51 poslank in poslancev. Za je glasovalo 42, proti 1.</p>
               <p><stage>(Za je glasovalo 42.)</stage> <stage>(Proti 1.)</stage></p>
               <p>Ugotavljam, da so preostali členi sprejeti</p>
               <p>Prehajamo na razpravo o naslovu zakona. Želi kdo razpravljati? <stage>(Ne.)</stage> Prehajamo na
               odločanje o naslovu. Glasujemo. Navzočih je 48 poslank in poslancev. Za je glasovalo
               42, proti nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je naslov zakona sprejet.</p>
               <p>V razpravo dajem še naslednji predlog sklepa. Predlog zakona za tretjo obravnavo
               pripravi vlada Republike Slovenije. Želi v zvezi s predlogom sklepa kdo razpravljati?
               <stage>(Ne želi.)</stage> Prehajamo na odločanje o navedenem predlogu sklepa. Glasujemo. Prvič nismo
               uspešno glasovali o predlogu sklepa, zato ponovno lepo prosim za pozornost.</p>
               <p>Drugič glasujemo o predlogu sklepa. Glasujemo. Navzočih je 52 poslank in poslancev.
               Za je glasovalo 42, proti eden.</p>
               <p><stage>(Za je glasovalo 42.)</stage> <stage>(Proti 1.)</stage></p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda. Predstavnikom vlade in sekretariata se za
               sodelovanje najlepše zahvaljujem.</p>
               <p>Prehajamo na <title>7. TOČKO DNEVNEGA REDA - PRVA OBRAVNAVA PREDLOGA ZAKONA O UREJANJU
                  PROSTORA.</title>
               </p>
               <p>Predlog zakona je v obravnavo zboru predložila vlada Republike Slovenije.
               Predstavnike vlade med nami lepo pozdravljam. Želi predstavnik vlade besedo? Minister
               za okolje in prostor mag. Janez Kopač, izvolite.</p>
            </sp>
            <sp xml:id="SDZ3-Redna-14-2002-03-20.sp112">

               <speaker>MAG. JANEZ KOPAČ:</speaker>

               <p>Hvala lepa. Spoštovane poslanke in poslanci! Lahko rečem, da je danes za ministrstvo
               za okolje in prostor kar velik dan. Ta dva zakona, 7. in 8. točka dnevnega reda, ki
               ju imate pred seboj, sta nastajala več kot deset let. Še vedno ta hip velja stara
               zakonodaja iz leta 1984, ki je temeljila na sistemu družbenega planiranja; ta sistem
               je bil že z ustavnimi spremembami v času osamosvojitve ukinjen, kljub temu pa je,
               vsaj kar se prostorskega instrumentarija tiče, ves ostal na tem temelju, ki
               pravzaprav več niti ne obstaja.</p>
               <p>Zato smo pravzaprav zadnjih deset let in več živeli v neke vrste prehodnem obdobju.
               Nastalo je mnogo različic novega zakona, še v času, ko sem bil sam minister, zdaj, to
               dobro leto, je bilo več variant. V zelo široki razpravi s stroko in posameznimi
               zainteresiranimi skupinami je zdaj pred vami tekst, za katerega menim, da je dober in
               da ga bomo v skladu z usmeritvami iz javne obravnave, ki je bila tu v prostorih
               parlamenta, in kasneje z usmeritvami z matičnega odbora, še izboljšali.</p>
               <p>Zakon o urejanju prostora poskuša oziroma po našem mnenju jasno razmejuje
               pristojnosti na področju urejanja prostora med državo in občinami. Uvaja, prvič,
               regionalni nivo prostorskega načrtovanja, skrajšuje postopek sprejemanja prostorskih
               aktov, uvaja nov instrument pri pripravi prostorskih aktov, toje prostorska
               konferenca. Zakon jasneje določa vlogo in pristojnost soglasjedajalcev pri pripravi
               in sprejemanju prostorskega akta, ki dajo svoje pogoje za pripravo nekega akta, naj
               bi jih ponovno dajali že pred pripravo akta, ne šele vmes. Zakon predvideva zaradi
               tega skrajšani postopek priprave prostorskega akta, že samih aktov, kakršni so bili
               do sedaj. Poleg tega pa ima zakon še posebno poglavje o skrajšanem postopku v
               primeru, da gre za manjše spremembe. Verjetno vsi, predvsem župani, dobro veste, kako
               dolgotrajen je bil postopek sprejemanja prostorskih aktov do sedaj.</p>
               <p>Zakon določa tudi večjo fleksibilnost prostorskih aktov. Predvideva možnost tako
               imenovane urbanistične pogodbe, ki jo lahko dogovorita država oziroma občina in
               investitor.</p>
               <p>Novost zakona so prostorska pravila, ki naj bi bila zbirka splošnih pravil za
               urejanje prostora, na primer urbanističnih standardov in normativov, tako da bi vrsto
               novih dognanj, novih tehničnih meril lahko sproti predpisovali v zbirki prostorskih
               pravil.</p>
               <p>Pomembna novost zakona je tudi lokacijska informacija, ki je po svoji vsebini
               potrdilo pristojnega upravnega organa o dopustni rabi prostora in pogojih poseganja v
               prostor, kot to določajo prostorski akt. Ta lokacijska informacija naj bi služila
               investitorjem za to da bodo še v času, ko se pripravljajo na investicijo oziroma
               odločajo o morebitni investiciji, lahko bolj transparentno vedeli, kaj jih na
               določeni lokaciji čaka.</p>
               <p>Ob predstavitvi zakona kaže opozoriti na dograditev sedanjega sistema opremljanja
               stavbnih zemljišč, pri čemer je opremljanje dosledno vezano na pogoje, določene v
               občinskih prostorskih aktih. Opremljanje ne sloni več na stavbnih zemljiščih, temveč
               na zemljiščih v poselitvenem območju.</p>
               <p>Pomembna novost v zakonu je tudi predvidena možnost zasebne lastnine na javni
               infrastrukturi in pa to, da občina lahko izvajanje in financiranje opremljanja z
               urbanistično pogodbo prenese na osebe zasebnega prava. Vse to seveda zakon iz leta
               1984 ni omogočal.</p>
               <p>Zakon vnaša vrsto instrumentov za aktivno zemljiško politiko. To so tako imenovani
               prostorski ukrepi. Tu je predkupna pravica občine na zemljiščih in drugih
               nepremičninah, na poselitvenih območjih, kar je novost. Tu je predvidena komasacija
               zemljišč. Tu je predviden instrument z imenom prenova območja. Tu je predviden
               instrument zemljiške občinske politike, ki se imenuje parcelacijsko dovoljenje in
               tako naprej.</p>
               <p>V urejanju prostora do sedaj oziroma ta hip občinam, kot temeljnim nosilcem
               prostorskega načrtovanja, bistveno manjkajo možni instrumenti zemljiške politike. Ta
               zakon naj bi to praznino nadomestil.</p>
               <p>Zakon poleg tega uvaja sistem zbirk prostorskih podatkov, da se na enem mestu
               pridobijo pomembni prostorski podatki za načrtovanje in dovoljevanje posegov v
               prostor.</p>
               <p>Zakon ne nazadnje predvideva ustanovitev posebne strokovne zbornice oziroma zbornice
               za arhitekturo in prostor, ki je danes del inženirske zbornice. Lahko rečem, da se je
               v zadnjih mesecih priprave tega zakona največ polemik zvrstilo prav na to temo.
               Mislim, da predlog zakona predvideva dober kompromis, res pa je, da so posamezni
               razpravljavci v javni obravnavi poskušali, kot je temu hudomušno rekel prof. Marušič
               iz Gorice, iz zakona o urejanju prostora narediti zakon o urejevalcih prostora.
               Mislim, da tekst, kakršen je pred vami, seveda pomeni kompromis in predstavlja
               primerno obliko organiziranja načrtovalcev prostora.</p>
               <p>Za konec lahko rečem tudi to, da se navsezadnje zahvaljujem odboru za infrastrukturo
               in okolje ter strokovnim službam v državnem zboru, ker smo res lahko izvedli zelo
               kvalitetno javno obravnavo tu, v prostorih parlamenta, ter dobili mnogo koristnih
               pripomb in napotkov. Vnaprej lahko rečem, da se v celoti strinjamo z vsemi
               spreminjevalnimi stališči, ki jih je predlagal odbor za infrastrukturo in okolje,
               razen v nekem detajlu, kjer se mi zdi, da je prišlo do napake pri pisanju zapisnika.
               Ampak o tem bo verjetno rekel kaj več predsednik odbora. Hvala lepa zaenkrat.</p>
            </sp>
            <sp xml:id="SDZ3-Redna-14-2002-03-20.sp113">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Predlog zakona je obravnaval odbor za infrastrukturo in okolje kot matično
               delovno telo. Prosim poročevalca, da predstavni mnenje odbora o predlogu zakona.
               Predsednik, gospod Andrej Gerenčer, izvolite.</p>
            </sp>
            <sp xml:id="SDZ3-Redna-14-2002-03-20.sp114">

               <speaker>ANDREJ GERENČER:</speaker>

               <p>Hvala lepa, gospa podpredsednica. Odbor za infrastrukturo in okolje je na svoji seji
               dne 10. januarja in na seji dne 6.3.2002 obravnaval predlog zakona o urejanju
               prostora, ki ga je državnemu zboru predložila vlada Republike Slovenije.</p>
               <p>Najprej smo se seznanili z nameni zakona. Predlagatelj je bil tu zelo širokogruden
               in nam je zelo podrobno pojasnil ta zakon. Na prvi obravnavi smo sprejeli sklep,
               glede na velik zainteresiran krog ljudi, ki želijo o tem zakonu razpravljati, smo
               predlagali, da se opravi javna predstavitev mnenj. Ta predstavitev je bila opravljena
               6. februarja. Kot je že povedal gospod minister, smo lahko zadovoljni, da smo slišali
               veliko dobrih pripomb in tudi pohval na pripravo zakona, tako da bo predlagatelj
               lahko po proučitvi tudi teh stališč kvalitetno dopolnil zakon za drugo obravnavo.</p>
               <p>Na 23. seji smo potem obravnavali zakon z vsemi temi mnenji in sprejeli nekaj
               sklepov.</p>
               <p>Prvi je bila ugotovitev, da je zakon primeren za pripravo zakona za drugo obravnavo.
               Predlagali smo tudi nekaj stališč, ki jih bom zelo na kratko tudi povzel in jih pa
               imate zapisana kar na dveh straneh.</p>
               <p>Opozoril bi samo na nekatere, in sicer, da se preverijo posamezne opredelitve pojmov
               glede vsebine, tako da bi zakon čimbolj upošteval strokovne pojme in doslednost
               njihovega izvajanja v celotnem besedilu zakona.</p>
               <p>Večjo težo je treba nameniti usmerjanju poselitev stavbnih zemljišč v smislu
               revitalizacije teh zemljišč. Prav tako je treba nomotehnično prečistiti sam zakon,
               tako da bi bil resnično sprejemljiv za vse.</p>
               <p>Še posebej smo opozorili na pojem javni in zasebni interes in pa seveda vodenja
               aktivne zemljiške politike v občinah, da se preveri možnost za ustanovitev državnega
               sklada stavbnih zemljišč kot finančne institucije, ki bi s svojimi sredstvi imela
               možnost intervencije v korist občin, kar predvideva 11. člen predloga zakona.</p>
               <p>Nadalje smo ugotavljali, da pri skupni navedbi prostorskih aktov je treba vse
               prostorske akte in njihove sestavne dele podrobno obravnavati.</p>
               <p>Nadalje je bila še vrsta raznih zadev. Nekaj takih bi še poudaril. Predvsem, da se
               najdejo rešitve, torej način pridobitve strokovnih ureditev za posamezne prostorske
               ureditve, predvidene s prostorskimi akti, in se v njih jasneje loči način pridobitve
               teh rešitev z javnim natečajem in z drugimi oblikami pridobitve variantnih rešitev.</p>
               <p>Predlog zakona naj tudi določi, kdaj je praviloma javni natečaj obvezen. Nedvomno
               naj se jasno opredeli, ali je pripravljavec prostorskega akta dolžan upoštevati
               pripombe in predloge, dane v javni razpravi, kar govorita člena 30 in 31.</p>
               <p>Prav tako naj se preveri ustreznost 30-dnevnega roka za izdajo soglasja v primerih,
               ko zaradi tehnologije izdajanja soglasij zakoni določajo daljše roke oziroma možnost
               za skrajšanje teh rokov v pristojnih zakonih oziroma se določijo minimalni roki za
               pridobitev pogojev in usmeritev pristojnega organa.</p>
               <p>Prav tako smo opozorili, da se preveri možnost dajanja pritožbe s strani
               pripravljavca prostorskega akta na negativno izdano mnenje, ali pa pogoj, kar določa
               32. člen zakona.</p>
               <p>Precej pozornosti smo namenili tudi prostorskim pravilom. Ta se naj sprejemajo v
               obliki navodil in smernic. Prav tako naj se opredeli vloga lokalne skupnosti pri
               pripravi prostorskih pravil in smernic iz člena 40. Preveri naj se tudi predlagani
               izbor variantnih rešitev, o katerem odloči vlada Republike Slovenije glede na
               dosedanje zakonske zahteve, da o tem predhodno razpravlja državni zbor Republike
               Slovenije, ravno tako pa določno opredeli razgrnitev prostorskega plana v občini
               oziroma v občinah.</p>
               <p>Odbor sicer podpira predlagani regionalni nivo prostorskega načrtovanja, vendar naj
               predlagatelj preveri ustreznost določbe glede na sedanjo ustavno opredelitev, to je
               od člena 50 do 59.</p>
               <p>Prav tako naj se podrobneje opredeli vsebina prostorskega plana občine ter opredeli,
               da je urbanistična in krajinska zasnova sestavni del občinskega prostorskega plana.
               Bolj je treba opredeliti vsebino in namen krajinske zasnove, kot sestavnega dela
               prostorskega plana občine, prav tako tudi njeno vlogo pri določanju zavarovanja
               območij, podobno kot je opredeljeno za urbanistično zasnovo, kar določa 64. člen.
               Preveri naj se tudi možnost skrajšanja rokov za obravnavo pobud za spremembo in
               dopolnitev občinskega prostorskega plana, 72. člen zakona. Še vrsta stvari je, da
               vseh ne berem.</p>
               <p>Na koncu smo sprejeli sklep, da vlada dodatno prouči predloge iz javne predstavitve
               mnenj - teh je bilo ogromno. Prepričan sem, da bo vlada kot predlagatelj zakona lahko
               iz te javne razprave marsikaj tudi povzela in pripravila za drugo obravnavo in da se
               bo upoštevalo mnenje komisije za lokalno samoupravo in regionalni razvoj državnega
               sveta Republike Slovenije, prav tako se upoštevajo tudi pripombe in mnenja
               sekretariata za zakonodajo in pravne zadeve našega državnega zbora.</p>
               <p>V glavnem menimo, da je zakon primeren za prvo obravnavo in upamo, kot je že bilo
               uvodoma povedano, da bomo dobili zakon, ki bo pozdravljen s strani mnogih naših
               prebivalcev, saj bo v mnogočem poenostavil postopke pri planiranju in urejanju
               prostora. Hvala lepa.</p>
            </sp>
            <sp xml:id="SDZ3-Redna-14-2002-03-20.sp115">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnica sekretariata za zakonodajo in pravne zadeve?
               <stage>(Ne.)</stage> Želijo besedo predstavniki poslanskih skupin? V imenu poslanske skupine se je
               najprej javil gospod Jože Tanko, ki bo predstavil mnenje poslanske skupine
               socialdemokratske stranke. Izvolite. Potem gospod Veber, potem gospod Sok. Gospod
               Tanko, izvolite.</p>
            </sp>
            <sp xml:id="SDZ3-Redna-14-2002-03-20.sp116">

               <speaker>JOŽE TANKO:</speaker>

               <p>Hvala za besedo in vsem lep pozdrav. V poslanski skupini socialdemokratske stranke
               podpiramo odločitev vlade, da se posodobi obstoječa prostorska zakonodaja, ki bo
               kmalu praznovala 20-letnico. Korenite družbene spremembe že dolgo zahtevajo spremembo
               zakonodaje iz leta 1984 in to tako terminološko kakor tudi vsebinsko, saj je
               obstoječi zakon na nekaterih področjih povsem neprilagojen novim spoznanjem, novim
               razmeram in novi razdelitvi pristojnosti, zlasti po uspešni uveljavitvi lokalne
               samouprave.</p>
               <p>Skoraj hkrati s predloženima zakonoma o urejanju prostora in graditvi objektov, sta
               bila dana v proceduro še dva, po moji oceni, zelo pomembna dokumenta. To sta ocena
               stanja in teženj v prostoru in politika urejanja prostora Republike Slovenije, ki
               prinašata vrsto pomembnih spoznanj in ugotovitev o gibanjih oziroma trendih v našem
               prostoru in ki sta predlagatelju verjetno služila kot podlaga za nekatere
               rešitve.</p>
               <p>Omenjena dokumenta zelo nazorno in na kratko predstavita veliko dilem, s katerimi se
               soočamo uporabniki, načrtovalci in tudi upravljavci prostora. Ker ugotovitve precej
               presegajo okvir obeh predloženih prostorskih zakonov, bi bila po mojem mnenju
               smiselna natančnejša predstavitev obeh. Vendar sta bila oba dokumenta na naše
               presenečenje kljub ugotovljenimštevilnim pomanjkljivostim dosedanjega načrtovanja in
               izvajanja politik uravnoteženega in sonaravnega razvoja ter precejšnji teži za
               pripravo obeh zakonov popolnoma prezrta in ju ni obravnavalo niti matično telo
               državnega zbora in nista bila tudi javno predstavljena.</p>
               <p>Vendar menim, da je potrebno na nekatere probleme, na katere se opozarja že dlje
               časa, tudi posebej opozoriti. Predvsem želim izpostaviti, da je očitna in zelo
               preobsežna samovolja pri posegih v prostor, da se dogaja sprememba rabe prostora
               zaradi opuščanja kmetijske proizvodnje in tudi posledično zaraščanje kmetijskih
               površin, to se pravi, širi se gozd in se povečujejo problemi, ki jih gozd prinaša.
               Ocenjuje se, da bo velika sprememba, predvsem na številu kmetijskih gospodarstev, kar
               bo izredno močno vplivalo na strukturo podeželja in še pospešilo propadanje in
               zaraščanje kulturne krajine.</p>
               <p>Očitno je, da se odvija izrazit proces izseljevanja z obmejnih in manj razvitih
               področij, saj je praviloma na teh področjih otežena in zaradi tega tudi ekonomsko
               nedonosna kmetijska proizvodnja, prav tako pa na teh območjih ni skoraj nikakršne
               omembe vredne gospodarske dejavnosti, ki bi zadržala prebivalce.</p>
               <p>Z vdorom mestnega načina življenja in opuščanjem kmetovanja se spreminja tudi vloga
               podeželja. Prihaja do koncentracije prebivalstva, delovnih mest in drugih pomembnih
               dobrin le na nekaj 10 lokacijah, stagnirajo ali pa celo zamirajo manjša industrijska
               središča, ki so v veliki meri zadrževala poseljeno in ohranjeno pokrajino.</p>
               <p>Izpraznjeno podeželje postaja zanimivo le kot lokacija za skladiščenje in odlaganje
               velikih količin raznovrstnih komunalnih, nevarnih in strupenih odpadkov in kot
               rezervoar pitne vode. Mesta postajajo čedalje večji potrošnik kvalitetnega prostora
               za gospodarske, kulturne, športne, stanovanjske in druge potrebe, medtem ko na
               podeželju ostaja praznih čedalje več objektov in poslovnih površin in se pojavlja
               izredno veliko nesorazmerje med potrebami in ponudbo v mestih in na podeželju, vendar
               z različnim predznakom. Npr. kronično je pomanjkanje stanovanj v mestih in nastaja
               ogromno praznih, zapuščenih in propadajočih stanovanjskih hiš na podeželju. Izredno
               hitro se povečujejo primestna naselja, ki prekomerno počrpajo večino podeželskega
               potenciala, neugodno pa vplivajo tudi na mestna jedra. Vodimo neustrezno prometno
               politiko, ki te razlike samo še povečuje. In še bi lahko naštevali.</p>
               <p>Večina teh ugotovitev ni zajetih v predlogu zakona, ki ga danes obravnavamo, zato
               predstavnike vlade sprašujemo, katerim ciljem so sledili pri pripravi zakona oziroma
               kako je mogoče, da ne upoštevajo lastnih spoznanj. Analiza ugotovitev obeh
               dokumentov, postavitev vprašanj in iskanje odgovorov nanje ter opredelitev ciljev so
               ključni koraki, ki bi jih predlagatelj moral upoštevati pri pripravi predloga
               zakona.Šele tako bi predlagatelj lahko dal rešitve, ki bi zagotavljale enakomeren,
               sonaraven razvoj Slovenije, ki bi spodbudile prestrukturiranje podeželja in
               ohranjanje kulturne krajine ter zaustavile neugodne trende rabe prostora. Te naloge
               predlagatelj ni opravil.</p>
               <p>Poslanci socialdemokratske stranke smo že na matičnem odboru opozorili na nekatere
               pomanjkljivosti predloga zakona. Nekatera stališča so zajeta oziroma so upoštevana,
               opozoril pa bi še na nekatere rešitve, ki jih predlagatelj ni ustrezno ali dovolj
               jasno zapisal v zakon.</p>
               <p>Rešitve dopuščajo preveliko svobodo izvršni oblasti, saj bo vlada s številnimi
               podzakonskimi akti, ki jih zakon predvideva, lahko predvsem na osnovi trenutnih
               potreb samostojno in neodvisno usmerjala prostorski, s tem pa tudi gospodarski in
               posledično ves ostali razvoj.</p>
               <p>Kapital je gonilo razvoja, vendar s predlaganimi rešitvami dobiva dodatno moč in
               bistveno večjo vlogo, kot jo je imel do sedaj, predvsem pri opremljanju zemljišč in
               pri izdelavi lokacijskih načrtov, kar pomeni, da bodo ohlapna določila zakona
               bistveno bolj podvržena vplivu in moči kapitala, bistveno bolj bodo izpostavljeni ali
               ogroženi ostali interesi, in to bo dolgoročno porušilo ravnovesje med javnim in
               zasebnim interesom v korist zasebnega in na račun varovanja naravne in kulturne
               dediščine ter okolja na sploh. Če se bo nekritično in prepogosto popuščalo interesu
               kapitala, ki vedno išče najhitrejše in najcenejše rešitve, potem zagotovo ne bo možno
               uresničiti ne samo ciljev urejanja prostora, temveč tudi načel in ciljev
               trajnostnega, sonaravnega in enakomernega razvoja.</p>
               <p>Tudi predlagana ukinitev 8. člena zakona o kmetijskih zemljiščih omogoča predvsem
               kapitalu, da z uporabo nekaterih pogojnih možnosti, ki sem jih prej tudi naštel, in z
               bodočimi podzakonskimi akti, zaenkrat še neznane vsebine, obide splošen interes in
               uveljavlja interes denarja. Ukinitev tega člena, se pravi 8. člena zakona o
               kmetijskih zemljiščih, ni namenjena razvoju podeželja, kot izgleda na prvi pogled,
               ampak predvsem mestnim središčem in lokacijam ob avtocestnem križu, ki bodo v
               prihodnosti prevzele vse ugodnosti razvoja.Na preostalem področju pa bodo ostajali
               prazni stanovanjski in gospodarski objekti, zato menim, da ukinitev tega člena ni
               dovolj utemeljena, je prenagljena in tudi nepremišljena.To bo še dodatno pospešilo
               negativne trende, ki kažejo na neenakomernost razvoja Slovenije. Ravno nasprotno od
               ciljev urejanja prostora in tudi želja predlagatelja.</p>
               <p>Razporeditev pristojnosti odločanja, predvsem z ne dovolj dorečeno razmejitvijo med
               državo in lokalno samoupravo, po mojem mnenju omogoča vladi, da realizira posege v
               prostor, za katere na lokalnem nivoju ni možno pridobiti soglasja ali jih občine ne
               želijo izvesti. Tako se lahko pripravijo lokacije, na primer, za odlagališča nevarnih
               in škodljivih snovi ali jedrskih in kakšnih drugih odpadkov.</p>
               <p>Premajhen poudarek je dan tudi revitalizaciji in rekultiviranju degradiranih
               opuščenih površin za namene razvoja in dan je prevelik poudarek odpiranju novih
               površin. To bi moral biti zelo poudarjen cilj usmerjanja poselitve in razvoja, saj
               imamo sicer dvojno škodo. Na eni strani opuščene stanovanjske in gospodarske objekte
               in površine, ki so pripeti na ustrezno komunalno infrastrukturo, in ta ni izrabljena,
               na drugi strani pa povsem nekritično uničujemo nove površine. Za enoto objekta pa
               potrebujemo dve ali več enot površine in pripadajoče komunalne infrastrukture.</p>
               <p>Mislim, da bi bilo smiselno razmisliti tudi o zajemanju velikih dobičkov, ki jih
               pridobijo lastniki zemljišč samo zaradi tega, ker jim prostorski akt spremeni
               zemljišča iz nezazidljivih v zazidljiva. Samo s tem se vrednost zemljišč poveča za
               najmanj 10-krat in bilo bi smiselno, da se finančni učinki takih sprememb ustrezno
               porazdelijo.</p>
               <p>Prav tako ocenjujemo, da bi bilo potrebno zakon terminološko dopolniti. Po našem
               mnenju se morajo ohraniti uveljavljeni strokovni pojmi, kot so ureditveno območje
               naselja, stavbno zemljišče, pa še kakšen drugi. Predlagatelj bi moral tudi natančneje
               pojasniti pojme, kot so regionalna zasnova, komasacija, prenova, namenska raba
               prostora, regulacijski načrti ter eventualno uvesti pojem prostorskega strukturnega
               reda. Uporaba novih izrazov za stare in nedifinirane vsebine ne pomeni kvalitetnega
               napredka, povzroča le dodatne nejasnosti in dileme.</p>
               <p>Zakon tudi ne upošteva dovolj po našem mnenju varstva okolja, predvsem je premalo
               poudarjena skrb za varovanje bivalnih okolij, za ohranjanje in vzdrževanje naravnih
               virov. To okolje ne sme biti urejeno zgolj kot vir, kot naravni vir za človekove
               koristi in potrebe. Po zakonu načeli subsidiarnosti in vzajemnosti sta nekako
               zapostavljeni in ta del lahko funkcionira le, če je na regionalno in tudi lokalno
               raven preneseno dovolj politične in upravne moči. Po določilih evropske listine o
               lokalni samoupravi ter osnutka evropske listine o lokalni samoupravi so lokalne in
               regionalne oblasti posebej odgovorne za prostorsko in razvojno politiko. Krepitev
               lokalne in regionalne upravne strukture je za doseganje trajnostnega in
               uravnoteženega regionalnega razvoja ključnega pomena. Eno od načel trajnostne
               načrtovalske politike je regionalno bolj skladen in tudi policentričen razvoj.</p>
               <p>Zakon tudi nekako zapostavlja vprašanja poselitve ter urejanja mest in somestij. Le
               malo členov se nanaša na ta vprašanja.</p>
               <p>Poslanci socialdemokratske stranke, kot sem že prej omenil, podpiramo napore vlade,
               da se posodobi zakonodaja, vendar menimo, da bi morala vlada vzporedno predvideti
               tudi ukrepe in stimulacije, ki bodo prednostno usmerjali razvoj na tista področja,
               kjer že obstajajo neizkoriščene kapacitete in neizrabljeni potenciali, to je na
               opuščene in neizrabljene zazidljive površine in objekte, s čimer bi se vsaj deloma
               preprečil nepotreben in prekomeren pritisk na kvalitetne kmetijske površine, ter da
               se predvidijo tudi učinkoviti ukrepi in stimulacije za obdelavo kmetijskih površin,
               saj so prav opuščene kmetijske površine pogosto vzrok za razmišljanje in pritiske za
               spremenjeno rabo prostora.</p>
               <p>Prav tako pričakujemo, da bo vlada resno in temeljito proučila pripombe iz javne
               obravnave in iz razprave na odboru za infrastrukturo in okolje ter da bo na osnovi
               sprejetih sklepov in stališč pripravila še bolj dodelane rešitve za naslednjo
               obravnavo. Hvala lepa.</p>
            </sp>
            <sp xml:id="SDZ3-Redna-14-2002-03-20.sp117">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Združene liste socialnih demokratov bo
               predstavil gospod Janko Veber. Izvolite.</p>
            </sp>
            <sp xml:id="SDZ3-Redna-14-2002-03-20.sp118">

               <speaker>JANKO VEBER:</speaker>

               <p>Hvala za besedo, predsedujoča. Lep pozdrav vsem! Predlagani zakon o urejanju
               prostora prinaša veliko novosti in rešitev, ki bi jih lahko zagotovo primerjali tudi
               z rešitvami v državah Evropske unije. Te bodo, kot vse kaže, v marsičem izboljšale
               učinkovitost urejanja prostora. Prinašajo seveda veliko novosti, težko pričakovanih
               instrumentov urejanja prostora, ki naj bi omogočili državi ali občini hitrejše in
               učinkovitejše ukrepanje za zagotovitev javnega interesa, zasebnim investitorjem pa
               hitrejšo, cenejšo in varnejšo pot pri izvedbi.</p>
               <p>Predlog predvideva tudi prepoved parcelacije in prometa z zemljišči za preprečitev
               špekulacij pred pripravo državnih in občinskih lokacijskih načrtov ali pred širitvijo
               poselitvenih površin. Omogoča tudi predkupno pravico na celotnem poselitvenem območju
               občine, uvaja široko možnost razlastitev in omejitev lastninske pravice ter služnost
               za javno korist.</p>
               <p>Pozitivna je tudi predvidena komasacija, ki bo omogočila razrešitev danes izredno
               zapletenih lastniških razmerij.</p>
               <p>Vse to so nekako karakteristike zakona, ki jih dejansko želi uveljaviti, vendar
               ocenjujemo, da na vse te dobre usmeritve preži tudi veliko nevarnosti. Te vidimo
               predvsem v tem, ker so mnogi pomembni instrumenti za razvoj prostora vgrajeni že v
               nekatere zakone, ki so že v veljavi, in zato menimo, da bi morali v nadaljevanju
               preizkusiti in predstaviti celoten sistem regulative z vplivom na prostor, ki
               vključuje tako davčni sistem kot množico drugih sektorskih zakonov, ki bodo v
               trenutku uveljavitve tega zakona najbrž v nasprotju z zakonom o urejanju prostora.</p>
               <p>Za utemeljitev teh nevarnosti bi želeli predstaviti predvsem dve področji. Eno se
               nanaša na pristojnost občin, drugo pa na razlastitev površin.</p>
               <p>Pri občinah namreč ugotavljamo, da je nekako nesmiselno, da se jim nalaga
               odgovornost za razvoj v prostoru, po drugi strani pa se onemogoča možnost vplivanja
               na razvoj v vseh fazah načrtovanja. Po predloženem zakonu o urejanju prostora občina
               skorajda ne bo imela povratnih informacij, kaj se v njenem prostoru dogaja in zakaj,
               saj na postopke upravne enote ne bo priziva, pa tudi če bi jih občina sprožila, bo to
               seveda že prepozno. To podkrepljuje dejstvo, da sicer zakon s ciljem pospešitve
               postopkov ukinja lokacijsko dokumentacijo in delo, ki ga je potrebno opraviti pri
               lokacijskem postopku, nekako zaupa izdelovalcu projekta in upravni enoti. Slabosti te
               rešitve so v tem, da občina ne bo informirana o tem, kaj se na njenem območju
               načrtuje.</p>
               <p>Drugo pomembno področje, na katerega želimo opozoriti, pa je razlastitev
               nepremičnin. Zakon o urejanju prostora predvideva, da se za izvedbo gradbenega namena
               iz lokacijskega načrta v postopku komasacije lahko razlastijo nepremičnine.</p>
               <p>Predlog zakona tudi taksativno našteva primere, v katerih se šteje, da je javna
               korist izkazana in da se lastninska pravica na nepremični lahko odvzame. Ti primeri
               so navedeni in so tudi zelo smiselni, tudi po našem mnenju. Gre za objekte, ki so
               namenjeni javni rabi ali objekte za izvajanje gospodarskih javnih služb. Potem gre za
               objekte za potrebe obrambe države, državnih rezerv, varnosti državljanov, njihovega
               premoženja ter objektov za varstvo pred naravnimi in drugimi nesrečami. Tudi objekti
               za izvajanje negospodarskih javnih službs področja zdravstva, vzgoje, šolstva,
               kulture, znanosti in raziskovanja ter socialnega varstva ter objekti socialnih in
               neprofitnih stanovanj so po našem mnenju tisti objekti, ki jih je resnično potrebno
               taksativno našteti v tem zakonu in za katere je možno speljati postopke razlastitve
               nepremičnin.</p>
               <p>Tukaj ne vidimo nobenih neskladnosti z ustavo, pač pa resnično neko nujnost in res
               zakonsko potrebo, da se to zelo jasno uredi.</p>
               <p>Ustavno sporna pa se nam zdi rešitev, ki se uporablja kot instrument za razlastitev.
               Namreč, v zakonu je tudi navedeno, da se ta instrument razlastitve lahko uporablja za
               izvedbo kakršnegakoli gradbenega namena po lokacijskem načrtu v postopku komasacije.
               Torej, izraz kakršnega koli gradbenega namena zagotovo ne sodi v tisto kategorijo, ki
               bi bila upravičljiva, da se izpelje postopek razlastitve nepremičnine. Zato na to še
               posebej opozarjamo in predlagamo, da se to v naslednjih obravnavah resnično poskuša
               zelo jasno in nesporno zapisati v zakon. Prav tako sam postopek razlastitve prinaša
               novost in tudi po tem, kako je predviden, je zagotovo predviden v to smer, da bi se
               postopki pospešili. Namreč, razlika v primerjavi z dosedanjim postopkom je ta, da je
               dosedanji postopek o razlastitvi bil peljan preko sodišča v nepravdnem postopku,
               danes pa v tem predloženem zakonu govorimo o tem, da se o razlastitvi odloča v
               upravnem postopku. Na prvi stopnji je to upravna enota, na drugi stopnji pa pristojno
               ministrstvo za prostor. S tem se seveda tudi posega v pravno varnost razlaščencev. To
               je zelo občutljivo področje in zato tudi predlagatelja opozarjamo na to, da poskuša
               še večjo pozornost posvetiti tudi postopkom in se izogniti mogoče tistim pastem, ki
               se običajno izkažejo pozneje v sprožitvi ustavnih sporov in s tem tudi onemogočanja
               pravzapravdoločb novega zakona, ki je resnično namenjen temu, da pospeši in uredi
               urejanje prostora na najlepši možni način v naši državi.</p>
               <p>Poleg samega postopka izvedbe razlastitve v postopku komasacije pa ugotavljamo, da
               je pri komasaciji nekako neugodno rešena tudi rešitev, ki govori o tem da je
               komasacijski postopek lahko predlagan s strani lastnika zemljišča, ki že razpolaga z
               dvema tretjinama površin na območju lokacijskega načrta.</p>
               <p>Seveda preostala tretjina in vsi lastniki na preostali tretjini so nekako izvzeti
               ali pa nimajo možnosti uveljavljanja svojega nestrinjanja z uvedbo lokacijskega
               načrta in postopka komasacije, kajti predvideno je, da ta lastnik 2/3 sproži
               komasacijo zgolj iz svojega poslovnega interesa. Torej ni dobro predstavljen javni
               interes, kibi omogočal in utemeljeval razlastitev tudi preostale tretjine, ki je
               vključena v lokacijski načrt, na katerem se izvaja komasacija.</p>
               <p>Opozarjamo na to, da je premalo tudi v tem postopku izražen javni interes, ki bi bil
               podlaga pozneje za razlastitev tudi preostale tretjine na tem območju.</p>
               <p>Zaradi tega smo tudi vložili dopolnjevalno stališče, ki govori o tem, da naj vlada
               pri pripravi predloga zakona o urejanju prostora za drugo obravnavo ponovno prouči
               predlagane rešitve v tretjem razdelku, razlastitve in omejitve lastninske pravice, in
               rešitve v četrtem razdelku, komasacija, tako da bodo le-te skladne z ustavo in da
               hkrati ne bodo zmanjševale že zagotovljene stopnje varnosti razlaščencev.</p>
               <p>Sam zakon bomo seveda podprli, kajti menimo, da je ravno tako izredno potreben in
               nujen. Ob zavedanju, da je tudi delovno telo sprejelo 50 dopolnjevalnih stališč,
               menimo, da je primerna podlaga, da se postopek nadaljuje. Seveda pa že samo dejstvo,
               da govorimo o 50 dopolnjevalnih stališčih, ki so bila oblikovana na odboru,čaka
               predlagatelja veliko delo do druge obravnave. Želimo jim, da bi bili pri tem izredno
               uspešni in tudi dovolj hitri. Hvala.</p>
            </sp>
            <sp xml:id="SDZ3-Redna-14-2002-03-20.sp119">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Mnenje poslanske skupine Nove Slovenije, bo predstavil gospod Alojz Sok,
               izvolite.</p>
            </sp>
            <sp xml:id="SDZ3-Redna-14-2002-03-20.sp120">

               <speaker>ALOJZ SOK:</speaker>

               <p>Spoštovana predsedujoča, spoštovani minister in ostali prisotni iz ministrstva za
               okolje in prostor, spoštovane kolegice poslanke in poslanci.</p>
               <p>Župana dveh občin sta v imenu dveh poslanskih skupin temeljito predstavila pripombe.
               Prepričan sem, da župani zelo dobro poznajo to problematiko, zato sam ne bom
               ponavljal tega, ker je bilo že povedano in bom v svoji razpravi bistveno krajši.</p>
               <p>V poslanski skupini Nove Slovenije podpiramo vse pripombe, ki so bile podane v javni
               razpravi ob obravnavi tega zakona. Prepričani smo, da je bila ta javna razprava zelo
               kvalitetna in da so tudi vse pripombe, ki jih je podprl odbor, matični odbor za
               infrastrukturo in okolje, izhajale iz te javne razprave.</p>
               <p>Zakon, tako kot je pripravljen, se nam zdi dober in je dobro pripravljen. Če pa bo
               ministrstvo v končni pripravi za drugo branje upoštevalo pripombe, ki so bile podane
               v javni razpravi, pa bo seveda ta zakon še bistveno boljši.</p>
               <p>Vseeno pa bi želel opozoriti na tri ali štiri področja, ki se nam zdijo še posebej
               pomembna v okviru tega zakona.</p>
               <p>Kot prvo, varovanje kmetijskih zemljišč. Znano je, da ta zakon ukinja 8. člen zakona
               o kmetijskih zemljiščih. Da bo ta 8. člen zakona o kmetijskih zemljiščih ukinjen, je
               bilo zapisano že v sami koalicijski pogodbi, ki so jo podpisale koalicijske
               partnerice. Ta člen naj bi bil nadomeščen s 5. členom v tem zakonu, ki predvideva
               nekatere omejitve v zvezi z uporabo najkvalitetnejših kmetijskih zemljišč. Dogaja pa
               se, kot je bilo povedano v javni razpravi, da je velik pritisk na najboljša kmetijska
               zemljišča v Republiki Sloveniji in da je samo v letu 2002 predlog za spremembo
               namembnosti okrog 3.000 kmetijskih zemljišč, pri čemer pa niso upoštevana tista
               kmetijska zemljišča, ki bodo uporabljena za gradnjo slovenskih avtocest. Mi smo
               prepričani, da bi bilo treba v tem zakonu urediti podobno zaščito, kot je bila
               urejena v 8. členu zakona o kmetijskih zemljiščih, in bi to problematiko moralo
               ministrstvo za okolje in prostor reševati skupaj z ministrstvom za kmetijstvo. Morali
               bi v zakonu dodelati takšno rešitev, ki bi kmetijsko zemljo varovala na podoben
               način, kot govorimo o varstvu zraka ali pa varstvu voda. Treba je namreč vedeti, da
               je v Sloveniji samo 18% ravninskega sveta in da je pravzaprav največji pritisk pri
               gradnji ravno na te ravninske predele. Zato poudarjam, da naj pripravljavci to
               pripombo iz javne razprave dobro razmislijo in naj jo pri pripravi predloga zakona za
               drugo branje dodatno proučijo ter upoštevajo.</p>
               <p>Naslednje, na kar bi želel opozoriti, je dejstvo, da je treba v zakonu jasno
               razmejiti pristojnosti na področju urejanja prostora med državo in občino, in sicer
               smo v Novi Sloveniji prepričani, da bi bilo treba na tem področju več pristojnosti
               prenesti po načelu subsidiarnosti na same občine. Večina prostorskoureditvenih
               načrtov se namreč nanaša na same lokalne skupnosti in večino teh pravic tudi naši
               državljani uresničujejo oziroma izvajajo na področju lokalne samouprave, kjer živijo.
               Zato bi morale občine imeti pri tem načrtovanju urejanja prostora bistveno več
               pristojnosti.</p>
               <p>Ta zakon ureja številne podzakonske akte. Prepričani smo, da bi nekatere rešitve iz
               teh podzakonskih aktov lahko bile vključene v sam zakon, če pa seveda to ni mogoče,
               pa zelo pozdravljamo sklep matičnega delovnega telesa, da ministrstvo do tretjega
               branja, do tretje obravnave tega zakona v državnem zboru predstavi tudi vsebino
               podzakonskih aktov. Naslednje, na kar bi želeli opozoriti in kar danes tukaj še ni
               bilo povedano, je to, da zakon uvaja pojem regionalnega načrtovanja, regionalnih
               prostorskih ureditev. Opozarjamo na to, da v Sloveniji po naši ustavi področje
               pokrajin oziroma regij še ni urejeno in se nam zdi nesmiselno, da bi urejali to v
               nekem zakonu, preden je spremenjena ustava, ob predpostavki, da mogoče ustava na tem
               področju tudi ne bo spremenjena.</p>
               <p>Še na eno zadevo bi želel opozoriti v imenu poslanske skupine, in sicer na javnost
               pri urejanju prostora. Zdi se nam, da je v preteklosti ob obstoječem zakonu največ,
               bi rekel, nasprotujočih si interesov pravzaprav prihajalo na tem področju in da je
               ustavno sodišče največ dela imelo s pritožbami v zvezi z ureditvijo prostora. Javnost
               pri urejanju prostora bi bilo treba urediti v zakonu na takšen način, da bi ne
               prihajalo do navzkrižja interesov in da bi ta javnost imela določen vpliv na samo
               sprejemanje prostorskih ureditvenih aktov. Pravica do obveščenosti, ki je zapisana v
               9. členu tega zakona, kakor tudi zahteva, da prihaja do ponovne obravnave prostorskih
               ureditvenih aktov iz 31. člena, ko gre za podane pripombe, se nam ne zdi dovolj
               velika varovalka v smeri tega, da bi ne prihajalo do sodnih sporov pri sprejemanju
               prostorskih ureditvenih aktov.</p>
               <p>Strinjamo se tudi s tem, kar je bilo povedano, da je treba v zakonu maksimalno
               zaščititi zasebno lastnino, zasebno korist in da je treba razlastitvene postopke
               zmanjšati na minimum, res samo za tiste zadeve, ki so najbolj vitalnega pomena za
               samo državo.</p>
               <p>In še na koncu ena sugestija. Razmisliti bi bilo treba, kako s tem zakonom
               spodbuditi revitalizacijo demografsko ogroženih področij na eni strani in kako na
               drugi strani preprečiti špekulativno spreminjanje namembnosti prostora, kateremu smo
               danes marsikje priča. Imamo številne neaktivirane industrijske cone, imamo številne
               obrtne cone, številna področja, ki jim je bila spremenjena namembnost in ne služijo
               svojemu pravemu namenu. Nekaj je v tem zakonu že zapisano, kot so komasacije, potem
               opremljanje zemljišč s komunalno infrastrukturo, bi pa verjetno bilo treba tudi
               razmisliti o načinu financiranja te komunalne infrastrukture - tukaj imam v mislih
               predvsem občinske in pa državne vire - in pa o načinu financiranja nekaterih drugih
               spodbud, kot so manjše obveznosti na področju davkov, potem državnih spodbud pri
               samih načrtovanjih urejanju prostora in podobnem.</p>
               <p>Prepričani smo, da bi s takšnimi finančnimi spodbudami uspeli zagotoviti bolj
               skladen regionalni razvoj v Republiki Sloveniji.</p>
               <p>Naj zaključim. Mi bomo zakon podprli. Še zlasti bomo veseli, če bomo, kar sem že na
               začetku povedal, če bo ministrstvo upoštevalo pripombe, ki so bile podane v javni
               razgrnitvi mnenj. Zakon v Republiki Sloveniji potrebujemo, še zlasti sedaj, ko je
               ustavno sodišče razveljavilo zdajšnji zakon in državnemu zboru naložilo, da v roku
               enega leta sprejme noi zakon o urejanju prostora.</p>
            </sp>
            <sp xml:id="SDZ3-Redna-14-2002-03-20.sp121">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Liberalne demokracije Slovenije bo predstavil
               gospod Dušan Vučko. Izvolite.</p>
            </sp>
            <sp xml:id="SDZ3-Redna-14-2002-03-20.sp122">

               <speaker>DUŠAN VUČKO:</speaker>

               <p>Hvala, gospa podpredsednica. Spoštovani minister! Spoštovane kolegice, spoštovani
               kolegi! V Liberalni demokracije Slovenije seveda predlog zakona o urejanju prostora v
               celoti podpiramo. Skrajni čas je, da se to dolgoletno zatišje konča s sprejemom tega
               zakona. Pričakujemo, da bo ministrstvo tudi v nadaljnjih aktivnostih pospešilo svoja
               ravnanja v smeri, da pridemo do tega zakonačimprej.</p>
               <p>Na tem mestu bi bilo v tem trenutku odveč govoriti o ciljih, ker je bilo že
               poudarjeno, tudi s strani predsednika odbora, bi pa izpostavil eno stvar, ki po oceni
               naše stranke najbolj dela ta zakon dober. To je, da ta zakon prvič jasno in nedvoumno
               omejuje pristojne organe države pri dajanju svojih soglasij in mnenj k prostorskim
               aktom na ta način, da morajo svoje pripombe: prvič, konkretizirati na podlagi
               podzakonskih predpisov, in drugič, da morajo te pripombe dati v roku 30 dni.</p>
               <p>Največja napaka ali največja slabost sedanjega sistema je v tem, da so se ti
               postopki vlekli nerazumno dolgo. Zaradi neusklajenosti ali pa "trmarjenja" določenih
               pristojnih ministrstev na svojih stališčih. Prav je, da ta zakon odpira večjo
               participacijo javnosti, večjofleksibilnost, vendar tudi na drugi strani državo
               omejuje v svojih zahtevah po varovanju. Večina stališč in pripomb, ki jih je
               Liberalna demokracija posredovala k temu zakonu, so povzeti v poročilu odbora oziroma
               v predlogu stališč odbora, zato menimo, da je zakon dobra osnova za pripravo zakona v
               drugi obravnavi.</p>
            </sp>
            <sp xml:id="SDZ3-Redna-14-2002-03-20.sp123">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Stranke mladih Slovenije bo predstavil gospod
               Bogomir Vnučec. Izvolite.</p>
            </sp>
            <sp xml:id="SDZ3-Redna-14-2002-03-20.sp124">

               <speaker>BOGOMIR VNUČEC:</speaker>

               <p>Hvala za besedo, gospa podpredsednica. Spoštovani gospod minister in drugi
               predstavniki ministrstva! V Stranki mladih Slovenije ocenjujemo predlog zakona o
               urejanju prostora kot tipičen sektorski zakon s področja poselitve. Sistemska
               funkcija je vsebovana predvsem na področjih prostorskega urejanja države, območjih,
               regij in posameznih občin, kot tudi urejanja vprašanj stavbnih zemljišč, razlastitev
               ter organiziranosti stroke s področja prostorskega načrtovanja. Sklop vprašanj, ki se
               nanaša na razlastitve, je tisti, ki nas najbolj skrbi, in sicer zato, ker menimo, da
               bi vprašanja razlastitve morala biti urejene s posebnim zakonom, saj menimo, da je
               predlagatelj izhajal iz kriterija prijazne občine. Ta je pa le v predvolilnem času,
               saj tak predlog lahko ob agresivnem županu, ki ima za sabo podporo finančnega lobija,
               sposobnega finančnika in še kakšne druge organizacije, lahko zatre vsako zasebno
               pobudo za dalj časa. Ustavno sodišče je že razveljavilo del zakona o stavbnih
               zemljiščih, ki se je nanašal na predkupno pravico občin pri nakupu stavbnih zemljišč.
               Zato menimo, da je ta del mogoče celo protiustaven, in se pridružujemo vsem ostalim,
               ki so opozarjali na vprašanja s strani razlastitve, ki jih je treba še posebej
               doreči.</p>
               <p>V Stranki mladih Slovenije se strinjamo, da je treba podrobneje pravno preurediti
               področja, ki obsegajo prostorsko načrtovanje, ukrepe za omogočanje realizacije
               prostorskih ureditev, opremljanje zemljišč za gradnjo, reguliranje dejavnosti
               prostorskega načrtovanja ter vzpostaviti prostorski informacijski sistem. Podpiramo
               opustitev nepotrebnih izvedbenih aktov, kar prostorsko in urbanistično načrtovanje
               poenostavlja. Ugotavljamo pa, da v zakonu manjka zakonska osnova za kvalitetno
               izvedbeno načrtovanja urbanih mest in večjih urbanih naselij, ki jih zakon skoraj ne
               omenja.</p>
               <p>Menimo tudi, da predlagatelj v predlogu zakona zanemarja pomen varstva okolja in
               trajnostnega razvoja, kar bi moralo biti vodilo na vseh področjih prostorskega
               načrtovanja.</p>
               <p>Prav tako tudi opažamo, da se preveč členov namenja izvajalcem in združenjem s
               področja urbanističnega in arhitekturnega projektiranja, zato menimo, da bi veliko
               teh določb sodilo v druge zakone ali v notranje predpise omenjenih združenj.</p>
               <p>V Stranki mladih se tudi ne strinjamo z ocenami finančnih in drugih posledic zakona,
               ki jih je v obrazložitvi podal predlagatelj, saj bodo spremembe obstoječih planskih
               in urbanističnih aktov ter izdelava novih planov tako državi kot lokalnim skupnostim
               zagotovo povzročile dodatne finančne obremenitve.</p>
               <p>V Stranki mladih bomo kljub vsem naštetim pripombam zakon podprli zaradi tega, ker
               podpiramo vsako spremembo, ki je na bolje, od predlagatelja pa pričakujemo, da bo do
               druge obravnave zakona upošteval tako naše pripombe kot tudi pripombe strokovne
               javnosti ter pripombe iz dosedanjih javnih razprav. Hvala.</p>
            </sp>
            <sp xml:id="SDZ3-Redna-14-2002-03-20.sp125">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo predstavnike poslanskih skupin. Besedo imajo poslanke in
               poslanci. Ker pismenih prijav k razpravi nisem prejela, je razprava morebitnih
               razpravljavcev omejena na pet minut. Želi kdo razpravljati? Gospod Veber,
               izvolite.</p>
            </sp>
            <sp xml:id="SDZ3-Redna-14-2002-03-20.sp126">

               <speaker>JANKO VEBER:</speaker>

               <p>Hvala za besedo. Sam bi rad opozoril še na eno od stališč oziroma predlogov, ki jih
               je sprejel odbor. Gre za stališče pod peto alineo, in sicer: "Za vodenje aktivne
               zemljiške politike v občinah se naj preveri možnosti za ustanovitev državnega sklada
               stavbnih zemljišč kot finančne institucije, ki bi s svojimi sredstvi imela možnost
               intervencije v korist občin."</p>
               <p>Zagotovo je del, ki se nanaša na gospodarjenje in upravljanje s stavbnimi zemljišči,
               eno od tistih področij, ki danes ni dobro urejeno in se pravzaprav posega tudi s
               skladom, ki je odgovoren za kmetijska zemljišča na stavbna zemljišča.</p>
               <p>Razlog, zakaj je tako, je zagotovo tudi v tem, ker to področje očitno ni dovolj
               kvalitetno rešeno. Vendar nekako imam pomisleke, da bi takšna rešitev, ko bi državni
               sklad stavbnih zemljišč izvajal aktivno politiko občin na področju zemljiške
               politike, seveda bil neke vrste zopet centralističen pristop k urejanju prostora,
               predvsem pa tudi nekako se mi zdi poseg v pristojnosti občin.</p>
               <p>Ta zakon sicer niti ne loči nekako posebej med mestnimi občinami, med občinami,
               denimo, kjer imajo tudi sedež upravne enote, in med tistimi najmanjšimi občinami, to
               seveda je neko zatečeno dejstvo, stanje, ki izredno težko omogoča ali pa onemogoča
               pravzaprav iskanje kvalitetnih rešitev, katere pristojnosti prenesti na občine, da bi
               jih seveda tudi kvalitetno lahko opravljale. Po mojem mnenju velikokrat tudi kot
               prenešeno pristojnost z države na občino. Mislim, da bi takšna politika bila izredno
               učinkovita, predvsem pa bi bila usklajena z interesi in željami občanov in seveda
               tudi razvoja gospodarstva, ki je neposredno vezano predvsem na prostor, ki je v
               posamezni občini.</p>
               <p>Tudi razmišljanje o tem, da se ustanovi državni sklad kot finančna institucija,
               pomeni to korenito spremembo, očitno, tudi pri sredstvih, ki jih že danes kot lokalni
               davek imajo uveden občine in je tudi nekako pogoj za tiste, ki prejemajo finančno
               izravnavo, da tolikšen del potem, seveda, dobiva tudi še iz državnega proračuna.
               Inseveda, če svoj delež zagotovijo skozi nadomestilo za uporabo stavbnih zemljišč,
               lahko pričakujejo finančno izravnavo tudi v predpisani višini iz državnega proračuna.
               Če bo šlo za sklad, ki bo oblikovan kot finančna institucija, pomeni, da bo po vsej
               verjetnosti prišlo tudi do spremembe tega lokalnega davka. In pomeni seveda tudi,
               zagotovo tudi spremembo zakona o financiranju občin.</p>
               <p>Torej sprožila se je cela vrsta izredno zahtevnih postopkov. In mislim, da bi vendar
               pri tem, ko bo vlada iskala rešitve in preverjala možnosti za ustanovite državnega
               sklada stavbnih zemljišč, imela pred očmi tudi dejstvo, da v Sloveniji vendar so tudi
               občine, ki lahko skrbijo za stavbni fond svojih občinskih zemljišč, kot po mojem
               mnenju lahko to nalogo uspešno opravljajo tudi za državo.</p>
               <p>In seveda ponavljam tisto stališče, da bi to lahko bilo še celo ceneje in seveda
               učinkoviteje kot pa, da ustanavljamo posebej sklad, ki bo tudi za svoje delovanje,
               seveda ,moral zagotavljati določena finančna sredstva.</p>
               <p>Bi pa ob tej priložnosti tudi opozoril na zakon, katerega obravnavo smo danes
               prekinili. Gre za zakon o javnih financah. Ta je že začel uvajati nekatere mehanizme
               aktivne zemljiške politike in omogoča partnerski odnos med državo in občino, da se
               lastnina in stavbna zemljišča, torej državna lastnina v obliki stavbnih zemljišč,
               hitreje vključuje v interese občin in že tukaj pravzaprav se kaže pri čisto novem
               zakonu, da bi bilo najbrž da, bolj smiselno pri zakonu o .../Znak za konec
               razprave./... urejanju prostora ravno tako slediti tem intencam, ki smo jih nekje že,
               vsaj pri odboru za finance, vgradili v zakon o javnih financah. Mislim pa, da bo tudi
               sprejeto na samem državnem zboru.</p>
            </sp>
            <sp xml:id="SDZ3-Redna-14-2002-03-20.sp127">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Veber, prosim če lahko zaključite.</p>
            </sp>
            <sp xml:id="SDZ3-Redna-14-2002-03-20.sp128">

               <speaker>JANKO VEBER:</speaker>

               <p>S tem torej zaključujem svojo razpravo in se opravičujem za kratko prekoračitev
               dogovorjenega roka. Hvala lepa.</p>
            </sp>
            <sp xml:id="SDZ3-Redna-14-2002-03-20.sp129">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati... Gospod Rokavec, izvolite.</p>
            </sp>
            <sp xml:id="SDZ3-Redna-14-2002-03-20.sp130">

               <speaker>FRANCI ROKAVEC:</speaker>

               <p>Hvala za besedo, gospa predsedujoča. Spoštovane poslanke in poslanci! Spoštovani
               gospod minister! Na kratko bi se opredelil samo do enega člena v tem zakonu, to je
               217. člen, ki govori o črtanju 8. člena zakona o kmetijskih zemljiščih. O tem je bilo
               danes že nekaj govora. Grepa predvsem v zvezi s črtanjem določbe o plačilu
               nadomestila za spremembo namembnosti najbolj kvalitetnih kmetijskih zemljišč v
               Republiki Sloveniji.</p>
               <p>Dejstvo je res, da je v dosedanjem času predvsem potem, ko je prešel način
               financiranje kot integralni proračun, se je to nadomestilo oziroma ta namenskost teh
               sredstev bistveno zmanjšala, ker so se sredstva prekanalizirala z enega naslova na
               drug naslov. Toda na drugi strani je pa tudi dejstvo, da se je na ta način poskušalo,
               vsaj z njeno uvedbo, le zmanjšati pritisk na najbolj kvalitetna kmetijska zemljišča v
               naši državi. Če pogledamo samo podatke, da smo namreč v letu 1950 v naši državi
               razpolagali s 66 ari kmetijskih zemljišč na prebivalca, od tega kar z 38 ari
               obdelanih kmetijskih zemljišč in pa 21 ari njiv in vrtov na prebivalca. V letu 2000
               pa se je obseg kmetijskih zemljišč razpolovil, tako da danes Slovenija razpolaga
               komaj z 11 ari njivskih površin na prebivalca. To je še kako zaskrbljujoč podatek in
               pa na drugi strani tudi vprašanje, kako bomo s črtanjem 217. člena zagotovili
               ustrezno varstvo najbolj kvalitetnih kmetijskih zemljišč v naši državi.</p>
               <p>Opozoril bi tudi na ustavno materijo, ki jasno govori, da mora zakon določati
               posebno varstvo kmetijskih zemljišč. S črtanjem... /Nemir v dvorani./</p>
            </sp>
            <sp xml:id="SDZ3-Redna-14-2002-03-20.sp131">

               <speaker>PODPREDSEDNICA IRMA PAVLINIČ KREBS:</speaker>

               <p>Samo trenutek, gospod Rokavec. Lepo prosim za mir v dvorani. Hvala lepa.
               Izvolite.</p>
            </sp>
            <sp xml:id="SDZ3-Redna-14-2002-03-20.sp132">

               <speaker>FRANCI ROKAVEC:</speaker>

               <p>Hvala. S črtanjem 217. člena tudi močno načenjamo to ustavno dikcijo. V naši državi
               potem ne bo posebnega varstva kmetijskih zemljišč.</p>
               <p>Namreč, k besedi sem se javil zaradi tega, ker je eno od dopolnjevalnih stališč
               matičnega odbora, da naj predlagatelj do drugega branja uredi predvsem tudi to
               vprašanje, kako bo zagotovil ustrezno varstvo kmetijskih zemljišč. Namreč, zavedati
               se je treba, da je Slovenija po posestni strukturi zelo neusklajena s posestno
               strukturo Evropske unije, kar se tiče kmetijskih zemljišč. In če ne bomo zagotovili
               primernega varstva najbolj kvalitetne kmetijske zemlje, potem sem prepričan, da bomo
               še dodatno izgubljali na konkurenčnosti v zvezi z možnostjo na tistih predelih, kjer
               je ta konkurenčnost še možna. Namreč vemo, da so kvalitetna kmetijska zemljišča samo
               na območjih, kjer so pač pogoji kmetovanja tudi najbolj ugodni. Namreč, vsaj tu je
               treba zagotoviti maksimalno varstvo kmetijskih zemljišč. Če tu ne bomo zagotovili,
               vemo, da bo drugje še bistveno težje.</p>
               <p>Zato bi še enkrat dejansko apeliral na predlagatelja zakona in na gospoda ministra
               ter vlado v celoti, da do drugega branja temeljito prouči to določbo in poskuša
               ustvariti mehanizem, ki bodo zagotavljali ustrezno varstvo najbolj kvalitetnih
               kmetijskih zemljišč. Hvala lepa.</p>
            </sp>
            <sp xml:id="SDZ3-Redna-14-2002-03-20.sp133">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Ker ni več poslank in poslancev, ki bi želeli razpravljati, dajem besedo
               gospodu ministru. Izvolite.</p>
            </sp>
            <sp xml:id="SDZ3-Redna-14-2002-03-20.sp134">

               <speaker>MAG. JANEZ KOPAČ:</speaker>

               <p>Hvala lepa za besedo. Spoštovane poslanke in poslanci! Poskušal bom biti čim krajši,
               ker se ura bliža šesti. Pa vendar, dovolite mi, da se na nekaj najpomembnejših
               pripomb odzovem.</p>
               <p>Morda naj začnem s to zadnjo, ki ste jo ponavljali mnogi razpravljavci: gospod
               Tanko, gospod Sok, gospod Vnučec in še kdo. 8. člen zakona o kmetijskih zemljiščih
               predvideva pravzaprav nadomestilo za spremembo namembnosti. Kaj se je zgodilo? V
               zadnjih letih so bile nekatere občine - ne rečem, da vse - celo zainteresirane za
               pozidavo najbolj kvalitetnih kmetijskih zemljišč, ker so iz tega dobile pač velik
               prihodek proračuna. In nekoč davno, ko so uvajali to dajatev, so imeli v mislih
               teorijo o omejenosti kmetijskih zemljišč, ki jo je vzpostavil že Enegels, v času
               Marxa, češ da je za pozidavo vsakega kvalitetnega kmetijskega zemljišča treba najti
               ali usposobiti manj kvalitetno kmetijsko zemljišče za enako obsežno pridelavo hrane,
               saj prebivalstvo raste eksponencialno, zemlja pa je omejena. Zemlja kot vir oziroma
               kot naravno okolje, kjer se prideluje hrana. Te teorije je seveda zdavnaj povozil
               čas. Pa vendar. Ta instrument je postal kontraproduktiven.</p>
               <p>Zato je - je pa seveda zelo pomembno varovati prvovrstna kmetijska zemljišča, pri
               čemer pa moram reči, da resorno ministrstvo od 70 let dalje, ko je bila sprejeta
               sedanja ureditev, ki govori, kaj je prva kvaliteta, kaj je druga kvaliteta, kjer je
               pa šlo pravzaprav v mnogih primerih za administrativen trik, ker je bila tovrstna
               kategorizacijazemljišč podlaga za delitev državnega denarja. In jasno so vsi tiščali
               mnogo zemljišč v prvo kategorijo, čeprav so bili morda najslabši pašniki. Od takrat
               dalje ni bilo nobenega novega poskusa opredelitve resnično kvalitetnih kmetijskih
               zemljišč. Prof. Lobnik, ki je nesporna avtoriteta, je predstavil tudi odboru za
               infrastrukturo - oziroma na javni predstavitvi mnenj - predstavil pravzaprav razliko
               med formalno prvo kategorijo in dejansko prvo kategorijo. Dejanska prva kategorija je
               mnogo manjša. Ampak, da se ne bom pretirano poglabljal v to.</p>
               <p>5. člen tega zakona govori o posebnem varstvu kmetijskih zemljišč. Tako kot narekuje
               ustava. Lahko povem, če morda poznate osebo, gospa Marto Hrastelj iz ministrstva za
               kmetijstvo, ki pravzaprav skrbi tam za področje varovanja kmetijskih zemljišč, je
               rekla, da je naš 5. člen bolj rigorozen kot so sedanje določbe 8. člena zakona o
               kmetijskih zemljiščih.</p>
               <p>Tega ne bom izrabljal na način, da bi v drugi obravnavi razrahljali ta člen, ker se
               mi zdi pomembno varovati kmetijska zemljišča. Pomembno pa je tudi preprečevati
               norosti, ki so se do sedaj včasih dogajale, ko se je za vsako ceno varovalo neka
               kmetijska zemljišča sredi urbanih območij, ki so seveda popolnoma neprimerna za
               kmetijsko pridelavo, pa vendar imajo slučajno formalni status prve kategorije, čeprav
               morda po svoji kvaliteti kaj takega sploh nikoli niso bila.</p>
               <p>Mi bomo vsekakor dodatno izpilili 5. člen, ki je nadomestek 8. člena zakona o
               kmetijskih zemljiščih. K temu nas napotuje tudi spreminjevalno stališče odbora. Pa
               vendar želim poudariti, da rdeča nit tega zakona - in s tem odgovarjam na nekatere
               druge pripombe -, je trajnostni razvoj. Mi poskušamo v tem zakonu pravzaprav iskati
               ravnotežje med razvojno komponento in varovanjem naravnih virov, kar se z drugimi
               besedami imenuje trajnostni razvoj.</p>
               <p>In če lahko rečem, na drugi strani spreminjevalna stališča poslanske skupine
               socialdemokratov pa govorijo o tem, da pravzaprav dajemo premajhno pozornost razvojni
               komponenti na rovaš varovanja naravnih resursov. Stališča gospoda Vnučca so bila,
               recimo, ravno nasprotna. Hočem reči, stališča različnih razpravljavcev so si med
               seboj nekoliko v nasprotju. To ni nič nenavadnega, saj nenazadnje so interesi v
               prostoru konfliktni.</p>
               <p>Gospod Sok je rekel, naj zakon v drugi obravnavi poskrbi, da ne bo prihajalo do
               konfliktov pri posegih v prostor. To je, žal, nemogoče. Posegi v prostor so po naravi
               stvari zelo konfliktni: nekateri hočejo to, drugi hočejo nekaj drugega. Pomembno pa
               je vzpostaviti mehanizem, ki bo pripeljal do hitre in relativno učinkovite rešitve.
               Tega mehanizma do sedaj ni bilo, ta zakon z novimi mehanizmi, ki so bili danes tu
               predstavljeni, pa poskuša pripeljati do teh mehanizmov. In dovolite še ilustracijo. V
               letih o 1995 do 1999 se je v Sloveniji pozidalo oziroma dovolilo pozidati, ponekod ni
               prišlo do dejanske pozidave, 1574 ha zemljišč prve kategorije. Zavrnjeno pa je bilo,
               občine so predlagale, zavrnjeno pa je bilo s strani države pozidava oziroma sprememba
               v stavbno zemljišče na 1354 ha, torej malo manj, kot je bilo dovoljenih. Te številke
               pomenijo nekaj več kot 1% kmetijskih zemljišč v Sloveniji. V istem obdobju 1995 -
               1999 se je nekontrolirano zaraslo 142.000 ha kmetijskih zemljišč. In zato se nihče ne
               "sekira". Oziroma, nekateri pač opozarjajo, da je to nekaj slabega za slovensko
               krajino, ampak to, 142.000 ha je pa 16,5% vseh kmetijskih zemljišč v Sloveniji. Tu je
               teža problema.</p>
               <p>Nekatere pripombe so se nanašale na razlastitev. Pripomba gospoda Vebra in
               spreminjevalno stališče poslanskega kluba Združene liste je po mojem mnenju
               utemeljeno. Na to razpravo imamo pravzaprav že nek določen napotek odbora za
               infrastrukturo. Vsekakor postopek razlastitve v fazi komasacije ni primeren, o čemer
               je govoril gospod Veber. Treba pa je doreči, kaj je z javno infrastrukturo. Tako
               podpiramo dopolnjevalno stališče poslanske skupine Združene liste.</p>
               <p>Kar se tiče vplivov občine na pogoje zazidave, moram reči, da je vpliv občine tu
               zagotovljen v celoti. Občina izdaja lokacijsko informacijo in občina sprejema
               lokacijske načrte. V njih mora definirati vse, kar meni, da je potrebno za
               definiranje. Upravna enota pri tem nima nobenega manevrskega prostora. Res pa je, po
               drugi strani, da mnoge občine seveda zelo površno sprejemajo prostorsko ureditvene
               pogoje in da potem pravzaprav preveč stvari, preveliko diskrecijo prepuščajo
               projektantom in upravnim enotam.</p>
               <p>Ta zakon, kot je nekdo omenil, mislim, da gospod Vučko, bo zelo krut do državnih
               organov, soglasjedajalcev, ki bodo morali zelo jasno povedati svoje pogoje v 30 dneh.
               Če ne bodo povedali, se bo štelo, da pogojev avtomatično ni. To bo marsikoga teplo,
               če smem uporabiti ta izraz, govorim o državnih organih, ta zakon je krut do državnih
               organov. Vendar je krut tudi do občin, če ne sprejemajo dovolj natančnih lokacijskih
               načrtov.</p>
               <p>Zato, seveda, je pomembno okrepiti to strokovno funkcijo, mislim, tako strokovno
               ekipo v občinah, ki se z urbanizmom ukvarja, kot usposobiti navsezadnje občinske
               svete.</p>
               <p>Nekdo je rekel: izdelava novih planov bo veliko stala, to je finančna posledica tega
               zakona. Rekel bom: ni res. Ta hip v občinah obstajajo prostorski plani, prostorske
               sestavine dolgoročnih planov od leta 1985 do 2000. Podaljšani so bili, ker ni nobene
               nove ureditve. Tako zdaj ta hip še vedno veljajo prostorski plani od leta 1985 do
               2000 in tako ali tako občine morajo iti v nove prostorske plane. To prehodno obdobje
               je nemogoče vleči še kakšno leto, dve naprej. Zato seveda za nove prostorske plane ne
               bo kriv ta zakon, ampak bo krivo obstoječe stanje, ki je silno zastarelo.</p>
               <p>Tu je bilo še nekaj pripomb v zvezi s skladom stavbnih zemljišč na nivoju države. Mi
               tu predvidevamo samo finančno funkcijo, ne da bi državni sklad stavbnih zemljišč se
               zdaj vmešaval v neko stavbno politiko oziroma zemljiško stavbno politiko po občinah,
               to bi bilo nesmotrno. Moram pa reči, da pravzaprav že danes stanovanjski sklad skupaj
               z občinami gre v gradnjo neprofitnih stanovanj kot soinvestitor in pravzaprav v
               posameznih občinah gre tudi v odkup stavbnih zemljišč za stanovanja. Na nek način
               lahko rečem, da sklad stavbnih zemljišč celo že imamo na nivoju države. Respa je po
               drugi strani, da je predkupna pravica za potencialna stavbna zemljišča v tem zakonu
               dana samo občini, ne državi, in to se mi zdi pomembno, občina navsezadnje mora ta
               mehanizem imeti v rokah.</p>
               <p>Samo čisto za konec. Spreminjevalna stališča poslanske skupine Socialdemokratske
               stranke predlagajo - štiri so, lahko rečem, tretjega v celoti podpiramo, četrtega ne,
               ker bo problematika urejena v prostorskih pravilih kot podzakonskem aktu. Prvo je, pa
               nimam časa razlagati, se mi zdi, nekoliko problematično,čeprav govori, naj se prouči
               možnost, to za predlagatelja ni tako trd oreh in pač lahko razloži, zakaj je to
               neprimerno. Drugo spreminjevalno stališče pa prav tako zavračam, zaradi tega, ker
               menim, da smo v zakonu zadosti poudarili regionalni nivo in mu dali posebno
               pozornost, v njem prvič opredelili funkcijo pokrajine, ker pa je ustavno še ni,
               seveda gremo z regionalnimi zasnovami v partnerstvo med državo in občino. In menim,
               da smo intenco iz drugega spreminjevalnega stališča pravzaprav že v največji možni
               meri zajeli v zakon, navsezadnje sekretariat za zakonodajo predlaga celo, da naj
               tiste določbe v zvezi s pokrajino črtamo oziroma jih prestavimo na konec. To pa je
               seveda nasprotno temu spreminjevalnemu stališču. Kakorkoli že, zahvaljujem se za to
               konstruktivno razpravo. Kot sem že poprej napovedal, bi seveda vse stvari, ki gredo v
               kontekst zakona, z veseljem upoštevali pri pripravi predloga zakona za drugo
               obravnavo. Hvala lepa.</p>
            </sp>
            <sp xml:id="SDZ3-Redna-14-2002-03-20.sp135">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K razpravi se je javil najprej gospod Rokavec, potem gospod Tanko.
               Gospod Rokavec, izvolite.</p>
            </sp>
            <sp xml:id="SDZ3-Redna-14-2002-03-20.sp136">

               <speaker>FRANCI ROKAVEC:</speaker>

               <p>Hvala za besedo. Odzval na tisti del izjave gospoda ministra, ko je dejal, namreč v
               letih 1995 do 2000 se je v Sloveniji zaraslo 120.000 ha kmetijske zemlje. In se
               zaradi tega nihče nič ne "sekira". Ne, gospod minister, mislim, da je glede tega skrb
               vzbujajoč podatek, da se je v tem času zaraslo 120.000 ha. Ampak gre za drugo
               vprašanje. Prepričan sem, da bo veliko hujši podatek, če se bo katerikoli hektar
               pretirano pozidal nanajbolj kvalitetnih kmetijskih zemljiščih. Namreč, zavedati se
               moramo, da je samo 18% celotne površine Republike Slovenije tako imenovane
               ravninskega sveta, kamor atakirajo čisto vsi: od kmetijske proizvodnje, do
               infrastrukture in avtocest. V svoji razpravi sem izpostavil prav to. Namreč, s
               pretiranim pohlepom, če bo sprožen s tem zakonom, se bo še dodatno poslabšala
               konkurenčnost slovenskega kmetijstva, predvsem tam, kjer bi lahko bil konkurenčen
               kmetijstvu v Evropski uniji. Zato mislim, da je treba še kako vzpostaviti rigorozno
               varstvo najbolj kvalitetne kmetijske zemlje, kar pa ocenjujem, da v dosedanjem 5.
               členu to ne omogoča. To mislim, da je ključni problem, ki bi ga bilo treba v
               nadaljevanju tega zakona obdelati.</p>
            </sp>
            <sp xml:id="SDZ3-Redna-14-2002-03-20.sp137">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Tanko, izvolite.</p>
            </sp>
            <sp xml:id="SDZ3-Redna-14-2002-03-20.sp138">

               <speaker>JOŽE TANKO:</speaker>

               <p>Hvala lepa za besedo. Jaz bi samo nekoliko repliciral gospodu ministru, predvsem pri
               trditvi, upam, da je gospod minister preslišal oziroma ni dobro razumel. Jaz sem
               rekel v svoji razpravi, da je dan premajhen poudarek revitalizaciji in rekultiviranju
               degradiranih in opuščenih površin za namene razvoja in da je dan prevelik poudarek
               podpiranju novih površin. In to, to se pravi rekultiviranje in revitalizacija, bi
               moral biti poudarjen ali pa zelo poudarjen ciljusmerjene poselitve in razvoja, sicer
               imamo dvojno škodo, se pravi, na eni strani opuščene površine, propadajoče površine,
               na drugi strani pa odpiramo ali pa podpiramo pritisk na nove kmetijske površine.</p>
               <p>Prav tako sem v svoji razpravi na koncu tudi povedal, da bi bilo smiselno, da se
               predvidi tudi druge stimulativne ukrepe, in sicer take, ki bi usmerjali razvoj na
               neizrabljene zazidljive površine in objekte, in po drugi strani tudi ukrepe za
               zaščito kmetijskih površin.</p>
               <p>Menim, da imamo v prostoru Slovenije dovolj, lahko rečemo, tako imenovanih viškov
               neuporabljenih površin, ki jih ne izrabljamo in ne naredimo dovolj, da bi usmerjali
               razvoj in pa uporabo teh površin, objektov in tako naprej, tam, kjer so. Ostaja
               zadeva popolnoma odprta. Medtem ko tisti, ki imajo interes, ki imajo denar, ki imajo
               željo, da so na primestju ali pa velikih mestih, pa enostavno vršijo pritiske na
               kmetijska zemljišča in s tem dejansko izničijo vse napore, tako po enakomernem
               razvoju, po trajnem razvoju in po podobnih zadevah. Hvala lepa.</p>
            </sp>
            <sp xml:id="SDZ3-Redna-14-2002-03-20.sp139">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K razpravi se je javil tudi gospod Sok, mislim, da tudi glasovanja danes
               o predlogu sklepa matičnega delovnega telesa ne bomo mogli opraviti. Tako, da gospod
               Sok, boste jutri v okviru še odprte splošne razprave o zakonu v prvi obravnavi, ob
               10. uri, dobili možnost razpravljati.</p>
               <p>Spoštovani, spoštovane, hvala lepa za danes. Jutri torej nadaljujemo še splošno
               razpravo ob 7. točki dnevnega reda, to je ob obravnavi predloga zakona o urejanju
               prostora. Predstavnikom vlade in sekretariata se najlepše zahvaljujem. Seveda
               nadaljujemo jutri za delom potem za obravnavo 8., 9. in po vrstnem redu dalje. Hvala
                  lepa. <stage>(SEJA JE BILA PREKINJENA 20. MARCA 2002 OB 18.02 URI.)</stage>
               </p>
            </sp>
         </div>
      </body>
   </text>
</TEI>
