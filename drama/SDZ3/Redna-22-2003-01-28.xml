<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-22-2003-01-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6F4129D9C86B9618C1256CC3002E86D2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=6F4129D9C86B9618C1256CC3002E86D2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-22-2003-01-28.DZ" n="22">
               <name>Redna</name>
               <date when="2003-01-28"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-22-2003-01-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 22. seje</stage>
            <stage type="date">(28. januar 2003)</stage>
            <stage type="chairman">Sejo je vodila Irma Pavlinič Krebs, podpredsednica državnega zbora.</stage>
            <stage type="time">Seja se je pričela ob 10.01 uri. </stage>


            <sp xml:id="SDZ3-Redna-22-2003-01-28.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 22. seje državnega zbora Republike Slovenije.</p>
               <p>Obveščena sem, da so zadržani in se današnje seje ne morejo udeležiti naslednje
               poslanke in poslanci: Bogdan Barovič, Jožef Bernik, Mihael Brejc, Franc Čebulj od
               18.30 ure dalje, Vojko Čeligoj, Feri Horvat od 13.00 do 17.00 ure, Roman Jakič,
               Aurelio Juri, Jelko Kacin, Jožef Kavtičnik, Bojan Kontič, Aleksander Merlo, Alojz
               Peterle, Janez Podobnik, Ciril Pucko od 14.00 ure dalje in Jože Tanko od 16.00 ure
               dalje.</p>
               <p>Prehajamo na <title>3. TOČKO DNEVNEGA REDA - DRUGO OBRAVNAVO PREDLOGA ZAKONA O MATURI.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dopolnilno obrazložitev predloga zakona. Minister za
               šolstvo, znanost in šport dr. Slavko Gaber, izvolite.</p>
            </sp>
            <sp xml:id="SDZ3-Redna-22-2003-01-28.sp2">

               <speaker>DR. SLAVKO GABER:</speaker>

               <p>Hvala, gospa podpredsednica. Gospe in gospodje! Potem, ko je vlada zakon o maturi v
               postopek vložila prvič že leta 1995, je ta zakon po več letih čakanja na postopek tu
               v državnem zboru prvič doživel obravnavo leta 1999, danes pa smo skupaj pred drugo
               obravnavo. Matura se je ob tem na osnovi zgolj temeljnih določb v drugih zakonih in
               pa ob temeljiti obdelavi v pravilniku razvijala. Tako da je pravzaprav doživela kar
               resen premik naprej in ta zakon, ki je pred nami, ob splošni maturi ureja tudi
               poklicno maturo.</p>
               <p>Ko smo maturo prvikrat zares izvedli, jo je uspešno opravilo 7.388 kandidatk in
               kandidatov, v lanskem letu je bilo takšnih 8.851, pridružilo pa se jim je 11.317
               tistih, ki so opravili poklicno maturo. Na ta način je svojo zrelost za nadaljevanje
               študija dokazalo že več kot 20.000 mladih v Sloveniji.</p>
               <p>Predlog zakona, ki je pred nami, poskuša temeljito dodatno zagotoviti varnost
               dijakov in dijakinj v postopku in skupaj s temi dopolnili, ki jih je sprejel tudi
               odbor mislim, da ustrezno ureja vprašanje mature v Sloveniji. Eksternost kot
               dopolnitev ocenjevanja, ki sicer poteka v šolah, se je izkazala v zadnjem desetletju
               v Sloveniji kot primerna dopolnitev oziroma skupaj kot primerna celota za ocenjevanje
               dosežkov v našem sistemu edukacije. Vlada podpira tudi dopolnila, ki so bila
               sprejeta, in predlaga, da sprejmemo zakon, ki je pred nami. Hvala.</p>
            </sp>
            <sp xml:id="SDZ3-Redna-22-2003-01-28.sp3">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod minister, hvala lepa. Predlog zakona je obravnaval odbor za kulturo, šolstvo
               in šport kot matično delovno telo. Prosim predsednika odbora, gospoda Rudolfa Mogeta,
               da predstavi poročilo odbora. Izvolite.</p>
            </sp>
            <sp xml:id="SDZ3-Redna-22-2003-01-28.sp4">

               <speaker>RUDOLF MOGE:</speaker>

               <p>Predsedujoča, hvala lepa za besedo. Spoštovane poslanke in poslanci! Zakon, ki ga
               danes obravnavamo, je zadnji v vrsti reform in zakonov s področja vzgoje in
               izobraževanja. v zakonodajni postopek ga je že leta 1995 vložila vlada Republike
               Slovenije, matično delovno telo pa ga je v prvi obravnavi obravnavalo kar dvakrat v
               prvem in v drugem parlamentarnem sklicu. O tem zakonu je bila opravljena tudi javna
               predstavitev mnenj. Državni zbor pa ga je v prvi obravnavi sprejel na svoji 14. seji
               maja 1999 in takrat sprejel hkrati enajst stališč. Besedilo zakonskega predloga za
               drugo obravnavo je vlada predložila 19.7.2002, odbor za kulturo, šolstvo, mladino,
               znanost in šport pa ga je obravnaval na svoji 17. seji in na 18. seji, ko je na
               podlagi sklepa državnega zbora z dne 26. novembra 2002 dopolnil razpravo k 5. in 7.
               členu zakonskega predloga. Za obravnavo na seji odbora 7. novembra 2002 je bilo v
               odprtem roku vloženih 42 amandmajev. Odbor pa je tedaj oblikoval še 19 svojih
               amandmajev.</p>
               <p>Dovolite mi, da vam povem, kaj je bil predmet amandmiranja. Na tem mestu želim
               omeniti zlasti naslednje. Člani odbora so podprli pobudo, da se v zakon vgradi
               možnost prilagoditve opravljanja mature tudi tistim kandidatom, ki bi jim bilo to
               zaradi nesreče ali bolezni ali drugih izjemnih okoliščin onemogočeno opravljati. To
               je zajeto v amandmaju odbora k 4. členu. Odbor je menil, da je opravljanje mature na
               narodnostno mešanih območjih za pripadnike madžarske in italijanske narodnostne
               skupnosti ustrezno rešeno do te mere, da ni potrebno dodajati novih določil o prvem
               jeziku v skupnem delu mature v dvojezičnih šolah oziroma o jeziku narodne skupnosti
               in iz tega razloga ni sprejel amandmaja poslanke Marie Pozsončeve. Ni podprl
               amandmaja, po katerem bi se na višjem rangu zahtevnosti opravljali le predmeti
               skupnega dela mature, ker je menil, da je večja izbirnost teh predmetov v korist
               kandidatov. Prav tako ni sledil amandmaju za ohlapnejše predpisovanje strokovnih
               kriterijev kot pogojev za članstvo v maturitetnih komisijah in je vztrajal, da je
               lahko predsednik državne predmetne komisije le visokošolski učitelj.</p>
               <p>Odbor je sledil amandmaj za črtanje določbe prvega odstavka 50. člena zakonskega
               predloga, da mora kandidat v pisni zahtevi za vpogled v izpitno dokumentacijo
               predložiti dokazilo o plačilu stroškov vpogleda, ki se mu v primeru upravičenega
               ugovora vrnejo. Prevladalo je mnenje, da pravica dogovora ne sme biti odvisna od
               socialnega stanja kandidata.</p>
               <p>Večina amandmajev je bila redakcijske narave. Ti so bili večji del oblikovani na
               opozorila zakonodajne-pravne službe. Dopolnitev obravnave 5. in 7. člena zakonskega
               predloga je odbor opravil potem, ko sta bili pridobljeni mnenji pomurske in obalne
               samoupravne narodni skupnosti in stališče komisije državnega zbora za narodne
               skupnosti.</p>
               <p>Obalna italijanska narodna skupnost se zavzema, da bi bila v šolah z italijanskim
               učnim jezikom na narodnostno mešanih območjih predmet skupnega dela mature izključno
               italijanščina. Pomurska,madžarska narodna skupnost pa je izrazila strinjanje z
               rešitvijo, po kateri bi lahko v dvojezičnih šolah na narodnostno mešanih območjih
               kandidati izbirali med slovenščino in madžarščino kot obveznim predmetom skupnega
               dela mature. Obe stališči je v celoti povzela komisija državnega zbora za narodni
               skupnosti in predlagala sprejem ustreznih amandmajev. Odbor je navedena mnenja
               oziroma predlog amandmajev k 5. in 7. členu v celoti prevzel v svoja amandmaja.</p>
               <p>Vse odločitve, ki jih je odbor za kulturo, šolstvo, mladino, znanost in šport kot
               matično delovno telo sprejel v drugi obravnavi zakonskega predloga dne 7. novembra
               2000 in 15. januarja 2003, so vključene v nov, dopolnjen predlog zakona o maturi, ki
               ste ga lahko prebrali v Poročevalcu Državnega zbora št. 2. z dne 18.1.2003 in je
               predmet obravnave na seji državnega zbora. Odbor predlaga, da državni zbor po osmih
               letih sprejme zakon in s tem opravi zrelostni izpit iz parlamentarne procedure. Hvala
               lepa.</p>
            </sp>
            <sp xml:id="SDZ3-Redna-22-2003-01-28.sp5">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa vam, gospod predsednik. Temu sledi predstavitev stališč poslanskih skupin.
               Stališče poslanske skupine Nove Slovenije bo predstavila gospa Marija Ana Tisovic.
               Izvolite.</p>
            </sp>
            <sp xml:id="SDZ3-Redna-22-2003-01-28.sp6">

               <speaker>ANA MARIJA TISOVIC:</speaker>

               <p>Hvala za besedo, gospa podpredsednica. Pozdravljeni gospod minister, kolegice in
               kolegi!</p>
               <p>V poslanski skupini Nove Slovenije smo veseli, da je danes pred nami v drugem branju
               predlog zakona o maturi. Že pred sedmimi oziroma osmimi leti je ta predlog zakona
               vložila vlada v zakonodajni postopek. Po štirih letih pa je doživel prvo branje.
               Seveda se sedanja verzija predloga zakona na več mestih razlikuje od prvotne verzije
               predloga. Tem razlikam je vzrok, da je bila med tem že sprejeta ostala šolska
               zakonodaja. Upoštevati pa je bilo treba tudi stališče državnega zbora, ki je bilo
               sprejeto po končani prvi obravnavi leta 1999.</p>
               <p>Na matičnem delovnem telesu smo sprejeli kar precej amandmajev, ki na nekaterih
               mestih bolj precizirajo zakonski predlog, na drugih pa dopolnjujejo in izboljšujejo.
               Matično delovno telo pa je sprejelo tudi amandmaja madžarske narodne skupnosti in
               italijanske narodne skupnosti k 5. in 7. členu. To se nam zdi smiselno, ker bo tako
               uzakonjen način opravljanja mature, ki ježe uveljavljen v praksi. Upošteva pa tudi
               zakonsko opredeljene cilje dvojezičnih šol in šol z italijanskim učnim jezikom, ki
               predstavljajo temelj zaščite jezika in kulture manjšinama.</p>
               <p>Poslanska skupina Nove Slovenije meni, da bo zakon v sedanji obliki z upoštevanim
               amandmajem služil svojemu namenu, zato ga bomo podprli. Hvala lepa.</p>
            </sp>
            <sp xml:id="SDZ3-Redna-22-2003-01-28.sp7">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Demokratične stranke upokojencev Slovenije naj
               bi predstavil gospod Lenko. Ne želite predstaviti? Hvala lepa. Stališče poslanske
               skupine Socialdemokratske stranke Slovenije bo predstavil gospod Jože Tanko.
               Izvolite.</p>
            </sp>
            <sp xml:id="SDZ3-Redna-22-2003-01-28.sp8">

               <speaker>JOŽE TANKO:</speaker>

               <p>Hvala za besedo. Danes obravnavamo pomemben zakon o maturi. Z opravljeno maturo se
               tudi formalno zaključi srednješolsko izobraževanje, s tem pa se dajo pogoji tudi za
               nadaljnje izobraževanje na ustreznih visokih šolah in fakultetah ali pa za
               zaposlitev.</p>
               <p>Matura predstavlja enega ključnih mejnikov izobraževanja in je tako izkaz kvalitete
               dijakov, izobraževalnih ustanov in izobraževalnih programov in pa seveda odnosa
               države, torej politike do tega pomembnega projekta, ki mora slediti nacionalnim
               ciljem in prioritetam.</p>
               <p>Kljub temu, da gre za pomemben zakon, pa ima zakonski predlog, po mnenju naše
               poslanske skupine, nekatere nedoslednosti. Prva je ta, da pravice obeh manjšin niso
               izenačene. Menimo, da nista sprejemljivi rešitvi drugega odstavka 5. in 7. člena, ki
               postavljata obe skupnosti v različen položaj in dajeta kandidatom ene od skupnosti
               večje možnosti kot kandidatom druge skupnosti pri izbiri jezika.</p>
               <p>Prav tako so pristojnosti državne komisije za poklicno maturo v primerjavi z državno
               komisijo za splošno maturo precej okrnjene, kar je razvidno iz 12. in 14. člena.
               Državna komisija za poklicno maturo ni pristojna za izdajo mnenja k izobraževalnim
               programom srednjih šol niti za obravnavo in odločanje o pritožbah kandidatov, niti ne
               more imenovati izvedencev, ki so za predmetnik strokovnih šol drugačni kot za
               predmetnik gimnazijskih programov. Menimo, da bi morale imeti komisije enake
               pristojnosti. Taka rešitev postavlja dijake, ki zaključujejo strokovno izobraževanje
               v postopkih, ki so vezani na ugovore in pritožbe, v povsem drugačen, predvsem pa v
               bistveno slabši položaj, ker nimajo možnosti pritožbe na drugo stopnjo, na
               državnokomisijo, in je odločitev šolske maturitetne komisije dokončna. Ni torej
               zagotovljena pritožba na neodvisni pritožbeni organ in zato se bo lahko v teh
               primerih tudi dvomilo o objektivnosti odločitve.</p>
               <p>Prav tako menimo, da so pritožbeni roki <stage>(47. in 50. člen)</stage> absolutno predolgi in so
               namenjeni zgolj temu, da se potencialni pritožnik odvrne od namere. Cilj torej ni
               učinkovita hitra kontrola in čimprejšnja pozitivna ali negativna rešitev ugovora, s
               čimer bi se kandidatu omogočila pravočasna potrditev ali korektura rezultatov in
               čimprejšnji vpis na izbrano oziroma zaželeno visoko šolo ali fakulteto, ampak
               pomenijo ti roki predvsem veliko, precejšnjo možnost za izgubo vpisa na izbrani
               izobraževalni program in pa tudi odvračajo dijake od pritožbe.</p>
               <p>Kandidat, ki je izrazil dvom v ocenitev in ki se je pritožil na državno komisijo, bo
               lahko s tem kaznovan, saj se bo moral vpisati ali na drugo šolo ali pa bo moral za
               dosego cilja žrtvovati letnik. Varstvo pravic je torej poglavje, ki je bolj namen
               samemu sebi.</p>
               <p>Roki, ki so predvideni, so neživljenjski, torej šolajoča mladina je le predrag
               kapital, da bi si lahko privoščili tako rešitev. V poslanski skupini smo do zakona
               skeptični. Hvala.</p>
            </sp>
            <sp xml:id="SDZ3-Redna-22-2003-01-28.sp9">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavila mag. Majda Potrata. Izvolite.</p>
            </sp>
            <sp xml:id="SDZ3-Redna-22-2003-01-28.sp10">

               <speaker>MAG. MAJDA POTRATA:</speaker>

               <p>Hvala za besedo, spoštovana gospa podpredsednica. Spoštovane poslanke in poslanci,
               spoštovani gospod minister s sodelavcema!</p>
               <p>Poslanska skupina Združene liste Socialnih demokratov je predlog zakona o maturi ves
               čas njegovega nastajanja spremljanja z veliko zavzetostjo, saj ureja strokovno zelo
               zahtevno in pomembno vsebino, povezano z uresničevanjem temeljnega, in videti je, da
               tudi skupnega cilja, to je na znanju temelječa družba. Hkrati pa zadeva za prihodnost
               naše države najbolj občutljiv in dragocen del populacije.</p>
               <p>Čas, ki je pretekel od vložitve predloga zakona do njegove druge obravnave je bil,
               sodimo, koristno uporabljen, saj so se med tem pogosto polemični odzivi javnosti in
               stroke na maturo ter iskanje sistemskih rešitev, ki bi bile usklajene z
               zastavljenimi, med drugimi soočili v javni predstavitvi mnenj, predvsem pa so
               predlagane rešitve sledile razvoju stroke in izkušnjam, pridobljenih pri splošni
               maturi.</p>
               <p>Zakon ureja 4 vsebinske sklope sistemskih vprašanj, pri čemer je bistvenega pomena,
               da ureja ta vprašanja za splošno in poklicno maturo. Obe sta definirani kot državni
               izpit, ki je v prvem primeru zaključek srednjega splošnega izobraževanja brez
               poklicne kvalifikacije in v drugem zaključek poklicnega oziroma strokovnega
               izobraževanja. Obe pa imata tudi kvalifikacijsko vlogo, saj omogočata nadaljevanje
               izobraževanja, čeprav z različnimi možnostmi za vstop v posamezne višje in
               visokošolske ter univerzitetne študijske programe.</p>
               <p>Največ nasprotujočih si mnenj je bilo povezanih z vsebino predvsem splošne mature,
               ker se je model s tremi obveznimi in dvema izbirnima predmetoma nekaterim zdel
               neustrezen, češ da je za kandidate in kandidatke prezahteven.</p>
               <p>Poslanska skupina Združene liste Socialnih demokratov je sprva sicer deloma
               pritrjevala tistim, ki so se zavzemali za izbirnost med matematiko in tujim jezikom v
               obveznem delu mature, vendar so pretehtali vsebinski argumenti za predlagani model.
               Znanje vsaj enega tujega jezika se kaže kot nujnost za življenje v večjezični
               skupnosti evropskih držav in je bistvena sestavina splošne izobrazbe, medtem ko
               nekatere raziskave kažejo, da ima uspeh pri matematiki zelo veliko napovedno vrednost
               za uspešnost pri nadaljevanju študija. Zato je prav, da sta oba, poleg materinščine,
               obvezna vsebina državnega izpita, s katerim se dokazujeta splošna izobrazba in
               sposobnost za nadaljevanje izobraževanja.</p>
               <p>Tudi primerjave z drugimi izobraževalnimi sistemi kažejo, da se položaj matematike
               in tujih jezikov krepi. Model strokovne mature s po dvema obveznima in izbirnima
               predmetoma pa se je zdel ves čas ustrezen.</p>
               <p>V sklopu vprašanj, ki urejajo pravice in obveznosti kandidatk in kandidatov, smo
               posebej pozorno pregledali, kako je urejeno varstvo njihovih pravic, kako so
               opredeljene pravice do pritožbe ob postopkovnih kršitvah, pravica do ugovora na oceno
               in vpogleda v izpitno dokumentacijo.</p>
               <p>Menimo, da so predlagane določbe zadostno jamstvo za varstvo omenjenih pravic.
               Seveda pa se zavedamo, da bi naraščanje števila vpogledov in pritožb lahko ogrozilo
               kakovostno in pravočasno izpeljavo pritožbenih postopkov, ki so povezani s ponovnim
               ocenjevanjem in presojanjem utemeljenosti vsake pritožbe in ne nazadnje tudi z
               omejenim številom dobro usposobljenih izvedencev.</p>
               <p>Na sklop vprašanj, povezanih s sestavo in pristojnostmi maturitetnih organov, nimamo
               pripomb in ustrezno se nam zdi, da je vodenje predmetnih komisij praviloma zaupano
               visokošolskim učiteljem, medtem ko je glavni ocenjevalec srednješolski učitelj, ker
               to izhaja iz nalog in pristojnosti obeh.</p>
               <p>Praksa je sklop vprašanj, povezanih s postopki in načini opravljanja mature, v teh
               letih preverjala in dopolnjevala. Največ različnih mnenj pa je bilo povezanih z
               razmerjem med zunanjim in notranjem ocenjevanjem, načinom ocenjevanja in ocenjevalci.
               Pri tem je po našem mnenju treba ločevati med sistemskimi rešitvami in kakovostjo
               izvedbe, ki jo je mogoče izboljševati s stalnim strokovnim izpopolnjevanjem vseh v
               izobraževanje in ocenjevanje vključenih učiteljev in drugih sodelujočih.</p>
               <p>Naj sklenem. Poslanska skupina Združene liste socialnih demokratov bo dopolnjeni
               predlog zakona skupaj s koalicijskimi amandmaji podprla. Hvala.</p>
            </sp>
            <sp xml:id="SDZ3-Redna-22-2003-01-28.sp11">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil
               gospod Vili Trofenik. Izvolite.</p>
            </sp>
            <sp xml:id="SDZ3-Redna-22-2003-01-28.sp12">

               <speaker>VILI TROFENIK:</speaker>

               <p>Hvala za besedo. Vsem prisotnim lep pozdrav! V poslanski skupini izražamo najprej
               zadovoljstvo, da je končno prišlo do druge obravnave tega pomembnega zakona.</p>
               <p>V proceduri smo sicer v preteklosti izražali nekatere pomisleke glede sestave
               državne izpitne komisije, pa tudi glede vodenja predmetnih komisij oziroma z naše
               strani so bile izražene nekatere dileme o ponovnem imenovanju državne maturitetne
               komisije. Pa vendar, glede na dopolnjeni predlog izražamo, da bomo ta dopolnjeni
               predlog podprli, saj ocenjujemo, da ustrezno rešuje problematiko tako splošne kakor
               tudi strokovne mature in podprli bomo seveda tudi amandmaje, ki smo jih sopodpisali.
               Hvala lepa.</p>
            </sp>
            <sp xml:id="SDZ3-Redna-22-2003-01-28.sp13">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališča poslanske skupine Nacionalne stranke naj bi predstavil gospod
               Sašo Peče. Sedaj bomo slišali stališče poslanske skupine Stranke mladih Slovenije, ki
               ga bo predstavil gospod Peter Levič. Izvolite.</p>
            </sp>
            <sp xml:id="SDZ3-Redna-22-2003-01-28.sp14">

               <speaker>PETER LEVIČ:</speaker>

               <p>Hvala lepa, gospa predsedujoča. V letih po osamosvojitvi se je sistem srednjega
               šolstva in s tem matura toliko spremenil, da mu je že težko slediti, od časa
               usmerjenega izobraževanja, ko mature ni bilo treba opravljati, do zaključnih izpitov
               in mature. Spremembe so prinesle tudi polemike o smotrnosti mature, številu predmetov
               mature, o različnih ravneh zahtevnosti mature, o poklicni maturi in ne nazadnje tudi
               o stresu, ki ga dijaki doživljajo ob opravljanju mature. Zato je po vsem tem času
               sistemski zakon, ki bo urejal to področje, več kot dobrodošel. Predlog zakona je
               vlada kot predlagateljica vložila že leta 1995. Po opravljeni prvi obravnavi pa je
               zakon kar nekaj let čakal na drugo obravnavo. Zato je bil deležen temeljitih
               popravkov. Upravičeno se torej lahko sprašujemo, zakaj ta zakon do sedaj še ni bil
               obravnavan.</p>
               <p>Zakon med drugim prinaša tudi nekaj novosti, predvsem poklicno maturo, ki omogoča
               maturantom srednjega tehničnega in drugega strokovnega izobraževanja nadaljevanje
               študija na višjih in visokih šolah ter na nekaterih univerzitetnih študijskih
               programih. S predlagano novostjo se v Stranki mladih strinjamo, saj menimo, da bi
               bilo nedopustno, da bi dijaki, ki se odločijo za šolanje na tehničnih in strokovnih
               srednjih šolah in opravijo maturo, lahko dobili le naziv poklicne izobrazbe, ne bi
               jim pa bilo omogočeno nadaljevati študija in izpopolnjevati svojega znanja. Država si
               po našem mnenju ne sme dovoliti z omejevanjem nadaljevanja študija posredno
               preferirati dijake, ki opravljajo splošno maturo, pred tistimi, ki se odločijo za
               poklicne šole. Vsak maturant mora imeti možnost nadaljnjega formalnega izobraževanja,
               saj je pridobivanje znanja temelj razvoja in napredka.</p>
               <p>V Stranki mladih menimo tudi, da bi bilo potrebno razmisliti o določitvi dejavnosti,
               ki niso združljive s funkcijo članstva v državnih komisijah za splošno in poklicno
               maturo in državnih predmetnih komisijah za splošno in poklicno maturo.</p>
               <p>Po zakonu med naloge komisij spada tudi urejanje in izdajanje maturitetnih gradiv. Z
               urejanjem in izdajanjem gradiv tako postane državni izpitni center tudi založniška
               hiša, za katero pišejo člani komisij. S tem člani državne predmetne komisije za svoje
               avtorsko delo uporabljajo informacije, do katerih nima dostopa nihče izven državne
               predmetne komisije, poleg tega pa se državna predmetna komisija lasti pravico presoje
               ustreznosti maturitetnih gradiv, ki jih izdajajo založbe.</p>
               <p>Na matičnem odboru je bil sprejet amandma, ki iz 50. člena črta določbe o plačilu
               stroškov vpogleda v izpitno dokumentacijo in ga v Stranki mladih Slovenije podpiramo.
               Pri pregledu amandmajev, ki so vloženi za tretjo obravnavo, pa lahko najdemo amandma,
               ki ponovno uvaja plačilo teh stroškov. V obrazložitvi je sicer zapisano, da
               kandidati, za katere se izkaže, da zaradi socialnih težav niso zmožni plačati zneska,
               obstaja možnost, da jim državni izpitni center plačilo zneska oprosti. V kolikor bo
               ta amandma sprejet, kljub temu, da so nekateri poslanci iz poslanskih skupin, ki ta
               amandma sedaj predlagajo na odboru za šolstvo, glasovali proti uvedbi plačila, se
               postavlja vprašanje, na kakšen način bo državni izpitni center ugotavljal socialne
               težave kandidata oziroma s kakšnimi dokazili bo dijak to dokazoval. Zato temu
               amandmaju v Stranki mladih Slovenije nasprotujemo, sajs tem zopet zmanjšamo možnost
               za vpogled v izpitno dokumentacijo tistim dijakom, ki si stroškov vpogleda ne morejo
               privoščiti. Poleg tega pa v primeru pritožbe na izračun izpitne ocene čakajo na
               rezultate državne komisije dva meseca.</p>
               <p>Zakon o maturi bomo v poslanski skupini Stranke mladih Slovenije podprli, ker
               menimo, da je po desetletju, ko so se pravila igre večkrat spreminjala, skrajni čas,
               da dobimo zakon, ki bo to področje tudi podrobno uredil. Hvala lepa.</p>
            </sp>
            <sp xml:id="SDZ3-Redna-22-2003-01-28.sp15">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Liberalne demokracije Slovenije bo predstavil
               gospod Ljubo Germič. Izvolite.</p>
            </sp>
            <sp xml:id="SDZ3-Redna-22-2003-01-28.sp16">

               <speaker>LJUBO GERMIČ:</speaker>

               <p>Spoštovana gospa podpredsednica, gospod minister, spoštovane kolegice in kolegi!
               Zakon o maturi, ki je bil vložen v zakonodajni postopek leta 1995, pravzaprav
               zaokroža že sprejeto šolsko zakonodajo in z določenimi korekcijami posnema dosedanjo
               prakso pri izvajanju oziroma opravljanju splošne mature in poklicne mature.</p>
               <p>V prvi obravnavi zakona pred tremi leti je bila predstavljena vrsta različnih mnenj
               in predlogov, kako naj poteka zrelostni izpit, državni zbor pa je sprejel 11 stališč,
               z upoštevanjem katerih se je besedilo zakona za drugo obravnavo kar bistveno
               spremenilo.</p>
               <p>Tako predlog zakona o maturi opredeljuje vsebino splošne in poklicne mature, ki je na
               novo vgrajena v predlog zakona za drugo branje, pravice in obveznosti kandidatov
               oziroma kandidatk za opravljanje mature oziroma maturitetnih izpitov, sestavo in
               pristojnosti maturitetnih organov ter način in postopek opravljanja mature.</p>
               <p>Nadalje predlog zakona o maturi opredeljuje tako splošno maturo kot poklicno maturo
               kot državni izpit, kjer se z opravljeno splošno maturo pridobi srednja, s poklicno
               maturo pa srednja strokovna izobrazba. Po predlogu zakona se bo splošna matura
               opravljala iz petih predmetov, izmed katerih bodo trije obvezni, dva pa izbirna.
               Kandidati, ki bodo opravljali poklicno maturo, pa bodo opravljali izpite iz štirih
               predmetov, od tega dva obvezna in dva izbirna. Skladno z zakonom o visokem šolstvu bo
               kandidatom, ki bodo opravili poklicno maturo in uspešno opravili še izpit iz petega
               predmeta, omogočeno nadaljnje izobraževanje v univerzitetnih programih.</p>
               <p>Podrobnosti, kot so cilji mature, število in vrsta predmetov, ravni zahtevnosti in
               način ter oblike ocenjevanja znanja, trajanje izpitov in primeri izpitnih vprašanj,
               bodo določeni v izpitnih katalogih ter v predmetnih izpitnih katalogih za splošno
               oziroma poklicno maturo in jih bo treba sprejeti najkasneje v dveh letih pred izvedbo
               splošne oziroma poklicnemature oziroma do začetka pouka v tretjem letniku.</p>
               <p>V zvezi z opravljanjem mature omenjeni predlog zakona med drugim opredeljuje tudi
               izvajanje priprav na maturo, določa kandidate s pravico do opravljanja mature in
               ocenjevalni postopek ter varstvo pravic kandidatov tako pri splošni kot pri poklicni
               maturi.</p>
               <p>Na matičnem odboru je bila sprejeta vrsta dopolnil, večina redakcijske narave na
               predlog zakonodajno-pravne službe. Sprejeti pa so bili tudi amandmaji, ki spreminjajo
               vsebino določil predloga zakona. Tako se spreminjajo členi, ki določajo sestavo in
               imenovanje državne komisije za poklicno maturo ter državne predmetne komisije za
               splošno in poklicno maturo, razširjene pa so tudi naloge državnega izpitnega centra.</p>
               <p>Posebej pa bi želel poudariti naslednje spremembe besedila predloga zakona.</p>
               <p>24. člen, ki govori o pravici do opravljanja mature: Tako po predlogu zakona bodo
               sedaj pravico do opravljanja poklicne mature imeli kandidati, ki so uspešno končali
               zadnji letnik izobraževalnega programa za pridobitev srednje strokovne izobrazbe ali
               so opravili mojstrski izpit.</p>
               <p>28. člen, ki govori o izpitnih rokih splošne mature: V jesenskem roku bodo splošno
               maturo poleg kandidatov, ki jih je predvideval dosedanji predlog, lahko opravljali
               tudi kandidati, ki do junijskega roka še niso zaključili letnika in so uspešno
               opravili popravne izpite, ter kandidati, ki bodo prvič opravili posamezne izpite
               splošne mature.</p>
               <p>39. člen, ki govori o opravljanju poklicne mature: Vsebina spremembe se nanaša na
               pogojno pozitivno oceno pri poklicni maturi. Kandidat, ki je dosegel vsaj 80
               odstotkov točk, potrebnih za pozitivno oceno, bo ocenjen z oceno zadostno, če pri
               vsakem od ostalih predmetov dosegel oceno najmanj dobro.</p>
               <p>50. člen, vpogled v izpitno dokumentacijo: Ukinja se plačilo stroškov vpogleda. In
               pa amandmaja k 5. in 7. členu, ki sta bila sprejeta v drugi obravnavi na predlog
               komisije narodnih skupnosti.</p>
               <p>V poslanskem klubu Liberalne demokracije Slovenije bomo predlog zakona o maturi
               podprli. Hkrati bomo podprli tudi amandmaje, ki so jih skupaj vložile štiri poslanske
               skupine, ki v besedilo vnašajo redakcijske popravke, natančneje definirajo posebna
               pravila za izvajanje mature v 4. členu, spremembo 50. člena, ki opredeljuje vpogled v
               izpitno dokumentacijo, in dopolnitev prehodnih določb. Hvala lepa.</p>
            </sp>
            <sp xml:id="SDZ3-Redna-22-2003-01-28.sp17">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Končali smo predstavitev stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo vodili na podlagi
               pregleda amandmajev z dne 27.01.2003.</p>
               <p>Da vas še opomnim, koliko časa so poslanske skupine rezervirale za razpravo: LDS 10
               minut, SDS 20 minut, SLS 3 minute, Nova Slovenija 5 minut, SNS 2 minuti, narodnosti 2
               minuti in vlada 5 minut.</p>
               <p>V razpravo dajem 4. člen in amandma poslanskega kluba LDS ter poslanskih skupin
               Združene liste, SLS in DeSUS.</p>
               <p>Želi kdo razpravljati? Ne. Zato razpravo zaključujem.</p>
               <p>V razpravo dajem 11. člen in amandma istih predlagateljev k temu členu.</p>
               <p>Želi kdo besedo? Ne. Zaključujem razpravo.</p>
               <p>V razpravo dajem 24. člen in amandma istih predlagateljev.</p>
               <p>Želi kdo besedo? Ne. Razpravo zaključujem.</p>
               <p>V razpravo dajem 26. člen in amandma poslanske skupine Nove Slovenije.</p>
               <p>Želi kdo besedo? Gospa Tisovic izvolite.</p>
            </sp>
            <sp xml:id="SDZ3-Redna-22-2003-01-28.sp18">

               <speaker>MARIJA ANA TISOVIC:</speaker>

               <p>Mi smo predlagali ta amandma zaradi tega, ker v gimnazije v večjih središčih se
               prijavi večje število dijakov z drugih šol. Zato jim je nujno zagotoviti ustrezna
               sredstva za izvedbo teh dodatnih obveznosti. To bi bilo najbolje urejeno z
               določitvijo pavšalnih stroškov na posameznega kandidata, ki bijih v breme proračuna
               prejela šola, ki ji državni izpitni center naloži dodatno obveznost. Ne moremo namreč
               dopustiti, da bi ti dijaki tavali od šole do šole in bili odvisni od dobre volje
               vodstva, ali bodo lahko pri njih delali maturo ali ne. Mogoče ima pa vlada na tem
               področju kakšen drug predlog; če je boljši, prosim, če se gospod minister izjasni.
               Hvala lepa.</p>
            </sp>
            <sp xml:id="SDZ3-Redna-22-2003-01-28.sp19">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Moge, izvolite.</p>
            </sp>
            <sp xml:id="SDZ3-Redna-22-2003-01-28.sp20">

               <speaker>RUDOLF MOGE:</speaker>

               <p>Predsedujoča, hvala lepa za besedo. Nekaj podobnega, kot smo opravili že na matičnem
               delovnem telesu, ko smo bili mnenja, da plačilo mature ne sodi v zakon o maturi in
               smo zato te pobude, da bi sprejeli tak amandma, takrat tudi zavrnili.</p>
            </sp>
            <sp xml:id="SDZ3-Redna-22-2003-01-28.sp21">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-22-2003-01-28.sp22">

               <speaker>DR. SLAVKO GABER:</speaker>

               <p>Spoštovana gospa poslanka, gospe in gospodje! 81. člen zakona o organizaciji in
               financiranju vzgoje in izobraževanja že ureja financiranje mature. In mi to
               financiranje rešujemo vsako leto, mislim da ustrezno, glede na obveznosti šol. Seveda
               pa dodatno financiranje, ki bi bilo vezano ne glede na popolnjenost oddelkov, ne
               glede na siceršnje obveznosti znotraj razreda, kar preprosto na vsakogar, ki bi
               dodatno opravljal maturo na šoli, bi pomenilo pretiran poseg v obstoječi sistem
               financiranja in mi predlagamo, da ostane ureditev, takšna kot je predlagana, v prej
               omenjenem zakonu in tudi v tem, ki je danes pred nami. Hvala.</p>
            </sp>
            <sp xml:id="SDZ3-Redna-22-2003-01-28.sp23">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Tisovic, izvolite.</p>
            </sp>
            <sp xml:id="SDZ3-Redna-22-2003-01-28.sp24">

               <speaker>MARIJA ANA TISOVIC:</speaker>

               <p>Hvala lepa, gospod minister. Mi bi morali nekako zagotoviti tem dijakom, da ne bi -
               ali bi vi določili potem določene šole, ki te dijake sprejmejo, ali kakorkoli,
               določeni dijaki imajo probleme, ko iščejo šolo, kjer bi lahko delali maturo. Iz
               prakse je to, ne zdaj, da bi jazto, ne vem kaj. Gre za ta problem, ne mogoče za
               finance ali karkoli, ampak za problem, kje bi lahko ti dijaki, brez da bi tja in sem
               hodili, pa prosili gor in dol, to svojo maturo.</p>
               <p>Ker vemo, da so to ljudje, ki mogoče ne opravljajo redno svojih šolskih obveznosti,
               pa potem jim le damo nekje možnost, da dokončajo tudi srednjo šolo - saj veste,
               kakšni problemi so z mladimi. Hvala lepa.</p>
            </sp>
            <sp xml:id="SDZ3-Redna-22-2003-01-28.sp25">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-22-2003-01-28.sp26">

               <speaker>DR. SLAVKO GABER:</speaker>

               <p>Hvala. S tem vprašanjem se bomo sicer posebej ukvarjali na povsem praktični ravni.
               Kar pa zadeva zakonsko normo, pa tretji odstavek 26. člena šolam nalaga, da to
               opravijo. Torej na ravni zakona mi kaj bistveno več ne moremo narediti. To pomeni,
               gre za vprašanje, s katerim se bo ukvarjala tako naša služba kot službe zavoda za
               šolstvo in pa državnega izpitnega centra. Hvala.</p>
            </sp>
            <sp xml:id="SDZ3-Redna-22-2003-01-28.sp27">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem.</p>
               <p>V razpravo dajem 46. člen in amandma štirih poslanskih skupin. Želi kdo
               razpravljati? Ker ne želi, razpravo zaključujem.</p>
               <p>V razpravo dajem 50. člen in amandma istih predlagateljev. Želi kdo razpravljati?
               Ker ne želi, razpravo zaključujem.</p>
               <p>V razpravo dajem še zadnji člen, to je 60. člen, in amandma istih predlagateljev.
               Želi kdo besedo? <stage>(Ne želi.)</stage> Zaključujem razpravo.</p>
               <p>Še obvestilo, da bomo o amandmajih v skladu s časovnim potekom seje zbora glasovali
               danes ob 18.10 uri. S tem prekinjam to točko dnevnega reda. Predstavnikoma vlade se
               za sodelovanje lepo zahvaljujem. Mi pa bomo prešli na obravnavo 4. točke dnevnega
               reda, to je na drugo obravnavo predloga zakona o dostopu do informacij javnega
               značaja ob 11.35 uri. Hvala lepa.</p>
               <stage type="time">(Seja je bila prekinjena ob 10.38 uri in se je nadaljevala ob 11.36 uri.)</stage>
            </sp>
            <sp xml:id="SDZ3-Redna-22-2003-01-28.sp28">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke in spoštovani poslanci! Nadaljujemo delo, in sicer
                  prehajamo na <title>4. TOČKO DNEVNEGA REDA - DRUGO OBRAVNAVO PREDLOGA ZAKONA O DOSTOPU
                  DO INFORMACIJ JAVNEGA ZNAČAJA.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dopolnilno obrazložitev predloga zakona. Minister za
               informacijsko družbo dr. Pavel Gantar, izvolite.</p>
            </sp>
            <sp xml:id="SDZ3-Redna-22-2003-01-28.sp29">

               <speaker>DR. PAVEL GANTAR:</speaker>

               <p>Spoštovane poslanke in poslanci! Pred vami je predlog zakona o dostopu do informacij
               javnega značaja za drugo branje. Predlog je v primerjavi s prvim branjem spremenjen
               predvsem v tistem delu, ki upošteva napotilo poslancev državnega zbora iz prvega
               branja, namreč da je zavezi po dajanju informacij pod pogoji, ki jih določa ta zakon
               in seveda tudi drugi zakoni, podvržena tudi sodna veja oblasti. Temu ustrezno je
               zakon spremenjen glede instance pritožbe, ki ne more biti več vlada, temveč poseben
               pooblaščenec, katerega položaj je v zakonu urejen.</p>
               <p>Sicer pa so skoraj vse poslanske skupine prispevale določene predloge izboljšav, ki
               so že vgrajene v zakon, za kar sem vsem zahvaljujem.</p>
               <p>Predlagam, da se v drugi obravnavi sprejmejo vsi amandmaji, ki so jih predlagale
               poslanske skupine, in sicer poslanski klub LDS, Združena lista in DeSUS. Večina je
               povsem redakcijske narave. Zavrnejo pa naj se, predlagam, vsi tisti amandmaji Nove
               Slovenije - vsebinska razprava o teh amandmajih je bila opravljena na matičnem
               delovnem telesu - še posebej pa je za zakon sporno črtanje institucije pooblaščenca.
               Hvala lepa zaenkrat.</p>
            </sp>
            <sp xml:id="SDZ3-Redna-22-2003-01-28.sp30">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim članico odbora, gospo Majdo Širca, da predstavi poročilo odbora.
               Izvolite.</p>
            </sp>
            <sp xml:id="SDZ3-Redna-22-2003-01-28.sp31">

               <speaker>MAJDA ŠIRCA:</speaker>

               <p>Hvala lepa. Odbor je predlagal kopico dodatnih rešitev. Predlog zakona je zelo
               natančno prečesal, v dolgih pogovorih odpravljal dvome in se trudil z iskanjem čim
               boljših rešitev. Dvomov pa je bilo kar nekaj. Večina jih je izhajala iz posledic, ki
               jih je sprožila ključna sprememba, da se omogoči dostop do javnih informacij tudi na
               področju sodne veje oblasti, kar je poudaril že minister. O tem je dvomila tudi
               zakonodajno-pravna služba, ki je imela tudi pomisleke o definiciji informacij javnega
               značaja In če omenim le nekatere pripombe, tudi o rešitvah, ki se nanašajo na organe
               reševanja pritožb.</p>
               <p>Člani odbora so se pretežno strinjali, da je z vidika prispevka k uveljavljanju
               pravne države in človekovih pravic potrebno, da se dolžnost posredovanja informacij
               javnega značaja nanaša na vse tri veje oblasti, torej tudi na sodišča. Tako smo
               sklenili, da mora tudi sodna oblast posredovati tiste informacije, ki imajo javni
               značaj, seveda so izvzete tiste, katerih razkritje bi škodovalo sodnim postopkom, kar
               je povsem logično.</p>
               <p>Kar nekaj diskusij je potekalo na račun definicije, kaj je to informacija javnega
               značaja. Zakon jo opredeljuje v svoji formalni, torej oblikovni pojavnosti, kar je
               tudi logično, je pa ne definira po njenem statusu. Zato tudi ni bil sprejet predlog,
               da bi se 3. člen dopolnil z arhivskim gradivom, ni pa se povsem zaprla možnost
               dodatne proučitve tega predloga.</p>
               <p>Člani odbora smo menili, da je treba roke o odločanju o zahtevi prosilca zastaviti
               sicer realno, a vseeno ne preveč razvlečeno, zato so skrajšani z 20 na 8 dni, kar pa
               je vneslo nekoliko skepse in neživljenjskih situacij in zna biti, da so tu možni še
               popravki.</p>
               <p>Največ diskusije je potekalo o vprašanju najprimernejše zasnove organa, ki bi
               reševal pritožbe zavrnjenih oziroma neuslišanih strank. Podane so bile alternative,
               od možnosti, da bi se posluževali splošnega upravnega postopka, do možnosti, da bi to
               prevzel poseben informacijski varuh. Slednje bi presegalo kompetence, ki jih ima v
               zakonu zamejene varuh človekovih pravic. Odbor je posvojil predlog, da pritožbe
               obravnava in rešuje poseben pooblaščenec, ki bo funkcioniral kot samostojen in
               neodvisen instančni organ. Imenoval ga bo državni zbor. Gre za rešitev, ki sledi
               priporočilu Sveta Evrope.</p>
               <p>Soočali smo se tudi s predlogom, da bi za spodbujanje in svetovanje na tem področju
               skrbel informacijski varuh. Tega naj bi ustanovili zaradi nezaupanja do vlade oziroma
               skrbnikov zakona, kot se je dalo prebrati stališča nekaterih poslank in poslancev.
               Nekateri so menili, da bi po tej logiki moral imeti skoraj vsak zakon svojega varuha.
               Ne glede na to, da ima varuh omejene izvrševalne možnosti. Tako je bil sprejet
               amandma, da za varovanje pravice do dostopa informacij javnega značaja pooblašča
               občega, neposebnega varuha človekovih pravic - konec koncev je dostop do informacij
               javnega značaj ustavna pravica. Predstavniki mirovnega instituta so apelirali na
               odsotnost učinkovitih nadzornih in spodbujevalnih mehanizmov oziroma na strah pred to
               odsotnostjo. Podprli so posebnega informacijskega varuha, čemur ni nasprotoval
               predstavnik varuha človekovih pravic in dodal, da bi se v tem slučaju morali
               materialno in kadrovsko okrepiti. A vendarle dejstvo je, da institut pritožb ne bi
               mogel prevzeti, saj za to nima zakonskih pooblastil.</p>
               <p>Odbor je sprejel kopico amandmajev. Naj omenim najpomembnejše: vključitev sodišč,
               bolj jasne opredelitve zaupnosti arhivskega gradiva, pa tudi delne dostopnosti,
               opredelitve rokov pritožbenega postopka, vpeljavo pooblaščenca, določitve nalog
               ministrstva za informacijsko družbo, kot seveda posledica izločitve, predlaganega v
               prvi fazi obravnave, sveta za dostop informacij javnega značaja. Toliko v kratkem.
               Obsežnejše poročilo lahko povzamete v Poročevalcu. Hvala lepa.</p>
            </sp>
            <sp xml:id="SDZ3-Redna-22-2003-01-28.sp32">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker je zbor na 20. seji opravil prvo obravnavo predloga zakona,
               predstavitev stališč poslanskih skupin ni možna. Zato prehajamo na razpravo o členih
               in vloženih amandmajih, ki jo bomo vodili na podlagi pregleda amandmajev z dne
               27.1.2003.</p>
               <p>Da vas še spomnim na čas, ki smo ga poslanske skupine priglasile za razpravo: LDS 15
               minut, SDS 5 minut, Združena lista 5 minut, SLS 5 minut, Nova Slovenija 10 minut,
               DeSUS 5 minut, SNS 5 minut in vlada 10 minut.</p>
               <p>V razpravo dajem 2. člen in amandma poslanskega kluba LDS, to je poslanskih skupin
               Združene liste in DeSUS-a. Želi kdo besedo? Ne. Zato zaključujem razpravo.</p>
               <p>V razpravo dajem 5. člen in amandma poslanske skupine Nove Slovenije. Želi kdo
               besedo? Gospa Zupan.</p>
            </sp>
            <sp xml:id="SDZ3-Redna-22-2003-01-28.sp33">

               <speaker>MAJDA ZUPAN:</speaker>

               <p>Hvala lepa. Naša poslanska skupina predlaga, da se 8. točka, 5. člen, črta, ker
               menimo, da ni sprejemljivo, da organ zavrne dostop do podatka, ki je bil pridobljen
               ali sestavljen, zaradi upravnega postopka. Taka določba zmanjšuje možnost nadzora nad
               delovanjem javne uprave, za katerega menimo, da je ključen za dosego namena, zaradi
               katerega je zakon o dostopu do informacij javnega značaja pravzaprav pripravljen.
               Hvala.</p>
            </sp>
            <sp xml:id="SDZ3-Redna-22-2003-01-28.sp34">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Beuermann, izvolite.</p>
            </sp>
            <sp xml:id="SDZ3-Redna-22-2003-01-28.sp35">

               <speaker>RICHARD BEUERMANN:</speaker>

               <p>Hvala za besedo, gospa podpredsednica. Bom zelo kratek.</p>
               <p>Zdi se mi, da je tak amandma, kot je predlagan s strani poslanske skupine Nove
               Slovenije, nesprejemljiv. In sicer, zakaj? Črtanje 8. točke bi vsekakor pomenilo
               oviranje upravnega postopka. Da ne govorim o tem, da bi bilo potrebno dodati, da bi
               tisti, ki bi po tej točki zavrnil informacijo, moral tehtati škodo, ki bi nastala, če
               bi ta podatek dal. Skratka, zdi se mi, da bo treba ta amandma zavrniti. Sploh me pa
               zanima tudi stališče vlade v zvezi s tem.</p>
            </sp>
            <sp xml:id="SDZ3-Redna-22-2003-01-28.sp36">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-22-2003-01-28.sp37">

               <speaker>DR. PAVEL GANTAR:</speaker>

               <p>Hvala. Predvsem je treba povedati, da nedajanje tega podatka iz upravnega postopka ni
               brezpogojno, je pogojeno z dejstvom, da je treba ugotoviti, da bi takšno razkritje
               škodovalo njegovi izvedbi. Ali drugače rečeno, treba je izvesti te škodljivosti
               oziroma <q>"harmtest"</q>, kakšna škoda bi bila povzročena, če bi bil tak podatek izdan.
               Torej je tu vgrajena varovalka in ni kar <q>"a priori"</q> vsak takšen podatek že podatek,
               ki ne more biti dostopen javnosti. Zato je takšen predlog seveda nepotreben. Če bi pa
               bil sprejet, če bi bil črtan, potem pa bi to pomenilo dejansko oviranje upravnih
               postopkov.</p>
            </sp>
            <sp xml:id="SDZ3-Redna-22-2003-01-28.sp38">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo besedo? Ker ne, razpravo zaključujem.</p>
               <p>V razpravo dajem 21. člen in amandma poslanske skupine Nove Slovenije. Besedo ima
               gospa Zupan. Izvolite.</p>
            </sp>
            <sp xml:id="SDZ3-Redna-22-2003-01-28.sp39">

               <speaker>MAJDA ZUPAN:</speaker>

               <p>Hvala lepa za besedo. Predlagali smo spremembo 21. člena, drugačno formulacijo.
               Bistveni namen pa je v tem, da smo za vsak primer poskušali zagotoviti, da se izda
               odločba, zaradi tega, da bi bila zagotovljena večja preglednost odločanja organa.
               Hvala.</p>
            </sp>
            <sp xml:id="SDZ3-Redna-22-2003-01-28.sp40">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Beuermann, izvolite.</p>
            </sp>
            <sp xml:id="SDZ3-Redna-22-2003-01-28.sp41">

               <speaker>RICHARD BEUERMANN:</speaker>

               <p>Hvala. Torej moram reči, da ko sem prebral obrazložitev k temu amandmaju, se mi
               poraja vprašanje. Namreč, tu se trdi, da bo s tem zagotovljena večja preglednost
               odločanja organa, pa me vendarle zanima, v čem je ta večja preglednost. Konec koncev
               je v tekstu zakona tako ali tako napisano, da v primeru pozitivne odločitve se pač
               naredi uradni zaznamek. Hvala lepa.</p>
            </sp>
            <sp xml:id="SDZ3-Redna-22-2003-01-28.sp42">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo razpravljati? Gospod minister, izvolite.</p>
            </sp>
            <sp xml:id="SDZ3-Redna-22-2003-01-28.sp43">

               <speaker>DR. PAVEL GANTAR:</speaker>

               <p>Na kratko. Takšna določba bi pomenila večjo birokratizacijo dela, kajti že zdaj
               ljudje dobivajo informacije, če jim jih dajo, zdaj bi pa morali za vsako pridobljeno
               informacijo dobiti informacijo plus odločbo - popolnoma nepotrebno in nekoristno; če
               je informacija izdana, postopka ni in je zadeva končana.</p>
            </sp>
            <sp xml:id="SDZ3-Redna-22-2003-01-28.sp44">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem.</p>
               <p>V razpravo dajem 22. člen in amandma poslanskega kluba LDS ter poslanskih skupin
               Združene liste in DeSUS-a. Želi kdo razpravljati? Ker ne, razpravo zaključujem.</p>
               <p>V razpravo dajem<gap n="..."/> Se opravičujem. K prejšnjemu členu, k 22. členu, gospod
               Beuermann. Izvolite.</p>
            </sp>
            <sp xml:id="SDZ3-Redna-22-2003-01-28.sp45">

               <speaker>RICHARD BEUERMANN:</speaker>

               <p>Se opravičujem sam, ker sem prepozno dvignil roko.</p>
               <p>Gre preprosto za to, da želimo ponovno vzpostaviti rok, ki je bil v prvotnem tekstu
               zakona. Namreč zdi se nam, da je 20-dnevni rok oziroma rok 20 delovnih dni kar
               primeren za to, da organ odloči o zahtevi prosilca.</p>
            </sp>
            <sp xml:id="SDZ3-Redna-22-2003-01-28.sp46">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem razpravo.</p>
               <p>V razpravo dajem 23. člen in amandma poslanske skupine Nove Slovenije. Želi kdo
               besedo? Gospa Zupan, izvolite.</p>
            </sp>
            <sp xml:id="SDZ3-Redna-22-2003-01-28.sp47">

               <speaker>MAJDA ZUPAN:</speaker>

               <p>Hvala lepa. S spremembo 23. člena, s spremembo roka s 30 na 15 dni, je bil naš namen,
               da se pač rok skrajša.</p>
            </sp>
            <sp xml:id="SDZ3-Redna-22-2003-01-28.sp48">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Beuermann, izvolite.</p>
            </sp>
            <sp xml:id="SDZ3-Redna-22-2003-01-28.sp49">

               <speaker>RICHARD BEUERMANN:</speaker>

               <p>No, meni se pa zdi, da je skrajševanje roka v tem primeru nerealno in nepotrebno, saj
               pravzaprav ne gre prvenstveno za potrebe obveščanja javnosti prek medijev. V bistvu
               je treba povedati, da so roki prenapeti in jih je težko realizirati, kar bo pa
               predvsem v škodo izvajanja zakona.</p>
            </sp>
            <sp xml:id="SDZ3-Redna-22-2003-01-28.sp50">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem.</p>
               <p>V razpravo dajem 24. člen in amandma iste poslanske skupine. Želi kdo besedo? Gospod
               Beuermann, izvolite.</p>
            </sp>
            <sp xml:id="SDZ3-Redna-22-2003-01-28.sp51">

               <speaker>RICHARD BEUERMANN:</speaker>

               <p>No, tudi v tem primeru se mi zdi, da je to dopolnilo nepotrebno, saj je pravzaprav
               cel zakon naravnan na dajanje informacij in aktivna ter pospeševalna vloga vlade in
               ministrstva za informacijsko družbo je določena v drugih členih, predvsem, recimo za
               primer, v drugem odstavku 2. člena.</p>
            </sp>
            <sp xml:id="SDZ3-Redna-22-2003-01-28.sp52">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem.</p>
               <p>V razpravo dajem 26. člen in amandma, katerega predlagateljica je prav tako
               poslanska skupina Nove Slovenije. Želi kdo besedo? Gospa Zupan, izvolite.</p>
            </sp>
            <sp xml:id="SDZ3-Redna-22-2003-01-28.sp53">

               <speaker>MAJDA ZUPAN:</speaker>

               <p>Hvala lepa. Pri tem členu bi morala biti malce daljša.</p>
               <p>V tretjem odstavku 26. člena namreč želimo, da se glasi, da o pritožbi odloča vlada
               najkasneje v roku 15 dni. V naši poslanski skupini menimo, da bi ostala prva
               varianta, da bi o pritožbi odločala vlada, prav zaradi tega, ker menimo, da bi bilo
               to veliko ceneje pa nič manj učinkovito. Malce se nam zdi nenavadno, da je
               predlagatelj v prvi obravnavi predlagal, da o pritožbi odloča vlada, v drugo
               obravnavo pa je prišel s pooblaščencem. Ta pooblaščenec naj bi bil samostojni državni
               organ s statusom državnega funkcionarja, z možnostjo dveh svetovalcev in za določen
               čas imenovanimi strokovnjaki, za kar se naj bi sredstva zagotovila vproračunu.
               Predlagatelj nas prepričuje, da bo s tem, ko bo odločal o pritožbi neodvisni organ,
               zagotovljeno učinkovito pravno varstvo ustavne pravice, kar pa naj bi bilo tudi
               priporočilo številka 9 Sveta Evrope. Pri tem pa ne moremo mimo vprašanja, ali
               predlagatelj v prvi obravnavi ni poznal takšnega priporočila in zakaj ga ni poznal,
               ali ni to le slepilni manever za postavitev neke funkcije, na katero že čaka nekdo z
               imenom in priimkom. Na ta odgovor, mislim, da ne bo potrebno prav dolgo čakati, saj
               naj bi bil državni zbor tisti, ki bo imenoval pooblaščenca na predlog vlade oziroma
               na predlog predsednika republike.</p>
               <p>Zato v naši poslanski skupini menimo, da ostajamo pri prvi varianti, da o pritožbi
               odloča vlada, ker se nam zdi tudi cenejše in pa to, da v našem pravnem redu takšne
               ureditve še ne poznamo, pri čemer pa so določena določila tudi še nedodelana. Hvala
               lepa.</p>
            </sp>
            <sp xml:id="SDZ3-Redna-22-2003-01-28.sp54">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sicer sem dala v razpravo 26. člen, je pa nesporno, tako kot je gospa
               Majda zdaj razpravljala, da je ta vsebina povezana s 26a. in členi v nadaljevanju b.
               in c.</p>
               <p>Najprej ima besedo gospod minister, potem gospod Beuermann. Gospod minister
               izvolite.</p>
            </sp>
            <sp xml:id="SDZ3-Redna-22-2003-01-28.sp55">

               <speaker>DR. PAVEL GANTAR:</speaker>

               <p>Hvala lepa. Moja razprava bo šla k 26. členu, se pa nanaša tako kot je razprava gospe
               poslanke, tudi na 26. a. b. in c.</p>
               <p>Seveda se ne strinjamo s tem predlogom. Menimo, da so nastali iz prvega v drugo
               branje pomembni razlogi, da se uvede institut, tako imenovanega pooblaščenca. Res je,
               da je vlada predlagala v prvem branju oziroma pri osnutku zakona, da odloča o
               pritožbah vlada. Vendar ta osnutek, ta predlog za prvo branje ni vseboval rešitve
               oziroma določbe, da je tudi sodna veja oblasti dolžna, torej se ravna po tem zakonu
               oziroma da je možno pridobivati informacije tudi iz sodne veje oblasti. Ko pa se je
               to zgodilo, je postalo povsem jasno, da je treba ta pritožbeni postopek preurediti.
               Kajti, če bi vlada odločala, lahko bi rekla, o izdanih oziroma neizdanih informacijah
               sodišča, bi dejansko načela neodvisnost sodišč.</p>
               <p>Vsekakor pa moramo obenem dodati, da ni nobene osebe, da ni nobenih predlogov ali pa
               imena in priimka, ki bi čakali na te funkcije, predlagal bo tako ali tako predsednik
               državnega zbora in predsednik vlade, predsednik republike, in izbral bo državni zbor.
               Tako, da so ti strahovi neupravičeni.</p>
               <p>Vsekakor bi rešitev, kot jo predlaga poslanska skupina Nove Slovenije pomenila, da
               dejansko, seveda, posegamo v zelo sporno ustavnopravno vprašanje. Hvala.</p>
            </sp>
            <sp xml:id="SDZ3-Redna-22-2003-01-28.sp56">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Potrata izvolite.</p>
            </sp>
            <sp xml:id="SDZ3-Redna-22-2003-01-28.sp57">

               <speaker>MAJDA POTRATA:</speaker>

               <p>Hvala za besedo. Povezala bi svoje stališče s tem, kar je ravnokar povedal gospod
               minister.</p>
               <p>Namreč, ko smo na delovnem telesu obravnavali ta del, ki omogoča pritožbeni postopek
               oziroma omogoča uresničevati pravico do pritožbe, sta bili v razpravi dve možnosti,
               ali tista možnost, ki sem jo predlagala, s posebnim informacijskim varuhom.</p>
               <p>Ker se mi zdi, da so bile vsebinske razprave na odboru dovolj izčrpne, bi rada
               vendarle povedala to, da vidim to rešitev, kakršna je. Brez konteksta, o katerem je
               govorila kolegica Majda Zupan, ker tudi sama, ko sem predlagala informacijskega
               varuha, nisem imela v mislim nobene konkretne osebe, ki bi čakala na službo. To se mi
               zdi samo tista kompromisna rešitev, ki je bila v danih okoliščinah najdena kot
               konsenzualna. Hvala.</p>
            </sp>
            <sp xml:id="SDZ3-Redna-22-2003-01-28.sp58">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo besedo? <stage>(Ne.)</stage></p>
               <p>Potem mislim, da lahko zaključim razpravo o 26. členu in z njim povezanimi a, b in c
               členom. Predlagatelj amandmaja je tu poslanska skupina Nove Slovenije in v primeru
               26.a člena tudi poslanski klub LDS skupaj z Združeno listo in DeSUS-om.</p>
               <p>Bi želel kdo o teh členih še razpravljati, drugače o 26. in o a, b in c členu, ki so
               vsebinsko povezani z njim, zaključujem razpravo? Hvala lepa, razpravo zaključujem.</p>
               <p>Dajem v razpravo 28. člen in amandma poslanskega kluba LDS in skupin Združene liste
               in DeSUS-a. Želi kdo razpravljati? <stage>(Ne.)</stage> Zato razpravo zaključujem.</p>
               <p>Dajem v razpravo 29. člen in amandma istih predlagateljev. Želi kdo besedo?
               <stage>(Ne.)</stage></p>
               <p>Razpravo zaključujem.</p>
               <p>V razpravo dajem 36.a člen in amandma istih predlagateljev. Gospa Zupan, izvolite.
           </p>
            </sp>
            <sp xml:id="SDZ3-Redna-22-2003-01-28.sp59">

               <speaker>MAJDA ZUPAN:</speaker>

               <p>Hvala lepa. Samo opozorila bi, da je tudi ta amandma povezan z amandmajem k 26.
               členu.</p>
            </sp>
            <sp xml:id="SDZ3-Redna-22-2003-01-28.sp60">

               <speaker>PODPREDSEDNICA IRMA PAVLINIČ KREBS:</speaker>

               <p>Tako je, gospa Zupanova, vendarle razprava je možna tudi o<gap n="..."/> Nihče, ne želi
               razpravljati. Razpravo zaključujem.
                   V razpravo dajem 40.a člen in amandma poslanskih klubov. Želi kdo besedo?
                     <stage>(Ne.)</stage> 
                Razpravo zaključujem.</p>
               <p>Še obvestilo, da bomo o amandmajih v skladu s časovnim potekom seje zbora glasovali
               danes ob 18.10 uri. S tem prekinjam to točko dnevnega reda. Predstavnikom vlade,
               obema ministroma se za sodelovanje zahvaljujem. Mi pa bomo ob 12.45 uri prešli na
               obravnavo 5. točke dnevnega reda, to je na drugo obravnavo predloga zakona o
               spremembi zakona ob popravi krivic. Hvala lepa. Vidimo se ob 12.45 uri.</p>
               <stage type="time">(Seja je bila prekinjena ob 12.00 uri in se je nadaljevala ob 12.46 uri.)</stage>
            </sp>
            <sp xml:id="SDZ3-Redna-22-2003-01-28.sp61">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Nadaljujemo sejo in
                  prehajamo na <title>5. TOČKO DNEVNEGA REDA - DRUGO OBRAVNAVO PREDLOGA ZAKONA O SPREMEMBI ZAKONA O POPRAVI
               KRIVIC.</title>
               </p>
               <p>Predlog zakona je v obravnavo zboru predložil poslanec mag. Janez Drobnič. V zvezi s
               tem zakonom odbor za notranjo politiko predlaga državnemu zboru, da predlog zakona ni
               primeren za nadaljnjo obravnavo.</p>
               <p>Na podlagi tretjega odstavka 134. člena poslovnika dajem najprej besedo predlagatelju
               mag. Janezu Drobniču za dopolnilno obrazložitev predloga zakona. Izvolite!</p>
            </sp>
            <sp xml:id="SDZ3-Redna-22-2003-01-28.sp62">

               <speaker>MAG. JANEZ DROBNIČ:</speaker>

               <p>Hvala lepa za besedo, gospa predsedujoča. Lepo pozdravljeni vsi! Torej, kaj je
               razlog, da sem se odločil za vložitev spremembe tega zakona? To sta dve ključni
               določili: določitev kroga svojcev upravičencev do tega naslova, torej koristnikov.
               Drugo pa se nanaša na 37. člen, glede suspendiranja tega določila.</p>
               <p>Zakon o popravi krivic je bil do sedaj večkrat spremenjen, zlasti 2. člen, ki
               definira krog upravičencev in pa rok za vložitev zahteve ter začetek veljavnosti. Kot
               smo bili že večkrat seznanjeni, je v to poseglo tudi ustavno sodišče, ki je
               podaljšalo rok za vložitev zahtevkov, glede na to, kako težko je priti do
               dokumentacije za vložitev zahtevkov.</p>
               <p>Torej prvo, določitev kroga svojcev po vojni pobitih oseb, ki je po sedanjem zakonu
               opredeljen s predpisi o pokojninskem in invalidskem zavarovanju. V takšnem primeru,
               kot je ta zakon, je določba težko uporabna, saj je od tedanjih obdobij minilo že 55
               let. To pomeni, da se ne da rekonstruirati upravičenosti do družinske pokojnine, ki
               se ugotavlja v trenutku smrti.</p>
               <p>Takšna določba povzroča pri izvajanju zakona obilo zapletov, ki jim je sledilo neko
               formalno vladno tolmačenje in presoja komisije za popravo krivic. Takšna določba je z
               legislativnega vidika nesprejemljiva. Zato smo predložili predlog, ki kroga
               upravičencev ne spreminja, pač pa ga jasno definira. Na to nas je opozorila tudi
               komisija za popravo krivic, ki ima v postopku tudi določeno funkcijo.</p>
               <p>Kot dobro veste, pa je vlada izdala neko navodilo, kako ravnati. Na tak način se pač
               ne da delati. Tolmačenje glede uveljavljanja pravic lahko daje državni zbor oziroma
               zakonodajalec.</p>
               <p>Drugo je suspenz 37. člena. Namreč, to določilo je anahronizem in je žaljivo za vse
               žrtve povojnega nasilja. Glasi se namreč takole: <q>"Sklep o priznanju statusa bivšega
               političnega zapornika ali po vojni pobite osebe ni zakonska podlaga za brisanje
               obsodbe iz kazenske evidence."</q></p>
               <p>Torej te osebe, kljub temu, da so pridobile status žrtve povojnega nasilja, so še
               vedno v evidenci, lahko rečem pod narekovaji, <q>"kriminalcev"</q>. Torej bodo osebe, ki so
               bile spoznane kot žrtve totalitarnega nasilja, še vedno kaznjenci. Takšna ureditev je
               nesprejemljiva in žaljiva. Hvala lepa!</p>
            </sp>
            <sp xml:id="SDZ3-Redna-22-2003-01-28.sp63">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sledi predstavitev stališč poslanskih skupin. Mag. Janez Drobnič naj bi
               tudi kot prvi predstavil stališče poslanske skupine Nove Slovenije. Izvolite!</p>
            </sp>
            <sp xml:id="SDZ3-Redna-22-2003-01-28.sp64">

               <speaker>MAG. JANEZ DROBNIČ:</speaker>

               <p>Zakon o popravi krivic - kot sem že omenil - je bil večkrat spremenjen. Ključni
               razlogi za pomanjkljivost zakona so zagotovo nedodelane rešitve, ki so bile plod
               kompromisov prejšnjih sestav državnega zbora, ki niso izhajali iz resničnih
               zgodovinskih dejstev, pač pa iz ideološko prikrojene zgodovine.</p>
               <p>Dvakrat je ustavno sodišče poseglo in ugodilo pobudam za ustavno presojo in
               zahtevalo podaljšanje roka za vlaganje zahtevkov, ki je bil nesmiselno zaprt, da bi
               bili ljudje, ki so se jim zgodile krivice, ne samo krivice, pač pa protičloveška
               dejanja, onemogočeni za vlaganje zahtevkov in to reci, piši 200.000 tolarjev za eno
               življenje. Takšen znesek prejemajo revolucionarji mesečno za svoja sporna dejanja.</p>
               <p>Ustavno sodišče je potrdilo pobudo glede roka vlaganj, saj se je zavedalo, da so
               ljudje po 12 letih spremembe sistema še vedno ovirani pri pridobitvi dokumentov glede
               krivic ječ in povojnih konfiskacij premoženja.</p>
               <p>Posebej eklatanten primer je izdajanje mrliških listov. Ti še vedno niso izdani. Zato
               je v matičnih knjigah še vedno veliko tistih, ki so že davno med mrtvimi. To ni le
               neka nevšečna zgodovinska epizoda, ki naj bi bila za večino prebivalstva morda
               nadležna in nepotrebna, pač pa je za sedanje ljudi aktualna, saj so zaradi
               neurejenosti matične knjige, kdo je še živ in kdo ne več, oteženi pri sodnih
               postopkih dedovanja. To je povsem konkreten problem živečih.</p>
               <p>Predlog sprememb gre v dve smeri. Jasna opredelitev kroga upravičencev, po predpisih
               o pokojninskem in invalidskem zavarovanju. Obstoječa ureditev je nejasna in pušča
               prosto tolmačenje. Zato je pristojna komisija že večkrat opozorila na to težavo in
               predlagala ureditev.</p>
               <p>Očitno obstoječi oblasti ustreza tak način urejanja, ki dopušča odločanje na podlagi
               proste presoje in diskrecije, kar daje podeljevalcem pravice občutek mogočnosti in
               dobrote, oškodovancem pa občutek ponižanja, podrejenosti in hvaležnosti.</p>
               <p>Krog upravičencev mora biti jasno določen z zakonom. Če bi se držali restriktivno
               sedanjih določb zakona, bi odškodnine morda pridobilo 1% tistih, katerih starš ali
               zakonec je bil ubit.</p>
               <p>Nehajmo se sprenevedati. Črtanje 37. člena zakona je potrebno. Poglejte, kaj pravi
               določba. Sklep o priznanju statusa bivšega političnega zapornika ali po vojni pobite
               osebe ni zakonska podlaga za brisanje obsodbe iz kazenske evidence. Potemtakem bodo
               osebe, ki so bili politični zaporniki v prejšnjem režimu še vedno v kazenski
               evidenci, v kolikor niso zahtevali revizije po kazenskem zakoniku. To kaže na
               dejstvo, kje smo v naši državi glede tega vprašanja. To sta dva ključna razloga, za
               katera poslanska skupina Nove Slovenije meni, da je zakon potrebno dopolniti, da bo
               jasen in nediskriminatoren. Hvala lepa!</p>
            </sp>
            <sp xml:id="SDZ3-Redna-22-2003-01-28.sp65">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Slovenske ljudske stranke bo predstavil
               gospod Stanislav Brenčič. Izvolite!</p>
            </sp>
            <sp xml:id="SDZ3-Redna-22-2003-01-28.sp66">

               <speaker>STANISLAV BRENČIČ:</speaker>

               <p>Hvala lepa za besedo, gospa podpredsednica. Ne moremo mimo dejstva v naši poslanski
               skupini če širše pogledamo paket vojne zakonodaje da ta vojna zakonodaja praktično
               povzroča eno veliko diskriminacijo med državljani in državljankami Republike
               Slovenije. Seveda, odvisno od izhodišča, kdo je posamezno krivico ali nasilje
               povzročil, kateri -izem je to bil.</p>
               <p>Nam vsekakor to ni po volji. Vsaj ne nam, ki sedaj tu živimo, ki navsezadnje
               zagotavljamo potreben obseg sredstev, katere potem državni proračun namenja za take
               ali drugačne odškodnine. Dobro bi bilo, da bi se ta medsebojna razmerja ali
               diskriminatoren odnos povsem odpravil. Posledičnosttega pa je tudi dodatna
               obremenitev državnega proračuna.</p>
               <p>Predlog zakona v tem kontekstu razširja krog upravičencev za spremembo četrtega
               odstavka 2. člena. S tem prav gotovo odpravljamo eno manjšo krivico, povečujemo pa
               krog upravičencev in s tem dodatno potrebo po zagotavljanju denarja. Mi smo načeloma
               proti temu, da se krog upravičencev širi iz enega samega razloga. Iz dejstva, da se
               je naša država že do sedaj veliko prekomerno obremenila z obvezami, ki jih ima
               državni proračun, katerega polne aktivno prebivalstvo v prvi vrsti, do obvez do
               vojnega nasilja in do odpravljanja krivic. Tako, da praktično tej državi tudi zaradi
               tega zmanjkuje tisti prepotreben javni denar, ki smo ga dolžni zagotavljati tudi v
               okviru zdravstvene varnosti, socialne varnosti ljudem, ki sedaj živijo in ustvarjajo.
               Zaradi tega smo pred veliko dilemo, kaj napraviti v trenutku, ko ugotavljamo, da so
               vzpostavljene z odnosom do posameznega -izma različne bakle in s tem različno
               tretiranje upravičencev, ali so upravičeni ali ne, kaj storiti v kontekstu, da pa
               seveda z vsakim tem posegom dodatno obremenjujemo državni proračun.</p>
               <p>Naši poslanci se bodo odločali, pač, po svoji vesti. Jaz prav gotovo iz tega naslova
               ne podpiram nobenega zakona več, pa tudi če je že deveta ali deseta ali osma novela k
               zakonu o vojnem nasilju in ne vem katera o popravi krivic. Dejstvo je, ta država, to
               aktivno prebivalstvo, več tega ne zmore. Mi smo se že krepko preobremenili, zato se
               bomo takrat odločali po svoji vesti. Hvala!</p>
            </sp>
            <sp xml:id="SDZ3-Redna-22-2003-01-28.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Slovenske nacionalne stranke bo predstavil
               gospod Sašo Peče. Izvolite!</p>
            </sp>
            <sp xml:id="SDZ3-Redna-22-2003-01-28.sp68">

               <speaker>SAŠO PEČE:</speaker>

               <p>Zakon o spremembi zakona o popravi krivic predstavlja nedvomno zanimivo
               razmišljanje. Tudi zanimivo materijo, ki pa je v Slovenski nacionalni stranki kljub
               njeni zanimivosti ne bomo podprli. Že zaradi tega, ker v tem razmišljanju ne vidimo
               enega pozitivnega pristopa, ki ga je mogoče pred mano načel predstavnik ljudske
               stranke, in sicer v proračunskih težavah naše države in pa v potrebi za usmerjanje
               finančnih sredstev, ki jih v naši stranki oziroma poslanski skupini nacionalne
               stranke nedvoumno vidimo. Močnejše potrebe so v tem trenutku, danes in pa zdaj,
               predvsem za ljudi, ki jih lahko označimo za socialno kategorijo, kot pa za popravke v
               narekovajih nekdanjega režima oziroma <q>"nekdanjega odboja naše skupne države"</q>.</p>
               <p>Po drugi strani pa moramo povedati, da se tokrat v naši poslanski skupini strinjamo
               z mnenjem vlade, vlade Republike Slovenije, ki je podala negativno stališče iz,
               predvsem iz razlogov, da se seveda zadeva, predlog zakona, ne nanaša na kvalificirano
               oziroma vnaprej določeno število novih upravičencev, in da bi imel sprejem takšnega
               zakona tudi negativne posledice, ki so nepredvidljive. Ravno zaradi števila, novega
               števila, ki je dosti večje, upravičencev.</p>
               <p>No, poleg tega pa moram povedati, da je tretji argument, zakaj omenjenega zakona ne
               bomo podprli, tudi v osnovnem izhodišču drugačnega pogleda na potek zgodovine -
               predvsem po letu 1945 oziroma vključno z letom 1941 - od predlagatelja. V Slovenski
               nacionalni stranki predloga zakona ne bomo podprli. Hvala!</p>
            </sp>
            <sp xml:id="SDZ3-Redna-22-2003-01-28.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Še stališče poslanske skupine Liberalne demokracije Slovenije, ki ga bo
               predstavil gospod Jaša Zlobec Lukič. Izvolite!</p>
            </sp>
            <sp xml:id="SDZ3-Redna-22-2003-01-28.sp70">

               <speaker>JAŠA ZLOBEC LUKIČ:</speaker>

               <p>V poslanskem klubu Liberalne demokracije Slovenije smo v zvezi s predlogom Zakona o
               spremembi zakona po odpravi krivic po tehtni in poglobljeni razpravi soglasno
               sklenili, da podpremo sklep odbora za notranjo politiko, da zakon ni primeren za
               nadaljnjo obravnavo.</p>
               <p>Prepričani smo, da zakon nikakor ni primeren za obravnavo in sicer zaradi naslednjih
               razlogov:</p>
               <p>Prvič, predlagatelj zakona gospod Janez Lukač se sploh ni udeležil seje odbora za
               notranjo politiko, kjer bi nam predstavil svoje argumente, čemu je sprejetje
               omenjenega zakona sploh potrebno.</p>
               <p>Drugič, v predlogu zakona niso opredeljene dejanske materialne posledice, ki bi jih
               njegovo sprejetje prineslo. Tretjič, vlada je vložila svoj predlog za spremembo in
               dopolnitev zakona o popravi krivic.</p>
               <p>Četrtič, prepričani smo, da je pred morebitnimi spremembami zakona o popravi krivic
               potrebno razčistiti vse dileme, ki se občasno pojavljajo tudi v medijih glede
               korektnega izvajanja omenjenega zakona.</p>
               <p>Prav zaradi tega sem tudi sam državnemu zboru predlagal, naj izglasuje priporočilo,
               naslovljeno na vlado Republike Slovenije, v zvezi z delovanjem komisije, ki deluje na
               podlagi zakona o popravi krivic in ji predseduje kolega Janez Lukač v imenu
               poslanskega kluba. Hvala!</p>
            </sp>
            <sp xml:id="SDZ3-Redna-22-2003-01-28.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Slišali smo stališča poslanskih skupin po predlogu sklepa matičnega
               delovnega telesa bomo v skladu s časovnim potekom seje zbora glasovali danes ob 18.10
               uri in s tem prekinjam to točko dnevnega reda. Ob 13 uri in deset minut bomo prešli
               na 6. točko dnevnega reda. To je na obravnavo predloga zakona o spremembi zakona o
               posebnih pogojih za vpis lastninske pravice na posameznih delih stavbe v zemljiško
               knjigo. Predstavnikom vlade se za sodelovanje zahvaljujem. Mi pa nadaljujemoz delom
               čez deset minut. Hvala lepa!</p>
               <stage type="time">(Seja je bila prekinjena ob 13.00 uri in se je nadaljevala ob 13.10 uri.)</stage>
            </sp>
            <sp xml:id="SDZ3-Redna-22-2003-01-28.sp72">

               <speaker>PODPREDSEDNICA IRMA PAVLINIČ KREBS:</speaker>

               <p>Prehajamo na <title>6. TOČKO DNEVNEGA REDA - OBRAVNAVA PREDLOGA ZAKONA O SPREMEMBI
                  ZAKONA O POSEBNIH POGOJIH ZA VPIS LASTNINSKE PRAVICE NA POSAMEZNIH DELIH STAVBE V ZEMLJIŠKO KNJIGO,
               skrajšani postopek.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dopolnilno obrazložitev predloga zakona. Gospod Hinko
               Jenull, državni sekretar v ministrstvu za pravosodje. Izvolite!</p>
            </sp>
            <sp xml:id="SDZ3-Redna-22-2003-01-28.sp73">

               <speaker>HINKO JENULL:</speaker>

               <p>Gospa podpredsednica, hvala lepa. Spoštovane poslanke in poslanci! Uvodoma želim na
               kratko povedati, da je posodobitev evidentiranja nepremičnin eden najpomembnejših
               projektov, ki sedaj poteka v naši državi. Zadeva več področij, ki se med seboj
               dopolnjujejo in prepletajo: tako zemljemersko, gradbeno, davčno, pravno in
               pravosodno. V tem zadnjem okviru posebej področje zemljiške knjige in vpisa pravic na
               nepremičninah v zemljiško knjigo, vključno z etažno lastnino.</p>
               <p>Glede na zapleteno problematiko, ki je nastala zaradi opustitev ažuriranja
               nepremičninskih evidenc na tem področju, je državni zbor v letu 1999 sprejel posebni
               Zakon o pogojih za vpis lastninske pravice na posameznih delih stavb v zemljiško
               knjigo oziroma - bolj razumljivo povedano - Uakon o vpisu etažne lastnine, s katerim
               je poenostavil postopek vpisa v korist etažnih lastnikov. To se pravi skoraj vseh
               tistih državljanov Slovenije, ki imajo etažna stanovanja, stanovanja v etažni
               lastnini in s čimer hkrati zagotavlja tudi javni interes, ki obstaja za evidentiranje
               čim večjega števila stanovanj.</p>
               <p>Med spremembami, ki jih je ta zakon prinesel, sta tudi izdelava in potrditev
               etažnega načrta posameznih delov stavbe, kar je pogoj za vpis pravic na teh
               posameznih delih stavbe.</p>
               <p>Zakon je to izdelavo načrtov zaupal geodetu ali pa pod določenimi pogoji tudi samim
               imetnikom pravic na posameznih delih stavbe, torej etažnim lastnikom. Zoper to
               določbo zakona, ki sem jo pravkar omenil, je bila vložena in je bila uspešna pobuda
               za presojo ustavnosti. Ustavno sodišče Republike Slovenije je ugotovilo, da določbe
               zakona, ki omejujejo pravico do izdelave etažnih načrtov samo na geodete, ne pa tudi
               na druge tehnične strokovnjake, ki so sposobni napraviti take načrte, niso v skladu z
               ustavo. Še posebej, ker je ta pravica dana tudi samim imetnikom etažne lastnine.</p>
               <p>Enake določbe o tem, da take pravice izdelave etažnih načrtov vsebuje tudi med tem
               sprejeti Zakon o evidentiranju nepremičnin in Zakon o graditvi objektov. Glede na
               tako pravno stanje je vlada vložila predlog, s katerim se poleg geodetov za izdelavo
               etažnih načrtov pooblašča tudi projektantska podjetja, ki imajo to pooblastilo po
               zakonu, ki ureja graditev objektov. Hkrati želim povedati, da vlada podpira predlog
               zakona, kot je bil dopolnjen z amandmajem matičnega delovnega telesa. Predlagamo, da
               se tak zakon sprejme.</p>
               <p>Ob koncu želim povedati še, da bo v teh dneh vložen v proceduro tudi povsem nov
               Zakon o zemljiški knjigi, ki bo poleg te problematike reševal tudi vprašanje vpisa za
               tiste, ki nimajo potrebnih listin za etažno lastnino. Hvala lepa!</p>
            </sp>
            <sp xml:id="SDZ3-Redna-22-2003-01-28.sp74">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim članico odbora gospo Majdo Zupan, da predstavi poročilo odbora.
               Izvolite!</p>
            </sp>
            <sp xml:id="SDZ3-Redna-22-2003-01-28.sp75">

               <speaker>MAJDA ZUPAN:</speaker>

               <p>Hvala lepa za besedo. Spoštovani! Odbor državnega zbora za notranjo politiko je kot
               matično delovno telo na svoji 30. redni seji 15. januarja 2003 obravnaval predlog
               zakona o spremembi zakona o posebnih pogojih za vpis lastninske pravice na posameznih
               delih stavbe v zemljiško knjigo, ki ga je Državnemu zboru Republike Slovenije v
               obravnavo po skrajšanem postopku predložila vlada Republike Slovenije.</p>
               <p>V skladu z določili poslovnika je odbor pripravil poročilo, iz katerega sledi, da je
               kolegij predsednika državnega zbora na svoji 47. redni seji 15. novembra 2002
               odločil, da se predloženi zakon obravnava po skrajšanem postopku. Poročilo navaja, da
               je bil odbor seznanjen z mnenjem zakonodajno-pravne službe z dne, 11.12.2002, ki je z
               vidika skladnosti z ustavo in pravnim sistemom ter zakonodajno-tehničnega vidika
               podala pripombo, da bi bilo treba dikcijo 1. člena zakonskega predloga uskladiti s
               terminologijo novega zakona o graditvi objektov. To je odbor upošteval v svojem
               amandmaju.</p>
               <p>Nadalje, iz poročila izhaja, da je odbor razpravljal o predlogu zakona in glasoval o
               amandmajih. V predpisanem roku je amandma vložila poslanka Lidija Majnik, ki pa je
               svoj amandma na seji umaknila.</p>
               <p>Zato je odbor sprejel svoj amandma k 1. členu, in sicer: "V prvem odstavku 1. člena
               se besedilo 'geodetsko podjetje v skladu z zakonom, ki ureja geodetsko dejavnost ali
               podjetje, ki izdeluje projektno dokumentacijo v skladu z zakonom, ki ureja graditev
               objektov', nadomesti z besedilom 'oseba, ki izpolnjuje pogoje za opravljanje
               geodetskih storitev, določenih z zakonom, ki ureja geodetsko dejavnost ali pogoje za
               opravljanje dejavnosti projektiranja, določene z zakonom, ki ureja graditev
               objektov'.</p>
               <p>V drugem in tretjem odstavku pa se besedilo 'podjetje, ki izdeluje projektno
               dokumentacijo', nadomesti z besedo 'projektant', z obrazložitvijo, da je dikcijo
               prvega odstavka 1. člena treba uskladiti s terminologijo novega zakona o graditvi
               objektov in jo jasneje vezati na izpolnjevanje pogojev za opravljanje geodetske
               dejavnosti oziroma dejavnosti projektiranja, določenih z zakonom.</p>
               <p>Spremenjena dikcija prvega odstavka pa narekuje tudi spremembo v drugem in tretjem
               odstavku prav tako 1. člena, tako da se besedilo <q>"podjetje, ki izdeluje projektno
               dokumentacijo"</q>, nadomesti z besedo <q>"projektant"</q>.</p>
               <p>Iz poročila je razvidno, da je odbor glasoval o vseh členih zakonskega predloga
               skupaj in jih sprejel. Z vključitvijo sprejetega amandmaja v zakonski predlog je bilo
               tako določeno besedilo dopolnjenega predloga zakona. Hvala lepa!</p>
            </sp>
            <sp xml:id="SDZ3-Redna-22-2003-01-28.sp76">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Temu sledi predstavitev stališč poslanskih skupin. Stališče poslanske
               skupine Nove Slovenije - ne želi predstaviti. Stališče poslanske skupine
               Socialdemokratske stranke - tudi ne. Torej smo končali. Ker k predlogu zakona ni bilo
               vloženih amandmajev, ni možna razprava o členih, zato razpravo zaključujem in s tem
               tudi drugo obravnavo predloga zakona. Tretjo obravnavo predloga zakona, to je
               odločanje o predlogu zakona, bomo v skladu s časovnim potekom seje opravili danes ob
               18.10 uri.</p>
               <p>S tem prekinjam to točko dnevnega reda in tudi zasedanje do 13.30 ure, ko bomo
               prešli na obravnavo 7. točke dnevnega reda, to je predloga zakona o dopolnitvi zakona
               o plačilnem prometu, skrajšani postopek. Predstavniku vlade hvala lepa, mi pa
               nadaljujemo čez deset minut.</p>
               <stage type="time">(Seja je bila prekinjena ob 13.19 uri in se je nadaljevala ob 13.31 uri.)</stage>
            </sp>
            <sp xml:id="SDZ3-Redna-22-2003-01-28.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani! Prehajamo na 7. točko dnevnega reda, to je na obravnavo predloga zakona o
               dopolnitvi zakona o plačilnem prometu, skrajšani postopek. Predlog zakona je v
               obravnavo zboru predložila Vlada Republike Slovenije, vendar se k razpravi ni
               prijavila. Predlog zakona je obravnaval odbor za finance in monetarno politiko kot
               matično delovno telo. Predsednika odbora, da bi predstavil poročilo odbora, tudi ni
               med nami. Zdaj sledi predstavitev stališč poslanskih skupin. Stališče poslanske
               skupine Nove Slovenije bo predstavil dr. Andrej Bajuk. Izvolite!</p>
            </sp>
            <sp xml:id="SDZ3-Redna-22-2003-01-28.sp78">

               <speaker>DR. ANDREJ BAJUK:</speaker>

               <p>Hvala za besedo. S predlagano spremembo 74. člena zakona o plačilnem prometu, ki je
               bil sprejet marca 2002, se dodaja ministru za finance zakonsko pooblastilo, da bi
               Uprava Republike Slovenije za javna plačila lahko zaračunavala storitve opravljanja
               plačilnega prometa vsem tistim, za katere opravlja plačilne storitve po tem zakonu.</p>
               <p>Po novi sistemski ureditvi plačilnega prometa naj bi plačilne storitve za javni
               sektor, neposredne in posredne proračunske uporabnike državnega in občinskih
               proračunov sicer opravljala Banka Slovenije. Ker se Banka Slovenije za to še ni
               odločila, je bilo že sistemsko v zakonu o plačilnem prometu predvideno, da lahko s
               pogodbo prenese opravljanje teh plačilnih storitev na novo institucijo, Upravo
               RepublikeSlovenije za javna plačila. Le ta nadaljuje delo na infrastrukturi za
               plačilni promet, s katero je do 31. decembra 2002 razpolagala agencija za plačilni
               promet.</p>
               <p>Problem pa je v tem, da so Upravo Republike Slovenije za javna plačila podredili
               ministrstvu za finance. Deluje kot organ v njegovi sestavi in bi se za to s
               sistemskega vidika morala financirati iz proračuna. Financiranje teh nalog bi tako
               dodatno bremenilo proračun. Zato zdaj predlagajo, da te plačilne storitve uprava sam
               zaračunava, sicer tudi drugim uporabnikom državnega proračuna, kot tudi občinskim
               proračunom. Vsebinsko se je s tem predlogom sprememb zakon o plačilnem prometu A
               mogoče strinjati. Potrebno je, da krijejo storitve javnih plačil tisti, zaradi
               katerih se te stvari tudi izvajajo.</p>
               <p>Menimo pa, da bi lahko imela pripombe na spremembe zakona zakonodajna-pravna služba
               državnega zbora, saj dejavnost opravljanja plačil in storitev ne more biti dejavnost
               izvršne veje oblasti. To se pravi, ministrstva za finance.</p>
               <p>Bati pa se je, da jih ne bo imela, ker jih tudi pri osnovnem zakonu ni imela.
               Predlagano zaračunavanje storitev bo zato dodatni prihodek državnega proračuna, neke
               vrste prihodek od lastne dejavnosti. Doslej je ta prihodek bil Agencija za plačilni
               promet.</p>
               <p>Pravilna rešitev bi bila v tem, da bi bil tisti del infrastrukture, s katerim se
               opravljajo od 1.1.2003 plačilne storitve osebkov javnega sektorja, prenesen v Banko
               Slovenije. Banka Slovenije bi opravljala sama neposredno plačilne storitve za tako
               imenovana javna plačila, ne pa da jih je prenesla s pogodbo na izvršno oblast,
               ministrstvo za finance. Prav tako bi bila pravilna rešitev v ureditvi, če bi
               opravljanje tovrstnih plačilnih storitev prenesli na posebno agencijo, pravno osebo
               pod nadzorom Banke Slovenije, na primer. To bi biloskladno tudi z evropskimi bančnimi
               direktivami, saj sedanja rešitev nima nič skupnega z evropskim pravnim redom.
               Opravljanje plačilnih storitev ne more biti funkcija vlade.</p>
               <p>Amandmajev na spremembe predlaganega zakona ni mogoče vlagati s ciljem doseči
               sistemsko pravilno rešitev. Zato jih tudi nismo vložili.</p>
               <p>Povedati pa je treba, da se s predlaganimi spremembami rešuje nepravilno ureditev pri
               transformaciji nalog bivše agencije za plačilni promet, ki se v praksi začenja
               uresničevati s 1.1.2003. Izvajanje plačilnega prometa ne more biti funkcija vlade,
               tudi če ji to storitev poveri centralna banka Slovenije. Ta rešitev je seveda tudi
               korak nazaj od preglednosti javnih financ - kar je pa naša stalna skrb. Kdaj se bo to
               rešilo - takrat, ko se bodo Kranjcem lepši dnevi pokazali? Zaenkrat pa še maširamo v
               napačno smer, po hitrem postopku. Hvala lepa!</p>
            </sp>
            <sp xml:id="SDZ3-Redna-22-2003-01-28.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Demokratične stranke upokojencev Slovenije bo
               predstavil gospod Valentin Pohorec. Izvolite!</p>
            </sp>
            <sp xml:id="SDZ3-Redna-22-2003-01-28.sp80">

               <speaker>VALENTIN POHOREC:</speaker>

               <p>Bom čisto kratek. Tako kot smo sprejeli ta zakon o plačilnem prometu in določili, da
               je možno določene storitve prenesti tudi na agencijo za javna plačila, je bil to
               predmet razprave takrat, ko smo zakon sprejemali. Takrat kakih drugih vprašanj okoli
               tega prenosa ali pa te možnosti, da tudi agencija za javna plačila opravlja promet za
               drugega, nismo postavljali. Sedaj je v členu 1 samo to, da postavljamo neko osnovo,
               da lahko te storitve tudi tistemu, ki jih prenese na agencijo, zaračunamo. V tej
               zvezi nimamo pripomb in se strinjamo s predlogom popravka tega zakona. Hvala lepa!
           </p>
            </sp>
            <sp xml:id="SDZ3-Redna-22-2003-01-28.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Še stališče poslanske skupine Slovenske nacionalne stranke, ki ga bo
               predstavil gospod Sašo Peče. Izvolite!</p>
            </sp>
            <sp xml:id="SDZ3-Redna-22-2003-01-28.sp82">

               <speaker>SAŠO PEČE:</speaker>

               <p>Hvala za besedo. Danes je po dnevnem redu načrtovana obravnava oziroma načrtujemo
               obravnavo osmih zakonov. Ta je edini, ki nima obrazložitve predlagatelja zakona,
               torej vlade Republike Slovenije, in to kljub temu, da ga sprejemamo po skrajšanem
               postopku.</p>
               <p>Po naši oceni - pa nočem ponavljati za gospodom Bajukom, ko je podal stališče Nove
               Slovenije - bomo z morebitnim sprejemom tega zakona izgubili še tisto malo
               transparentnosti, ki jo javne finance v naši državi imajo. Poleg tega bomo začrtali
               tisto smer, ki bo nedvomno v nasprotju z ustavno ureditvijo Republike Slovenije, in
               sicer z delitvijo oblasti in izvajanjem nalog, ki pripadajo posamezni oblasti oziroma
               posameznim institucijam.</p>
               <p>V naši poslanski skupini predloga zakona – v kolikor ne bodo predstavniki vlade, ki
               sicer danes tu sedijo, podali konkretnih obrazložitev, predvsem kar se tiče
               transparentnosti oziroma morebitne netransaprentnosti tega zakona ob sprejemu in
               rekli, da ne, to ne drži argumentirano - ne bomo mogli podpreti. Mislim, da si vlada
               Republike Slovenije, posebej takrat, ko zakone sprejemamo po drugačnem ob, v
               narekovajih, <q>»normalnega postopka«</q> ne bi smelo privoščiti, da posebej ko gre za
               finančne akte, ne poda obrazložitve.</p>
               <p>Torej, v Slovenski nacionalni stranki predloga ne bomo podprli, v kolikor vlada
               Republike Slovenije ne bo podala svojega stališča in nas prepričala v nasprotno.
               Hvala!</p>
            </sp>
            <sp xml:id="SDZ3-Redna-22-2003-01-28.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Kot vam je poznano, v skrajšanem postopku, v kolikor na plenarno
               zasedanje ni vloženih amandmajev, ni možna razprava o členih. Zato razpravo
               zaključujem in s tem tudi drugo obravnavo predloga zakona. Izvolite, gospod Bajuk!
           </p>
            </sp>
            <sp xml:id="SDZ3-Redna-22-2003-01-28.sp84">

               <speaker>DR. ANDREJ BAJUK:</speaker>

               <p>Hvala lepa za besedo. Če sem pravilno razumel, mi je ostalo nekaj minut in bi rad še
               nekaj dodal. Prosim, predsedujoča, če mi to dovolite. V imenu poslanske skupine bi
               rad še zastavil neko vprašanje, kot odprto vprašanje za magnetogram.</p>
            </sp>
            <sp xml:id="SDZ3-Redna-22-2003-01-28.sp85">

               <speaker>PODPREDSEDNICA IRMA PAVLINIČ KREBS:</speaker>

               <p>Dr. Bajuk gre za temeljno določitev ob drugi obravnavi zakona. Razprava o členih - v
               tem primeru, gre za en člen - ni možna, ker ni vloženih amandmajev.</p>
            </sp>
            <sp xml:id="SDZ3-Redna-22-2003-01-28.sp86">

               <speaker>DR. ANDREJ BAJUK:</speaker>

               <p>Če mi dovolite, ni razprava o členih, je o bistveni rešitvi ali pa o bistvu rešitve,
               ki jo je predlagala vlada in jo bomo nocoj prav gotovo spet sprejeli.</p>
            </sp>
            <sp xml:id="SDZ3-Redna-22-2003-01-28.sp87">

               <speaker>PODPREDSEDNICA IRMA PAVLINIČ KREBS:</speaker>

               <p>Se opravičujem, dr. Bajuk. Razprava je <gap n="...."/></p>
            </sp>
            <sp xml:id="SDZ3-Redna-22-2003-01-28.sp88">

               <speaker>DR. ANDREJ BAJUK:</speaker>

               <p><gap n="..."/> no, bom pa povedal med tem, ko me boste ugasnili. Rad bi vedel, v kateri
               evropski državi ali drugi državi s tržnim sistemom na svetu plačilne storitve za
               promet osebka javnega sektorja opravlja kar finančno ministrstvo oziroma upravna
               enota v njegovi sestavi. To je bilo vprašanje, pa ga nisem zastavil. Oprostite.</p>
            </sp>
            <sp xml:id="SDZ3-Redna-22-2003-01-28.sp89">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Razpravo, ker ni bilo vloženih amandmajev, zaključujem in s tem tudi
               drugo obravnavo predloga zakona.</p>
               <p>Tretjo obravnavo predloga zakona, to je odločanje o predlogu zakona, bomo v skladu s
               časovnim potekom seje opravili danes ob 18.10 uri. S tem prekinjam to točko dnevnega
               reda. Ob 13.45 bomo prešli na obravnavo 8. točke, to je tretjo obravnavo predloga
               zakona o zagotavljanju pogojev za opravljanje funkcije predsednika republike.
               Predstavnikom vlade se zahvaljujem. Ob 13.45 nadaljujemo. Hvala lepa!</p>
               <stage type="time">(Seja je bila prekinjena ob 13.41 uri in se je nadaljevala ob 13.46 uri.)</stage>
            </sp>
            <sp xml:id="SDZ3-Redna-22-2003-01-28.sp90">

               <speaker>PODPREDSEDNIK VALENTIN POHOREC:</speaker>

               <p>Kolegice in kolegi! Prehajamo na <title>8. TOČKO DNEVNEGA REDA - TRETJA OBRAVNAVA
                  PREDLOGA ZAKONA O ZAGOTAVLJANJU POGOJEV ZA OPRAVLJANJE FUNKCIJE PREDSEDNIKA
                  REPUBLIKE.</title>
               </p>
               <p>Predlog zakona za tretjo obravnavo je pripravila Vlada Republike Slovenije. Zato
               dajem besedo predstavnici vlade za dopolnilno obrazložitev predloga, če želi. Gospa
               Ksenija Globokar ne želi podati te dodatne obrazložitve. Zato bomo prešli na razpravo
               s strani poslanskih skupin, da slišim njihova stališča. Besedo dajem Ivanu Kebriču,
               DeSUS, za stališče poslanske skupine. Prosim!</p>
            </sp>
            <sp xml:id="SDZ3-Redna-22-2003-01-28.sp91">

               <speaker>IVAN KEBRIČ:</speaker>

               <p>Hvala za besedo, gospod podpredsedujoči. Kolegice in kolegi! V imenu poslanske
               skupine bom zelo kratek, zato, ker smo vložili dva amandmaja in jih bomo ob razpravi
               ob amandmajih detajlneje razložili.</p>
               <p>Menimo pa, da je prav, da dobimo ta zakon, ki bo zadeve razrešil, da ne bo dilem,
               kako v določenem primeru ravna in da bo povsem jasno, kaj, komu v času njegove
               funkcije in v času, ko mu funkcija preneha. Menimo, da je predsednik države največja,
               najvišja funkcija in si zato zasluži posebno pozornost, ki jo je nujno urediti v
               zakonu. Hvala!</p>
            </sp>
            <sp xml:id="SDZ3-Redna-22-2003-01-28.sp92">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem poslanski skupini Socialdemokratov Slovenije, gospodu Francu
               Pukšiču.</p>
            </sp>
            <sp xml:id="SDZ3-Redna-22-2003-01-28.sp93">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Poslanke in poslanci! Tudi ob tej priliki bi
               zahteva Socialdemokratske stranke, da bi bili prenosi dela državnega zbora, če bi
               bila seveda uresničena, zelo opravičena. Ob razpravi o predlogu zakona o
               zagotavljanju pogojev za opravljanje funkcije predsednika in bivšega predsednika
               države bi se mi zdelo bolj upravičeno, da bi nekoliko bolj aktivno sodelovali v
               večjem številu, kot pa kaže to število v dvorani državnega zbora. Ampak upamo, da bo
               tudi to slej ko prej uresničeno in si bodo potem lahko tudi državljanke in državljani
               ustvarili svoje mnenje, ko govorimo o pomembni zakonodaji. Namreč, iz tega zornega
               kota, ker seveda takšni zakon obremenjuje proračun za leta in leta naprej.</p>
               <p>Stališče poslanske skupine Socialdemokratske stranke k predlogu zakona o
               zagotavljanju pogojev za opravljanje funkcije predsednika države je približno takšno,
               kot smo ga že povedali v drugi obravnavi.</p>
               <p>Poslanska skupina je ob prvi obravnavi zakona o zagotavljanju pogojev za opravljanje
               funkcije predsednika republike jasno izrazila stališče, da predlog zakona po našem
               mnenju ni primeren za nadaljnjo obravnavo. Večina v državnem zboru pa je žal menila
               drugače in zakon decembra 2002 sprejela oziroma poslala v drugo fazo obravnave.</p>
               <p>V poslanski skupini soglašamo, da to področje v aktualni zakonodaji ni ustrezno
               urejeno in da ga je potrebno urediti. Vendar ga je treba urediti tako, da bo bivši
               predsednik užival le tiste ugodnosti, ki morajo biti primerljive z drugimi evropskimi
               državami in seveda skladne z našimi materialnimi možnostmi. Tu je treba jasno
               povedati, da prek 100.000 brezposelnih, prek 30% ljudi, torej družin, ki živijo na
               robu revščine, se z nadstandardnimi privilegiji ne morejo strinjati.</p>
               <p>Zakon je od prve obravnave doživel nekaj manjših popravkov in nekaj sprememb na
               bonitetah, predvsem zakonskega partnerja. Ob tem smo tudi v naši poslanski skupini
               vložili amandmaje, s katerimi smo želeli zadevo izboljšati in urediti v skladu z
               načeli Socialdemokratske stranke. Pri tem smose osredotočili na status zaposlenih v
               uradu predsednika republike ter na status bivšega predsednika republike.</p>
               <p>Če pogledamo samo intervju v Magu z Matjažem Nahtigalom, ki je novi generalni
               sekretar na uradu predsednika, je sam v intervjuju napovedal, da si bodo v uradu
               predsednika republike prizadevali, da bi se število funkcionarjev zmanjšalo. Zato
               upam, da bo ob tej priložnosti sprejet tudi amandma Socialdemokratske stranke, ki
               govori prav o tem in daje možnost, tako kot je v 8. členu zapisano, da sta generalni
               sekretar in njegov namestnik funkcionarja, vsi ostali pa so zaposleni po zakonu o
               javnih uslužbencih.</p>
               <p>Ne nazadnje je tu treba povedati, da ima Državni zbor Republike Slovenije, najvišji
               zakonodajni organ, zaposlena danes dva funkcionarja. In predsedniški urad, torej urad
               predsednika republike, ne more imeti več zaposlenih funkcionarjev kot pa državni
               zbor. To ne bi bilo v skladu z zakonom, ki nalaga delo državnega zbora ali
               predsednika republike. To ne bi bilo primerljivo in to bi pomenilo pravzaprav
               norčevanje iz samih sebe, iz zakonodajnega telesa, iz našega državnega zbora.</p>
               <p>O statusu bivšega predsednika je bilo že precej izrečenega in napisanega. V
               določilih zakona je prišlo do nekaterih manjših popravkov glede na prvotno vsebino.
               Vendar pa menimo, da so bonitete bivšega predsednika še vedno previsoke. Določbe, ki
               se nanašajo na te ugodnosti v 21. členu, so še vedno precej nejasne. Kaj, na primer,
               pomeni, da ima bivši predsednik pravico do uporabe službenega vozila z voznikom le v
               zvezi nalogom, ki ga je opravljal kot bivši predsednik republike?</p>
               <p>To bi bilo dobro, da se pojavi s strani predlagatelja. Nam je razumljivo, da bo imel
               bivši predsednik to, torej, da bo to koristil, ko bomo recimo povabljeni na proslavo
               ob dnevu državnosti. V redu, pravilno! Ko bomo povabljeni na praznovanje, recimo, v
               tujino ali kamorkoli, ja. Ne znamo pa si seveda razlagati, kaj bo in kako bo to
               koristil, recimo, v mesecu avgustu, ko so počitnice in seveda ostale mesece.</p>
               <p>Sprašujem vse, kje so torej te naloge opredeljene in ali so to le protokolarni
               dogodki? Ali ima še druge dejavnosti? Kaj to pomeni, druge dejavnosti? Stvari morajo
               biti specificirane. V kolikor niso jasno napisane, potem si seveda vsak to razlaga
               tako, kot mu to v določenem času ustreza. Če se seveda že sam poslovnik, poslovniška
               komisija razlaga, tako kot v določenem trenutku pač nekaterim ustreza, bo seveda
               razlaga tega zakona še toliko bolj poenostavljena.</p>
               <p>Spor za nas je tudi dostop do arhivov iz časa, ko je opravljal funkcijo predsednika.
               Poglejte, čisto logično, da je to sporno. Že iz naslova predsednika komisije,
               parlamentarne preiskovalne komisije, ne more v drugem mandatu, kljub temu, da je
               poslanec, recimo, kot poslanec in bivši predsednik ene od komisij ne more priti do
               arhivov, ki so nastali v bivšem mandatu, pa čeprav opravlja naprej ponovno funkcijo
               poslanca državnega zbora.</p>
               <p>Prav tako je nesprejemljivo, da bi imel bivši predsednik po preteku enega leta še
               vedno pravico do plače v višini 80% aktualnega predsednika. Seveda, pa ima bivši
               predsednik po našem mnenju normalno pokojnino, ki mu pripada po zakonu, naj uživa vse
               pravice, ki mu gredo iz tega naslova bivšega predsednika.</p>
               <p>Ko gre za protokol - o tem sem že nekaj spregovoril - ko gre za državne proslave in
               ko gre za mednarodno dejavnost v funkciji nekdanjega predsednika. Ne vemo pa, seveda,
               kaj pri tem pomeni pravica pisarniških prostorov, potem svetovalce, delavce za
               administrativne in tehnične naloge ter službena vozila z voznikom, pa čeprav za
               obdobje petih let, tako kot sedaj tu v zakonu piše.</p>
               <p>Za nas je takšen predlog zakona nesprejemljiv. Zato upamo, da bo vladajoča koalicija
               podprla amandmaje opozicije in s takšnimi amandmaji omogočila sprejem zakona. Če tega
               ne bo, Socialdemokratska stranka Slovenije takšnega predloga zakona ne bo podprla.</p>
               <p>Bi pa rad opozoril na možnost, ki je bila nakazana v Magu, pod katero je podpisan
               gospod Janez Markeš, <q>"Cesarski referendum"</q>. Upam, da ste to v večji meri prebrali.
               Dejansko je res to, kar je zapisal, da se v bistvu na demagoški način velikokrat
               <q>"prodaja"</q> sociala malega človeka, po drugi strani pa se hoče tako rekoč obesiti
               dosmrtno na proračun. To ne more biti v kontekstu socialnih problemov, ki so dejansko
               prisotni.</p>
               <p>Zato ni narobe, če opozorimo, da lahko državljanke in državljani tudi takšen zakon
               vzamejo v precep po svoji volji, torej prek referenduma. Mislim, da je bolje v tem
               primeru vendarle poslušati in izglasovati nekatere amandmaje, amandmaje opozicije, da
               se ne bo zgodilo tako, kot se je zgodilo s plebiscitarno odločitvijo o vračanju
               vlaganj v telekomunikacije, ko smo tudi s tega mesta jasno in glasno opozarjali na
               napake.</p>
            </sp>
            <sp xml:id="SDZ3-Redna-22-2003-01-28.sp94">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Stališče poslanske skupine Združene liste socialnih demokratov bo podal
               kolega Miran Potrč.</p>
            </sp>
            <sp xml:id="SDZ3-Redna-22-2003-01-28.sp95">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi, gospod podpredsednik! Predlog zakona za
               tretjo obravnavo odraža tudi nekatere temeljne usmeritve, ki smo jih ob zakonu
               navedli v prvi obravnavi v poslanski skupini Združene liste socialnih demokratov.
               Razprave o zakonu in sprejeti amandmaji v drugi obravnavi nedvomno zagotavljajo, da
               ima aktualni predsednik vse pogoje za uspešno delovanje in da za aktualnega in
               bivšega predsednika nekoliko skromnejše od prvotno predlaganih urejajo tudi vprašanja
               dodatnih pravic. Upam, da na ta način bolj skladno s predstavami večine državljank in
               državljanov ter bolj skladno s splošno ravnijo blaginje in možnosti države, kot je to
               predvideval prvi predlog, ki smo ga sprejeli. To je bila, konec koncev, tudi skupna
               zahteva razprave vseh poslank in poslancev.</p>
               <p>Takšna nova vsebina nam omogoča - tako smo menili že ob prvi obravnavi - da bo
               določen obseg pravic ali pa posebnih pravic, ki jih ima predsednik, koristil, ne pa
               škodil njegovi funkciji, povečeval njegovo odgovornost, javni ugled in moralno
               avtoriteto, saj neskromnost ali potratnost gotovo nista lastnosti, ki bi bili med
               Slovenkami in Slovenci posebej cenjeni. Prav zaradi tega smo bili v poslanski skupini
               Združene liste socialnih demokratov v zadnjih dneh presenečeni nad javnimi izjavami o
               gradnji novih protakolarnih objektov, deloma vezanih tudi na funkcijo predsednika
               republike. V kolikor vemo, o tem doslej ni bilo uradnih odločitev, tudi ne na vladi.
               Nismo tudi seznanjeni z nobenimi izhodišči ali ocenami, ki bi pripravljene predloge
               podpirale.</p>
               <p>Menimo tudi, da rešitve v 3. členu zakona, ki so sedaj predlagane, ne predvidevajo
               rešitev, o katerih je bilo javno govora. 3. člen zakona namreč predvideva, da vlada v
               soglasju s predsednikom določa prostore za prebivanje predsednika republike in
               protakolarne objekte. Prostori za prebivanje v tem kontekstu niso mišljeni kot
               posebna predsednikova rezidenca, v kateri bo imel, ne le vso oskrbo, pogoje za delo
               in izrabo prostega časa, temveč po možnosti tudi prostore za sprejem tujih
               državnikov, za osebna srečanja z njimi in podobno. Še manj je mišljeno, da bi v tej
               svoji rezidenci lahko tuji državniki tudi prenočevali.</p>
               <p>Menim, da določanje protakolarnih objektov, tako kot je zapisano v 3. členu, tudi
               glede na besedno zvezo, ne more biti mišljeno kot določanje posebnih protakolarnih
               objektov, ki naj bi jih uporabljal samo predsednik republike. Protakolarni objekti, s
               katerimi razpolaga država, so se doslej uporabljali za potrebe države, to je vseh
               državnih organov, tudi predsednika republike. Nisem bil obveščen, da bi veliko
               pamanjkanje protakolarnih objektov oteževalo uspešno delovanje države in njeno
               uveljavljanje v mednarodni politiki. Ravno obratno. V primeru predloga vlade, da se
               proda Vila Bled, je bila celo dana utemeljitev, da je vzdrževanje takšnega objekta
               samo za protakolarne obveznosti glede na obseg teh obveznosti, ki jih ima država
               nepotrebno, glede na stroške vzdrževanja pa tudi neracionalno. Zaradi tega
               pričakujem, da se glede rezidenc in izgradnje ter uporabe protakolarnih objektov ne
               bodo sprejemale odločitve po bližnjicah ali brez premisleka, da se ne bi ponovila
               zgodba o nabavi protakolarnega aviona. Sicer pa bo Združena lista socialdemokratov z
               nekaterimi amandmaji, ki so predloženi, predlog zakona podprla. Hvala lepa!</p>
            </sp>
            <sp xml:id="SDZ3-Redna-22-2003-01-28.sp96">

               <speaker>PODPREDSEDNIK VALENTIN POHOREC:</speaker>

               <p>Hvala. Franci Rokavec bo podal stališče Slovenske ljudske stranke. Prosim, imate
               besedo!</p>
            </sp>
            <sp xml:id="SDZ3-Redna-22-2003-01-28.sp97">

               <speaker>FRANCI ROKAVEC:</speaker>

               <p>Hvala za besedo, gospod predsedujoči. Spoštovane poslanke in poslanci! V poslanski
               skupini Slovenske ljudske stranke menimo, da Zakon o zagotavljanju pogojev za
               opravljanje funkcije predsednika republike potrebujemo, vendar v racionalni obliki,
               ki bi jo omogočal tudi trenutni družbeni standard v naši državi.</p>
               <p>V poslanski skupini se bomo o zakonu kot v celoti odločili na podlagi odločitev
               državnega zbora, pri odločanju o vloženih amandmajih k temu zakonu. Naj poudarim, da
               v poslanski skupini podpiramo amandmaje Slovenske nacionalne stranke in
               Socialdemokratske stranke k 8. in 9. členu, predvsem iz dveh razlogov, ki vsebinsko
               urejata položaj javnih uslužbencev.</p>
               <p>Namreč, dejstvo je - in to trdimo, da določbe sedaj predloženega zakona v tretjem
               branju 8. in 9. člena pomenijo odmik od zakona o sistemu javnih uslužbencev. Jasno
               je, da ta parlament ni sposoben konsistentne reforme. Že nekaj mesecev po sprejemu
               zakona o javnih uslužbencih, ki naj bi ustvaril red na tem področju, povzročamo
               izjemo. Sprašujemo se, zakaj bi bil nek svetovalec v kabinetu predsednika države
               vreden več kot svetovalec v kabinetu predsednika vlade. V čem je razlika?</p>
               <p>Namreč, v zakonu o javnih uslužbencih je popolnoma jasno, da ima minister pravico
               imeti svoj kabinet, prav tako tudi predsednik vlade in logično tudi predsednik
               republike. V tem kabinetu so ljudje, ki so vezani na mandat. Ko preteče mandat
               predsedniku vlade, ministru, predsedniku republike, tudi njim preteče mandat. Zato pa
               imajo, ker so vezani na čas, 20% dodatek k plači. V poslanski skupini se sprašujemo,
               zakaj bi povzročali izjeme.</p>
               <p>Prav tako menimo, da ni primerno, kakor v skladu z zakonom o javnih uslužbencih, da
               bi predsednik na položaj šefa kabineta in svetovalca imenoval funkcionarje, po zakonu
               o funkcionarjih, ker smatramo kot politična funkcija, ker po ustavi in ureditvi
               nimamo predsedniškega sistema.</p>
               <p>Torej po naši ustavi predsednik države le predstavlja državo in ima pristojnosti
               določene v 107. členu ustave, kjer mora na zahtevo državnega zbora izreči svoje
               mnenje o posameznem vprašanju. Torej, predsednik ne oblikuje politike ali predlaga
               ter izvaja politiko države.</p>
               <p>V poslanski skupini bomo tudi podprli predlog DeSUS-a k 20. členu, kjer bolj celovito
               ureja plačevanje prejemkov, prispevkov iz proračuna. Ne bomo pa podprli amandmaja
               DeSUS-a k 21. členu, ker menimo, da ta ni smiseln in je zgolj bolj populističen.
               Predsednik bi se po eni strani lahko odrekel pravici imeti diplomatski potni list.
               Vse ostale ugodnosti in pravice; varovanje, pisarna, plače in protokol pa bi mu kljub
               temu pripadale. Lahko bi se uredilo tako, da bi za vse pravice, vendar mora državni
               zbor kot zakonodajni organ odločiti, kaj pripada bivšemu predsedniku, funkciji kot
               taki. To ne more biti osebna odločitev oziroma pravica posameznika.</p>
               <p>V poslanski skupini ne bomo podprli tudi amandmaja Nove Slovenije k 21. členu, ker
               menimo, da je funkcija bivšega predsednika ustanovljena in mišljena zaradi koristi
               naše države, poznanstva, znanja, v korist mednarodnega prepoznavanja države in ne kot
               privilegij trenutne osebe na taki funkciji.</p>
               <p>Glede dostopa do arhivov kot vse bivše funkcionarje tudi predsednika države veže
               poklicno varovanje tajnosti, državne ali zasebne, dokumentov po prenehanju
               opravljanja funkcije.</p>
               <p>Skratka, v poslanski skupini Slovenske ljudske stranke bomo na podlagi odločanja
               državnega zbora o predloženih amandmajih ugotovili, ali lahko podpremo predloženi
               predlog zakona oziroma ali ga bomo zavrnili. Hvala lepa!</p>
            </sp>
            <sp xml:id="SDZ3-Redna-22-2003-01-28.sp98">

               <speaker>PODPREDSEDNIK VALENTIN POHOREC:</speaker>

               <p>Hvala. Stališče Slovenske nacionalne stranke bo predstavil kolega Sašo Peče.
               Prosim!</p>
            </sp>
            <sp xml:id="SDZ3-Redna-22-2003-01-28.sp99">

               <speaker>SAŠO PEČE:</speaker>

               <p>Spoštovani! Stališče nacionalne stranke smo enotno podali v prvem in drugem branju in
               bo ostalo tako tudi v obstoječi fazi sprejemanja.</p>
               <p>Ocenjujemo, tako kot marsikatera politična organizacija pred nami, da je smiselno, da
               je prav in potrebno, da je ta materija zakonsko opredeljena, posebej v teh trenutkih,
               ko je prišlo do zamenjave na predsedniškem vrhu. Radi bi pa opomnili, da se nam ne
               zdi prav, celo več, nekorektno s strani predlagatelja, da je v poglavje 2, urad
               predsednika republike, pomešal tudi materijo, za katero ocenjujemo, da se ne bi smela
               nahajati v tem zakonu, in sicer določitev statusa ljudi, ki delajo poleg predsednika.</p>
               <p>Če pogledamo, je vlada Republike Slovenije na podlagi dogajanja ne dolgo tega
               sprejela sklep o kriterijih zahtevnosti in številu delovnih mest v kabinetu
               predsednika vlade, ministrov oziroma ministric, ministrov brez resorja in generalnega
               sekretarja vlade, za katere se sklene delovno razmerje za določen čas. Gre za enako
               zadevo oziroma enako materijo sklepa, kot ga vsebuje 2. poglavje in kjer vlada
               Republike Slovenije za svoje uslužbence določa, da se za njih uporabljajo predpisi,
               ki veljajo za javne uslužbence. V našem poglavju predsedniškega zakona, ki nam ga
               vlada Republike Slovenije ponuja v sprejem, pa govori drugače - govori o predpisih za
               funkcionarje.</p>
               <p>V skladu s tem nestrinjanjem in zaradi tega, da bi se izognili nesprejemu zakona, za
               katerega - še enkrat poudarjam - ocenjujemo, da bi bilo primerno, da ga državni zbor
               sprejme, smo k predlogu zakona vložili dva amandmaja, k 8. oziroma 9. členu, z
               opombo, ob morebitnem sprejemu le enega. Ocenjujemo, da bi materija uslužbencev
               oziroma materija urada predsednika republike morala biti ekvivalentna vladi Republike
               Slovenije in pa s tem pridržanje oziroma ekvivalent obeh statusov zaposlenih.</p>
               <p>No, prav tako pa bi še rad povedal, da ostane po naši oceni, torej po oceni
               slovenske nacionalne stranke, še ena materija, za katero pravimo, da je mogoče
               oziroma nemogoče, za katero trdimo, da presega neke normalne okvirje delovanja, in
               sicer v točki 6, prenehanje pravice predsednika republike po prenehanju funkcije in
               sicer kar se tiče dostopa do arhivov. Res je, da je bil en pomislek izražen, zakaj
               dovoliti to zadevo, s strani govornika pred mano. Mislim, da je bilo s strani ljudske
               stranke. Toda osebno ocenjujemo oziroma v nacionalni stranki ocenjujemo, da je ta
               pravica pretirana. Zakon bomo v današnjem predlogu podprli. V kolikor bodo sprejeti
               oziroma bosta ali bo sprejet eden od amandmajev, ki smo jih vložili, torej k 8. ali
               9. členu. Hvala.</p>
            </sp>
            <sp xml:id="SDZ3-Redna-22-2003-01-28.sp100">

               <speaker>PODPREDSEDNIK VALENTIN POHOREC:</speaker>

               <p>Hvala! In še stališče stranke mladih. Bogomir Vnučec, prosim!</p>
            </sp>
            <sp xml:id="SDZ3-Redna-22-2003-01-28.sp101">

               <speaker>BOGOMIR VNUČEC:</speaker>

               <p>Hvala za besedo, gospod podpredsednik. Spoštovana predstavnica vlade, kolegice in
               kolegi! V poslanski skupini stranke mladih podpiramo namen, da se z zakonom
               predsedniku republike uredi položaj glede materialnih in drugih pogojev za
               opravljanje funkcije, vključno s pravicami po prenehanju funkcije. Vprašanje pa je,
               ali so določbe, zapisane v predlogu zakona, ki bodo sedanjemu, predvsem pa bivšemu
               predsedniku prinesle kar nekaj ugodnosti in pravic, primerne.</p>
               <p>Še posebej ob dejstvu, da je predsednik republike institucija s precej posebnostmi.
               Gre za individualni in ne kolektivni organ. Predsednik države je vrhovni predstavnik
               države doma in navzven. Voljen je na neposrednih volitvah in zato je še posebej
               pomembno, da uživa visok moralni in politični ugled. Predvsem zato potrebujemo takšen
               zakon, ki bo te pravice in pogoje tudi primerno opredelil. Če sprejmemo zakon z
               izredno širokimi ugodnostmi, kot so bile v tem predlogu zapisane in so še, bomo
               postavili ugled predsednika države pod vprašaj, kar pa ni dobro.</p>
               <p>Zakon je bil v drugi obravnavi v nekaterih členih spremenjen. Črtane so nekatere
               ugodnosti. Številne druge so časovno omejene, vendar je še vedno ostalo nekaj takih
               določb, s katerimi se ne moremo strinjati.</p>
               <p>Predvsem se ne strinjamo z določbami predloga zakona, ki omogočajo predsedniku
               republike, da lahko šefa svojega kabineta in svoje svetovalce zaposli kot
               funkcionarje v državnih organih. S tem so, seveda, opravičeni do vseh ugodnosti, ki
               jim po zakonu o funkcionarjih v državnih organih pripadajo.</p>
               <p>Zato bomo v poslanski skupini Stranki mladih Slovenije podprli amandma, ki to možnost
               črta, saj bi z dopustitvijo take možnosti negirali pravkar sprejeti zakon o javnih
               uslužbencih. Nedopustno je namreč, da vlada, ki vsako leto ob sprejemanju proračuna
               tarna o premajhnih prihodkih in prevelikih izdatkih za plače, po drugi strani pa
               predlaga zakon, ki prinaša bistveno višje obremenitve za proračun, saj so plače in
               nadomestila za funkcionarje veliko višje od tistih za javne uslužbence. Nerodno je
               tudi, da isti predstavniki vlade najprej zagovarjajo zakon o javnih uslužbencih,
               potem pa sodelujejo pri pripravi predsedniškega zakona, katerega posledice bi jim ob
               zaposlitvi na uradu predsednika države zagotovile funkcionarsko plačo.</p>
               <p>Že ko smo prejeli predlog zakona, smo SMS opozarjali na časovno neprimerno
               sprejemanje tega zakona. S takšnim hitenjem se ni mogoče izogniti očitkom, da
               sprejemamo zakon le za eno osebo, za nas trenutno edinega bivšega predsednika, čeprav
               gre za zakon, kise tiče vseh predsednikov, tudi bodočih. Naglica ob vložitvi zakona
               pa meče slabo luč tudi na novega predsednika, ki uvaja dodatne ugodnosti vsem
               zaposlenim v njegovem kabinetu z vzpostavitvijo privilegijev, ki jih zakon o javnih
               uslužbencih odpravlja. Vlada je pred dobrega pol leta trdila, da z zakonom o javnih
               uslužbencih dela red med številnimi delavci v državnih organih, sedaj ta ista vlada s
               predlogom tega zakona dela očitno izjemo.</p>
               <p>S tem se v Stranki mladih Slovenije ne strinjamo, zato v kolikor te določbe z
               amandmaji ne bodo popravljene, tega zakona ne bomo podprli. Hvala.</p>
            </sp>
            <sp xml:id="SDZ3-Redna-22-2003-01-28.sp102">

               <speaker>PODPREDSEDNIK VALENTIN POHOREC:</speaker>

               <p>Hvala! Slišali smo stališča poslanskih skupin. O predlogu zakona v celoti bo tekla še
               razprava poslank in poslancev. Besedo dajem najprej mag. Janezu Drobniču. Prosim!
           </p>
            </sp>
            <sp xml:id="SDZ3-Redna-22-2003-01-28.sp103">

               <speaker>MAG. JANEZ DROBNIČ:</speaker>

               <p>Hvala lepa, za besedo. Predlog zakona je dvignil veliko prahu, zato ker menim, da je
               bil začet z napačne pozicije - izredno, dobrodušno in v velikem obsegu dodeljevanje
               privilegijev - sedaj pa se poskuša skozi državni zbor, to zmanjševati. To je
               neprimeren pristop. Izhajati bi morali iz nekega koncepta, predvsem bi morali
               upoštevati dve stvari.</p>
               <p>Gledati na tiste države, primerljive z našim območjem, s katerimi smo si podobni in s
               katerimi smo si delili civilizacijsko in državno tradicijo, recimo, Avstrijo ali
               Italijo.</p>
               <p>Druga stvar, drugo izhodišče - naše socialno ekonomske možnosti, potencial te države,
               velikost države. Namreč, Slovenija se ne more meriti z velikimi župani evropskih
               mest. Je celo manjša. Če bi to upoštevali, potem bi s pravim vatlom postavili stvari,
               ki bi predsedniku, obstoječemu, in tistemu izven funkcije, po opravljeni funkciji,
               zadostile oziroma zagotovile primerno držo. Stanje se je spolitiziralo in sedaj je
               takšno, kot je.</p>
               <p>Statusni in moralni ugled si predsednik predvsem pridobi v času opravljanja funkcije,
               ne s količino privilegijev, ki mu ostanejo po opravljanju funkcije. Tega bi se morali
               zavedati. Zato se strinjam z eno izmed trditev poslanske skupine mladih, da jim bodo
               prej ko ne neprivilegiji šli v škodo in bo moral svoj statusni simbol oziroma status
               opravičevati vsak dan pred prebivalci.</p>
               <p>Zakaj ne bi ostalo tako, kot smo predlagali poslanski skupini Nove Slovenije? To je
               blizu temu, še celo bolj dobrodušno, kot velja za predsednika, bivšega predsednika
               Avstrije. Avstrija je zagotovo večja država in z neko tradicijo. Bi se izognili tem
               špetirom, tem napetostim in pregrevanjem. Na ta način so tudi usmerjeni naši
               amandmaji. Brez kakršnegakoli žaljenja za primerno vsebino in količino spoštljivosti
               in razumnosti in upoštevanja naših ekonomskih razmer v Sloveniji. To je tisto, kar
               smo pričakovali bolj razumno. Žal do tega ni prišlo. Pričakujemo, da bodo naši
               amandmaji podprti. Hvala lepa!</p>
            </sp>
            <sp xml:id="SDZ3-Redna-22-2003-01-28.sp104">

               <speaker>PODPREDSEDNIK VALENTIN POHOREC:</speaker>

               <p>Hvala! Ivan Kebrič, naslednji razpravljavec, ima besedo. Prosim!</p>
            </sp>
            <sp xml:id="SDZ3-Redna-22-2003-01-28.sp105">

               <speaker>IVAN KEBRIČ:</speaker>

               <p>Hvala za besedo spoštovani. Prej sem bil v imenu poslanske skupine zelo kratek. Sedaj
               bom pojasnil določena stališča.</p>
               <p>Prvi predlog, kakršnega smo dobili, je bil bistveno spremenjen, saj je ne samo iz
               naših vrst poslancev v državnem zboru, ampak predvsem tudi med državljani, zbudil
               precej različnih mnenj. Na eni strani določenih zagovorov, na drugi strani pomembne
               določene kritike. Menimo pa, da z amandmaji izboljšujemo besedilo zakona. V naši
               poslanski skupini bomo določene amandmaje, za katere smo prepričani, da so utemeljeni
               - tudi sami smo podali sedaj za tretje branje dva amandmaja, ki izboljšujeta besedilo
               in popolnoma jasno postavljata določena določila. Menim, namreč, da samo besedilone
               more biti preveč splošno, ampak mora biti konkretno. Če zastopamo stališče, da nekdo
               dobiva nadomestilo, to nadomestilo nadomešča plačo, potem morajo od takega
               nadomestila enako kot od plače biti plačani prispevki. Ne more ostati odprto, ali
               bodo ali ne bodo. Ne! Mora biti zapisano, da morajo biti tudi za nadomestilo plačani
               prispevki, ki jih zagotavlja država iz državnega proračuna.</p>
               <p>Na drugi strani menimo, da je dostojanstvo predsednika države nekaj, kar je vredno
               spoštovanja, ne samo od določenega segmenta državljanov, temveč od vseh državljanov.
               Lahko smo ponosni, da imamo svojo državo in da imamo na čelu države poštenega
               politika, poštenega predsednika. Zato mu ne gre kratiti njegovega dostojanstva z
               nekim omalovaževanjem njegove plače ali nadomestila, tako za tistega, ki mu je
               funkcija po določenem času ali kako drugače prenehala.</p>
               <p>V poslanski skupini menimo, da ne delamo oziroma ne sprejemamo zakon za sedanjega,
               bivšega predsednika in seveda aktualnega, ampak sprejemamo zakon, ki bi naj veljal
               tudi v bodoče. Da ga ne bi vsaka vlada, bodisi take ali drugačne politične opcije, po
               svoje spreminjala. Hvala!</p>
            </sp>
            <sp xml:id="SDZ3-Redna-22-2003-01-28.sp106">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima kolega Jožef Jerovšek. Prosim.</p>
            </sp>
            <sp xml:id="SDZ3-Redna-22-2003-01-28.sp107">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Spoštovane kolegice in kolegi! Predlog zakona o
               zagotavljanju pogojev za opravljanje funkcije predsednika republike je primer nujne
               zakonodajne materije, ki smo jo skozi javno debato, skozi sprejemanje v tem državnem
               zboru, pripeljali v obliko, tako da je dobila neko kolikor toliko spodobno obliko.
               Prav gotovo bo treba še v tej fazi, v tretji obravnavi, sprejeti nekatera dopolnila,
               da bo ta zakon odražal možnosti in potrebe države.</p>
               <p>Zakonska materija namreč posega na občutljivo področje ozke meje med potrebami in
               zmožnostmi države ter potrebo in nujnostjo, da je položaj predsednika in tudi bivših
               predsednikov natanko definiran, da je zagotovljeno dostojanstvo inštituta predsednika
               republike oziroma bivših predsednikov. Prav tako kot se ureja položaj bivšega
               predsednika, bi bilo v bližnji bodočnosti potrebno urediti tudi položaj bivših
               predsednikov vlad, ministrov in ne nazadnje tudi poslancev. Pri tem ne mislim na
               materialne pravice, ampak na to, da taki osebi ne sme biti onemogočena primerna
               zaposlitev v javnih zavodih ali državni upravi, če ni politične barve, kot je oblast.
               To, kar se dogaja sedaj. Sedanja oblast nosilcem visokih državnih funkcij, ki niso iz
               njene politične opcije, onemogoča eksistenco. Takšni osebi, ki je bila nosilec
               funkcije ali pa visoke državnefunkcije, gre tudi določen protokolarni status v
               določenih situacijah. Enostavno rečeno, da takšne osebe niso deležne poniževanja in
               diskriminacije, kar se ob sedanji oblasti - kot sem rekel - žal dogaja.</p>
               <p>Pri tem, ko smo se v opoziciji zavzemali za neko realnost, neko pravo mero, ko je
               opozicija vršila le funkcijo potrebne skrbi, da se ohrani občutek za normalnost,
               realnost, se nam je očitala nestrpnost, tudi do sedaj že bivšega predsednika. Mi smo
               skrbeli le za to, in še skrbimo in se tudi zavzemamo in predlagamo take amandmaje, da
               se pri zagotavljanju teh pogojev ne bi pretiravalo; da zakon, ki predvideva možnosti
               bivšega predsednika, ne bi dajal statusa dosmrtnega predsednika, kar je v prvotni
               obliki na nek način dajal, s posebnim kabinetom, z vsemi pritiklinami, ki gredo
               aktualnemu predsedniku. Mislim, da je ta faza presežena, da je napravljen napredek in
               da bomo dobili na koncu - upam - nek normalen zakon. Vendar očitana nestrpnost do
               bivšega predsednika - mislim, da se je bistveno bolj pokazala ta nestrpnost do
               bivšega predsednika v vrstah njegovih političnih sopotnikov pravzaprav ob njegovem
               slovesu s funkcije predsednika države. Niso se uspeli dogovoriti za nek primeren
               sloves bivšega predsednika, kar povzroča škodo državi. Povzroča zamere med nosilci
               oblasti in tudi podtalno in zakulisno delovanje.</p>
               <p>Slišimo po kuloarjih, kaj se dogaja v tej pomembni situaciji, ko bi morala biti nujna
               enotnost vsaj nosilcev oblasti vseh vej vsaj v tej situaciji, ko je pri sprejemanju v
               Nato in Evropsko unijo, pri promociji teh dveh pomembnih projektih, potrebno
               zagotoviti popolno enotnost. Vi pa ste povzročili razdor tudi na tem področju.</p>
               <p>Tu opozicija ni nič kriva, ker tudi ni bila nič vprašana. Vendar se niste uspeli
               dogovoriti za neke dostojne stvari. Večno pa je kriva, kot se tu na nek način skuša
               za takšne stvari kriviti opozicijo. V tej dani situaciji, vsaj za to dano situacijo,
               prav gotovo ni možno nobeno podtikanje.</p>
               <p>Glejte, pri tem, kar še lahko storimo danes. Mislim, da je nujno potrebno odpraviti
               tisto, kar smo v 9. člen vnesli v prejšnji obravnavi, da so člani kabineta in
               sodelavci pravzaprav kar državni funkcionarji, ki se jih z dekretom predsednika
               države tudi lahko razporeja na funkcionarska mesta v državni upravi. S tem je gotovo
               implicitno uveden predsedniški sistem, kar je v nasprotju z ustavo. Mislim, da takšne
               določbe v zakonu ne bi zdržale ustavne presoje.</p>
               <p>Tudi v drugih nekaterih točkah bo potrebno še urediti. Dani so na mizo primerni
               amandmaji. Jaz upam, da bomo na koncu kljub vsemu sprejeli nek zakon, ki bo v
               sorazmerju s tem, kar država potrebuje in česar je zmožna. Hvala lepa!</p>
            </sp>
            <sp xml:id="SDZ3-Redna-22-2003-01-28.sp108">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Sedaj bi dal besedo kolegom, ki so prijavljeni k razpravi. Francu
               Kanglerju, Janezu Janši, mag. Krambergerju, Franciju Cukjatiju, Franciju Rokavcu,
               Branku Kelemini, ki jih ne vidim v klopeh. Zato dajem besedo naslednjemu
               razpravljalcu Francu Pukšiču, prosim.</p>
            </sp>
            <sp xml:id="SDZ3-Redna-22-2003-01-28.sp109">

               <speaker>FRANC PUKŠIČ:</speaker>

               <p>Hvala! Poglejte, opravljanje funkcije predsednika države je do sedaj potekalo brez
               posebnega zakona. Že prej sem rekel v imenu poslanske skupine, da je potrebno
               določene zadeve urediti, ampak tako, da bodo jasne. Ne pa zakon zapisati tako, da je
               še bolj nejasen v nekaterih pozicijah in se ga da pač posebej tolmačiti.</p>
               <p>Vsekakor pa se mi zdi pomembno opozoriti tudi na to, ob tej priliki, da imamo
               zapisano tudi v ustavi, v 5. členu, da je potrebno urediti zakon o Slovencih brez
               slovenskega državljanstva.</p>
               <p>Ko opozarjam na to problematiko, dobivam odgovore, češ, saj je večji del tega in o
               Slovencih, ki živijo izven Republike Slovenije, zajeto v večih, torej v posameznih
               zakonih. Dejstvo je, da je tudi opravljanje dela funkcije predsednika in torej po
               poteku opravljanja mandata zajeto tudi v večih ostalih zakonih. Verjetno danes velja
               za bivšega predsednika isto, kot velja za bivše ministre ali predsednika vlade ali
               predsednika državnega zbora po preteku opravljanja funkcije. To pomeni eno leto, da
               ima status, šoferja, varovanje in ne vem, kaj vse še.</p>
               <p>Zato bi kazalo to zadevo bolj sistemsko rešiti in predlagati celovite rešitve, torej,
               na večih področjih, o katerih sem že tudi prej sam govoril. Ko pa sem govoril o
               možnosti cesarskega referenduma, pa sem tudi imel v mislih narejeno javno mnenjsko
               anketo o predsedniških privilegijih, ki je bila narejena v Mladini. Inpravi takole:
               Ali se strinjate, da bi prejšnji predsednik dobil predsedniško plačo še dve leti? 71%
               jih je odgovorilo z ne.</p>
               <p>Ali po preteku mandata, naj ima še pisarno? 58% jih je odgovorilo z ne.</p>
               <p>Ali naj ima po preteku mandata tudi svetovalca? 76.5% jih je odgovorilo z ne.</p>
               <p>Ali naj ima administrativno tehnično osebje? Tudi tu je 74.8% odgovorilo z ne.</p>
               <p>Osebno varovanje? 75% z ne.</p>
               <p>Varovanje objekta, v katerem prebiva? 72.5% z ne.</p>
               <p>Ali naj ima službeni avto in voznika? Presenetljivo - 82.2% jih je odgovorilo z ne.</p>
               <p>Ni presenetljivo zame ni presenetljivo za tiste, ki se pogovarjamo s prebivalci po
               državi na področjih, kjer je seveda brezposelnost velika, kjer je kvaliteta življenja
               nizka. Je pa presenetljivo za tiste, in v poduk vladi, ki je pač predlagala takšen
               zakon, da bi seveda takšen, kot je in če bi šel brez amandmajev - tako kot sem že
               povedal - skozi, bi lahko doživel torej tudi kakšno odločanje med samimi
               državljankami in državljani. Za to je torej dovolj argumentov, in seveda dovolj, da
               ne bi izpadlo, da imamo v državi sedaj predsednika nad predsednikom. Potem bi lahko
               imeli predsednika nad predsednikom, nadpredsednika itd.</p>
               <p>Skratka, stvari je potrebno urediti. Vendar, kar se teh materialnih zadev tiče v
               okviru zmožnosti in primerljivosti. Niti slučajno pa ni sprejemljivo tako, kot je
               sedaj zapisano v predlogu zakona. Hvala lepa!</p>
            </sp>
            <sp xml:id="SDZ3-Redna-22-2003-01-28.sp110">

               <speaker>PODPREDSEDNIK VALENTIN POHOREC:</speaker>

               <p>Hvala lepa! Jože Tanko tudi ni navzoč. Pavel Rupar ima besedo kot naslednji
               razpravljavec. Prosim!</p>
            </sp>
            <sp xml:id="SDZ3-Redna-22-2003-01-28.sp111">

               <speaker>PAVEL RUPAR:</speaker>

               <p>Hvala lepa, gospod predsedujoči. Kolegice in kolegi! Ob sprejemanju tega zakona
               dobesedno šokiran.</p>
               <p>Vse to, kar je navedeno tu, kot privilegij aktualnemu predsedniku države ali bivšemu
               predsedniku države, se mi zdi dobeseden posmeh vsem tistim, ki v tej državi nimajo
               niti osnovnih življenjskih pogojev za normalno življenje, kaj šele, da bi razmišljali
               o čemer koli drugem.</p>
               <p>Danes je bil že od kolega Potrča omenjen protokolaren objekt na Brdu. Zelo lepo je
               bil prikazan. Všeč mi je bilo, da so javnost s tem projektom začeli pravočasno
               obveščati. Zelo pa sem se začudil, da niti eden komentar ne prej in ne potem ni šel v
               smeri predstavitve izgradnje pediatrične klinike, onkološkega inštituta in drugih
               <q>"štal"</q>, ki jih imamo po Sloveniji in v katerih imamo bolnike. Mi pa se - gospe in
               gospodje – tu zafrkavamo z denarjem davkoplačevalcev, katere palače in katere
               protokolarne objekte - za boga - bomo tem privilegirancem, večnim privilegirancem
               gradili.</p>
               <p>Osebno še enkrat ocenjujem, da je to velesramota za tako državo, in bi se seveda s
               tem strinjal, če bi imeli vse tiste hleve, ki jih imamo po Ljubljani, imenovane tudi
               bolnišnice, urejene in temu primerno opremljene za bolnike.</p>
               <p>Takoj povem, da niti pod točko razno ne bom za ta zakon. Tudi zato ne, ker je v njem
               v posmeh vsem nič kolikokrat omenjen bivši predsednik države ali predsednik, ki mu
               preneha funkcija, z dosmrtnimi privilegiji.</p>
               <p>Kdo v Evropi še uživa, razen diktatorjev, ki jih pa tudi že ni več, take privilegije?
               Rad bi omenil, da sem za to, da ima pokojnino, sem za to, da ima tiste osnovne
               pogoje, ki mu gredo, tako kot recimo, v primerjavi z Evropo tudi njihovim oziroma
               drugim bivšim predsednikom. Nikakor se pa ne morem strinjati, čemu v Sloveniji bivši
               predsednik rabi svojo pisarno, pa cel kup enega osebja z avtomobilom in vsem, če
               teganihče drug v Evropi ne potrebuje.</p>
               <p>Pa ne samo v Evropi, torej, nagnil se bom na morda največje sovražnike trenutno
               Iraka, DeSUS-a, Združene liste in nekaterih LDS-ovcev, Američane. Oprostite, tam, ko
               je prenehala funkcija predsedniku Clintonu, kje je dobil pisarno - nikjer, kupil jo
               je sam. Kupil jo je v New Yorku, ampak kupil jo je s svojim denarjem. Če želi
               delovati, če želi opravljati svojo - ne vem - kakršnokoli dejavnost, si je to zadevo
               v Ameriki kupil sam.</p>
               <p>Bom povedal še naprej. Reagan je bil filmski igralec pred nastopom funkcije
               predsednika države. Ko je končal, se je zopet opredelil oziroma usmeril proti
               Holywoodu. Strinjam se. Če so glumci bili prej, naj bodo glumci še potem. To mi je
               logično. Bom šel še naprej. Carter je pred funkcijo sadil kikirikije. Ko je nehal
               biti predsednik, jih je zopet ruval iz zemlje.</p>
               <p>Kaj se dogaja pa pri nas? Razumem, da so vsi ti veliki funkcionarji praktično brez
               kakršnekoli dejavnosti, ker so od rojstva do smrti praktično neki predsedniki, neki
               funkcionarji. Ali v bivši komunistični državi ali sedaj. Verjamem, da ne znajo kaj
               bistvenega počenjati, razen kakšne malarije sem in tja kdo. Ampak na koncu koncev ne
               razumem, da bi tisto, kar so se naučili, navadno - oprostite - pljuvanje v mikrofon
               še počeli po opravljeni funkciji predsednika države.</p>
               <p>Naj vendarle razmisli vsak, naj se upokoji in naj da tej državi mir, tako kot morajo
               dati mir vsi drugi upokojenci, tako kot morajo dati mir vsi tisti, ki so z mandatom
               prenehali. Razen, seveda, če ni zadeva nekoliko bolj v smeri proti vladi, kjer bivši
               odpisani župani postajajo potem čez noč razni sekretarji. Če pa že niso ravno nekje
               na dobrem glasu, se pa noro, noro išče zaposlitev v neki dobri gospodarski družbi.</p>
               <p>Sam se s tem ne strinjam. Torej, bodimo enakopravni do vseh državljanov. Ozrite se v
               predvsem tiste, ki so res potrebni pomoči. Tisti, ki so si v času teh neskončno
               dolgih funkcij te privilegije in koristi pridobili, pa naj jih uživajo in naj - za
               boga - tej državi dajo po opravljeni funkciji mir. Hvala lepa!</p>
            </sp>
            <sp xml:id="SDZ3-Redna-22-2003-01-28.sp112">

               <speaker>PODPREDSEDNIK VALENTIN POHOREC:</speaker>

               <p>Hvala! To je bila razprava o zakonu v celoti.</p>
               <p>Prehajamo na razpravo o členih in vloženih amandmajih, ki jo bomo vodili na osnovi
               pregleda amandmajev z dne, 27.1.2003.</p>
               <p>V razpravo dajem 8. člen in amandma poslanske skupine Slovenske nacionalne stranke k
               8. členu. Kdo želi besedo? <stage>(Nihče.)</stage> Zaključujem razpravo.</p>
               <p>V razpravo dajem 9. člen, kjer imamo amandmaje poslanske skupine Slovenske nacionalne
               stranke in Socialdemokratov. Želi kdo besedo? Člen 9? Kolega Pukšič.</p>
            </sp>
            <sp xml:id="SDZ3-Redna-22-2003-01-28.sp113">

               <speaker>FRANC PUKŠIČ:</speaker>

               <p>Razpravljati o teh členih, pa seveda potem kasneje, ko bo čas za glasovanje,
               pravzaprav ne vem, ali ima sploh smisel razlagati. Mi smo sicer v amandmaju zapisali,
               da se črta tretji, četrti in peti odstavek v 9. Členu. To pa iz razlogov, ki smo jih
               povedali že v stališču poslanske skupine. Namreč, nedopustno je, da bi bili
               uslužbenci funkcionarji v uradu predsednika. Ampak je dovolj, tako kot je zapisano v
               8. členu, generalni sekretar in namestnik sta funkcionarja. Enostavno, zakaj gre?</p>
               <p>Če so funkcionarji, seveda gre za neke druge, torej po izteku mandata za neke druge
               privilegije. Če pa niso, pa seveda tega ni. Jaz sem že opozoril, da je v tem trenutku
               v državnem zboru - namesto funkcionarjev sta dva, to je generalna sekretarka in vodja
               zakonodajno pravne službe. Po izteku pa ostane samo sekretarka državnega zbora. Vsi
               ostali, vodje poslanskih skupin itd., so državni uslužbenci. Če je vlada predlagala
               zakon o državnih uslužbencih, vladajoča koalicija tudi to sprejela, potem pa povejte,
               kakšni so razlogi, da ste prvi, ki jih začenjate kršiti? Predlagate neki zakon, ki ni
               v skladu z zakonom o javnih uslužbencih. Če je seveda to zato, ker se pač vsako
               zadevo razlaga s strani vlade, z moči, s pozicije moči, ne s pozicije argumenta,
               potem seveda razumemo. Ampak, s pozicije argumenta pa to ni sprejemljivo.</p>
               <p>Upam, da bodo poslanke in poslanci, ko bomo glasovali o tem, podprli naš amandma, da
               se črta torej 3., 4. in 5. odstavek iz navedenih razlogov. Hvala lepa!</p>
            </sp>
            <sp xml:id="SDZ3-Redna-22-2003-01-28.sp114">

               <speaker>PODPREDSEDNIK VALENTIN POHOREC:</speaker>

               <p>Hvala. Še želi kdo besedo o tem členu? Gospod Lavrinc, prosim!</p>
            </sp>
            <sp xml:id="SDZ3-Redna-22-2003-01-28.sp115">

               <speaker>MAKSIMILJAN LAVRINC:</speaker>

               <p>Hvala lepa za besedo. Zdajle sicer govorim v svojem imenu. Ampak lahko povem, da
               poslanska skupina ne bo podprla ne amandmaja k 8., ne amandmaja k 9. členu.</p>
               <p>Zakaj? Zato, ker še vedno velja prvi člen zakona o funkcionarjih v državnih organih,
               ki eksplicitno navaja, kateri so državni, torej, kateri so funkcionarji. Med njimi
               omenja tudi generalnega sekretarja predsednika republike. Ker je lani sprejet zakon o
               javnih uslužbencih prinesel naslednjo dikcijo - jo bom kar prebral, da ne bo pomote,
               očitno jo je marsikdo spregledal. Bojim se celo, da zakonodajnopravna služba tega
               državnega zbora: <q>"Do uveljavitve zakona, ki bo urejal materialne in druge pogoje za
               delo predsednika republike, določa predsednik republike s svojim aktom organizacijo
               urada, imenuje generalnega sekretarja urada in druge - poudarjam - druge funkcionarje
               v uradu ter jim izroča plače, nadomestila in prejemke."</q></p>
               <p>Torej, prvo je to, da se je zakonodajalec lansko leto, ko smo sprejemali zakon o
               javnih uslužbencih, zavedal, da je tam poleg generalnega sekretarja še nekaj
               funkcionarjev in je, seveda, do takrat ohranil stanje tako, kot bo, ko pridemo do
               tega zakona. Če ne pridemo do tega zakona, je situacija še naslednja. Ti bodo izvzeti
               iz sistema plač v javnem sektorju. Kajti če jih zapišemo v zakon, in, seveda, na
               podlagi zakona dobimo, potem bo za njih veljal zakon o sistemu plač. Ta pa pravi tako
               - jaz bom samo razpredelnico prebral: <q>"Funkcionarji v drugih državnih organih in
               njihova najnižja točka, se pravi, najnižji razred, se ustavi pri številki 37."</q> Poleg
               tega bi spomnil še na določbo, ki omenja, da bo državni zbor z odlokom določal plače
               funkcionarjem vseh vrst, seveda. Najvišja pozicija oziroma razred pri uradnikih bi
               bil pa 55razred, kar pomeni, da torej, nedvomno, ti pridejo pod najvišji razred in
               smo jim s tem že zabetonirali 55. rang oziroma 55 razred. To bi pomenilo, bom rekel,
               večje izdatke za proračun in, seveda, zato nemodro ravnanje. Mi že ves čas za te
               določbe vemo. Smo jih tudi prebrali. Ne moremo podpirati podobnih predlogov
               amandmajev, kot sta jih dala SNS in pa SLS. Hvala lepa!</p>
            </sp>
            <sp xml:id="SDZ3-Redna-22-2003-01-28.sp116">

               <speaker>PODPREDSEDNIK VALENTIN POHOREC:</speaker>

               <p>Hvala. Mag. Drobnič ima besedo.</p>
            </sp>
            <sp xml:id="SDZ3-Redna-22-2003-01-28.sp117">

               <speaker>MAG. JANEZ DROBNIČ:</speaker>

               <p>Rad bi komentiral in tudi repliciral kolegu poslancu. Ravno zato, ker je zakon o
               javnih uslužbencih po takšni ali drugačni zakonitosti prišel v veljavo, s takšnimi
               določili, torej, pušča temu zakonu, da uredi - to je pač ureditev, ki jo zdaj s temi
               amandmaji vnašamo in pomeni izenačitev. Če se odločimo na tak način, je to popolnoma
               skladno, je to suvereno. Po nekem tehtnem razmisleku je to tudi smiselno. Ni se
               potrebno potem ozirati na zakone o javnih uslužbencih oziroma postane identičen.</p>
               <p>V kolikor mi določimo, da se ravna, da se imenovanje, nagrajevanje in vse, kar se
               tiče, uredi po principu javnih uslužbencev, smo stvari razrešili. Tukaj ne vidim
               nobene težave za nadaljevanje. Je pa to še en doprinos k skladnosti in urejenosti te
               zakonodaje. Zakaj bi pa imeli nek sistem drugačen? Ne vem, kje so razlogi. Jaz bi
               predlagatelje vprašal oziroma zagovornika vprašal, zakaj utemeljuje takšen način
               urejanja, ki je izven sistema. To mene bolj zanima. Ker na nas samih je, kako bomo
               uredili, da bo dostojno za predsednika republike in dostojno za tiste, ki bodo
               opravljali tako funkcijo in bodo imeli neko zaščito pravic, ki jim gre po zakonu o
               javnih uslužbencih. To je zdaj vprašanje. Ne pa, kako s tem prerivanjem. Hvala
               lepa.</p>
            </sp>
            <sp xml:id="SDZ3-Redna-22-2003-01-28.sp118">

               <speaker>PODPREDSEDNIK VALENTIN POHOREC:</speaker>

               <p>Hvala. Še enkrat kolega Lavrinc, prosim.</p>
            </sp>
            <sp xml:id="SDZ3-Redna-22-2003-01-28.sp119">

               <speaker>MAKSIMILJAN LAVRINC:</speaker>

               <p>To bo replika. Če me je kolega Drobnič razumel tako, da trdim, da ni mogoče s tem
               predpisom, ki ga sprejemamo zdaj, drugače urediti, kot je bilo zapisano tam, potem me
               je razumel narobe.</p>
               <p>Po splošnem pravnem pravilu <q>"lex posterior derogat lex prior"</q>, kar pomeni poznejši
               predpis derogira prejšnjega. Vendar, ko smo sprejemali celoten sistem s področja
               javnih uslužbencev, plač v javnem sektorju, državne uprave, inšpekcijskega
               nadzorstva, zakon o agencijah - takrat smo skrbno pretehtali. To smo delali tudi s
               pomočjo vaših kolegov, torej kolegov iz vaše stranke na odboru in tukaj na plenarnem
               zasedanju tudi. Zato bom rekel, da so bile vse te stvari preštudirane. Zato ne
               razumem vaših izjav, da zdaj nek sistem podiramo. Nasprotno. Ohranjamo sistem, ki smo
               ga lansko leto, junija meseca, sprejeli.</p>
            </sp>
            <sp xml:id="SDZ3-Redna-22-2003-01-28.sp120">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Jerovšek!</p>
            </sp>
            <sp xml:id="SDZ3-Redna-22-2003-01-28.sp121">

               <speaker>JOŽEF JEROVŠEK:</speaker>

               <p>To, kar pojasnjuje gospod Lavrinc, bi še človek razumel. Vendar, jaz sem že zadnjič
               opozoril, pa nisem dobil pravega tolmačenja. Ali ta tretji odstavek, ki glasi:
               <q>"predsednik lahko imenuje šefa kabineta in svetovalca predsednika republike na
               položaj funkcionarja v državnih organih v skladu z zakonom"</q>, ne pomeni - jaz ne
               rečem, da so si ga tako zamislili, ampak ga bodo tolmačili - da lahko imenuje
               funkcionarje tudi v druge državne organe? Tako tu piše. Če z njimi ne bo zadovoljen,
               z njihovim delom v kabinetu, da se ga bo hotel znebiti, ga bo imenoval na položaj
               funkcionarja v državnih organih, kaj jaz vem, nekje v drugem državnem organu. S tem
               pa mislim, da je ustava kršena. Daje mu pristojnosti, ki mu po ustavi ne gredo, ker
               ni predsedniški sistem, da bi lahko imenoval funkcionarje v drugih državnih organih.
               In ta dikcija je popolnoma nejasna in pušča odprte dvome in nejasnosti glede
               zakonitosti in ustavnosti tega člena. Hvala lepa.</p>
            </sp>
            <sp xml:id="SDZ3-Redna-22-2003-01-28.sp122">

               <speaker>PODPREDSEDNIK VALENTIN POHOREC:</speaker>

               <p>Hvala. Želi še kdo besedo o tem členu? Če ne, zaključujem razpravo o 9. členu in
               dveh amandmajih na ta člen.</p>
               <p>Prehajamo na 20. člen in amandma k temu členu poslanske skupine DeSUS. Kolega Ivan
               Kebrič ima besedo. Prosim!</p>
            </sp>
            <sp xml:id="SDZ3-Redna-22-2003-01-28.sp123">

               <speaker>IVAN KEBRIČ:</speaker>

               <p>Hvala za besedo. Spoštovani navzoči! Prav gotovo vas zadeva posebej zanima, pa si
               vseeno dovolim opozoriti na eno podrobnost, ker hudič je ravno v podrobnosti. Kdor je
               poglobljeno bral 20. člen, četrti odstavek in kdor je površno bral naš amandma, bo
               rekel, saj ni razlike. Kje pa je? Dejansko je pa pomembna razlika.</p>
               <p>Pomembnost je v tem, da v 4. odstavku 20. člena pravi, da državni proračun
               poenostavljeno zagotovi sredstva za drugi odstavek. Kaj pa prvi odstavek? V prvem
               odstavku pa govorimo o določenih stvareh, ki sem jih že prej omenil, o nadomestilu
               tistega dela plače, če ne bo toliko zaslužil, če se bo zaposlil oziroma bo to
               nadomestilo dobival. Ni pa nikjer rečeno, da bodo plačani prispevki. Ali delamo
               razliko med - oprostite - bivšim predsednikom države za ta primer, da ne bo potrebno
               iz državnega proračuna plačati prispevkov. To ne more biti. Zato je ta amandma še
               kako utemeljen, ki jasno definira, kaj in kako, iz katerega vira se kaj plača. Upam,
               da boste svojim poslanskim kolegicam in kolegom to podrobnost obrazložili, da bodo
               razumeli, ker pač morda poslušajo ali pa ne. Hvala lepa.</p>
            </sp>
            <sp xml:id="SDZ3-Redna-22-2003-01-28.sp124">

               <speaker>PODPREDSEDNIK VALENTIN POHOREC:</speaker>

               <p>Hvala. Ali še kdo želi besedo pri 20. členu in amandmaju? Ker ne, zaključujem tudi
               razpravo o 20. členu in odpiram razpravo o 21. členu in treh amandmajih, ki so
               vloženi k temu členu. Pod 1 je amandma Nove</p>
               <p>Slovenije, pod 2 amandma LDS in pod 3 amandma DeSUS. Kdo želi besedo? Kolega Drobnič,
               prosim!</p>
            </sp>
            <sp xml:id="SDZ3-Redna-22-2003-01-28.sp125">

               <speaker>MAG. JANEZ DROBNIČ:</speaker>

               <p>Če dobro pogledamo šesti odstavek tega člena, bi za normalno razmišljujočega človeka
               to zadostovalo. Kaj pravi? <q>"Predsedniku, ki je prenehala funkcija, ima v zvezi z
               opravljanjem protokolarnih dogodkov doma ali v tujini doživljenjsko pravico do pomoči
               storitve protokola ali predstavništva Republike Slovenije v tujini."</q></p>
               <p>Skratka, ima vse lepo na razpolago, kar je potrebno za opravljanje protokolarnih
               statusnih in ne vem še kakšnih obveznosti. Mi puščamo tudi diplomatski potni list in
               še nekaj, kar je smiselno za opravljanje te funkcije. Skratka, vse ostalo pa vam
               povem - ne sodi v ta zakon in je zagotovljeno že s tem odstavkom, kar se tega
               področja tiče - opravljanja funkcije po izteku mandata - in s tem bi se približali
               nekim normam, ki jih imamo v soseščini, v velikih državah.</p>
               <p>Dobro v Italiji pač opravlja funkcijo senatorja. Ne bomo sedaj zahtevali, da postane
               ex predsednik član oziroma da ima mandat v našem državnem svetu, opravlja to funkcijo
               in se mu mesečno izplačajo nagrade tako kot ostalim svetnikom, pa nič drugega, ker
               pač ni državni svet v taki poziciji, ampak eno primerljivo.</p>
               <p>Zakaj bi zgubljali glavo z nekimi izvirnimi rešitvami, s takimi izvirnimi rešitvami,
               kot smo jih ali so jih počenjali v prejšnjih 40. letih? Pa potem smo ugotovili, da to
               ni nič. Konec koncev, Slovenija ni neka zvezna država, bivša zvezna država kot je
               Nemčija ali kaj podobnega. To so utemeljitve. Hvala!</p>
            </sp>
            <sp xml:id="SDZ3-Redna-22-2003-01-28.sp126">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Kolega France Cukjati!</p>
            </sp>
            <sp xml:id="SDZ3-Redna-22-2003-01-28.sp127">

               <speaker>FRANCE CUKJATI:</speaker>

               <p>Hvala za besedo. 21. člen navaja bonitete, sicer jih v primerjavi s prejšnjimi
               besedili omejuje na 5 let. Govorim o bonitetah, ne o potrebah.</p>
               <p>Kajti, v normalni demokratični družbi z odstopom od funkcije oziroma z razrešitvijo
               ali potekom mandata ni več službenih obveznosti in dolžnosti. Ne potrebuje, takšen
               nekdanji funkcionar - bom rekel dvor in cel kup dvorjanov itd. ali ne vem kakšnih
               strokovnih služb.</p>
               <p>Mislim, da to, kot je pokazala anketa, ki jo je navedel kolega Pukšič, govori, da
               Slovenci nismo naklonjeni k takemu razmišljanju. Namreč, doba Celjskih grofov je
               mimo. Hazburžani so nam vedno veljali za tujce. Karadžordževičev nismo nikoli
               sprejeli za svoje. Povojni sistem dosmrtnega Maršalariata in ne vem kakšnih funkcij,
               ki se vedno znova oziroma klonirajo, nadaljujejo v nedogled.</p>
               <p>Tega Slovenci ne sprejemamo kot avtohtono pogruntavščino Slovenci smo zelo,
               pravzaprav v svoji biti, nagnjeni k temu, da sprejemamo take službe - pa naj gre za
               predsednika vlade ali za predsednika države ali poslanca - nekoliko bolj skromno, in
               sicer v smislu - <q>"pred izvolitvijo sembil navaden človek in po izvolitvi sem zopet
               eden izmed mnogih"</q>.</p>
               <p>Naj navedem primer nemđkega kanclerja Gerhard Schröederja, za katerega veste, da ima
               sluţbeno stanovanje v velikosti 40 m˛. Ampak to ni bistveno. Bistveno je, da je
               njegovo zasebno ţivljenje, ki je tudi potem zasebno, ko preneha funkcijo, povsem
               navadno, skromno. Ne potrebuje, spremstev in strokovnih suportov.</p>
               <p>Kajti, če je in če bo obveljal 21. člen zakona, potem bo 5 let ta funkcija nekako
               stimulirana v gledanju, da je še vedno funkcija. Kot funkcija, ki je konkurenčna
               aktualnemu predsedniku, ki si lasti neke reprezentančne, večje funkcije, nekaj povsem
               drugačne funkcije, kot pa jih lahko ima vsak človek, ki je svoj mandat kvalitetno,
               pokončno in državotvorno končal.</p>
               <p>Mislim, da kdorkoli je v svojem delu naredil veliko - kot sem rekel - državotvorno,
               ga bodo njegova dejanja podpirala v ohranjanju avtoritete, ki jo ima. Ni potrebno, da
               mu država nekako gradi ta status, umetni status, tudi sicer ki moti delovanje države.
               Mislim, da Slovenija ni primeren prostor za take rešitve. Vsekakor bi bilo dobro
               premisliti o amandmaju Nove Slovenije ter ga podpreti. Hvala!</p>
            </sp>
            <sp xml:id="SDZ3-Redna-22-2003-01-28.sp128">

               <speaker>PODPREDSEDNIK VALENTIN POHOREC:</speaker>

               <p>Hvala. Po vrsti sta se prijavila Ivan Kebrič in Maksimiljan Lavrinc.</p>
            </sp>
            <sp xml:id="SDZ3-Redna-22-2003-01-28.sp129">

               <speaker>IVAN KEBRIČ:</speaker>

               <p>Hvala za besedo. Še enkrat spoštovani! Oglašam se z amandmajem, ki ga je predložila
               poslanska skupina DeSUS k 21. členu. Imate ga v pregledu pod številko 2. Gre za
               naslednje. Mi nismo za omejevanje, ampak a priori <q>"nekoga prisiliti, da mora imeti
               diplomatski potni list za vse življenje"</q>, se mi zdi neumestno.</p>
               <p>Zato smo postavili boljšo definicijo: Če le ima pravico bivši predsednik, če jo želi
               izkoristiti, jo bo izkoristil. Če je ne bo želel, recimo, po določenem obdobju ali se
               ne bo čutil več <q>"sposobnega"</q> takih in drugačnih potovanj, pač ne bo več izkoriščal
               pravice diplomatskega potnega lista.</p>
               <p>Menimo, da je to zelo korektno, da je to fer in da se bo predsednik sam odločal,
               kdaj in za kateri čas bo želel imeti diplomatski potni list. Prav je, da mu to
               omogočimo. Zato vas prosim, da z vašimi kolegi podprete ta naš amandma, ki sem ga
               dodatno obrazložil. Hvala!</p>
            </sp>
            <sp xml:id="SDZ3-Redna-22-2003-01-28.sp130">

               <speaker>PODPREDSEDNIK VALENTIN POHOREC:</speaker>

               <p>Hvala! Maksimiljan Lavrinc ima besedo.</p>
            </sp>
            <sp xml:id="SDZ3-Redna-22-2003-01-28.sp131">

               <speaker>MAKSIMILJAN LAVRINC:</speaker>

               <p>Hvala lepa! Tu poslušam pravljice. Rekel bi, da je to zbor pravljičarjev. Kako imajo
               urejeno tukaj, kako imajo urejeno tam. Povem vam, da smo pri tem, ko smo kresali - da
               tako rečem - ta zakon, preštudirali kar osem sistemov, kako je različno. Za primer -
               bom povedal - smo vzeli tudi primerljive države, kot so Irska, Portugalska.
               Portugalci denimo dajo predsedniku pištolo, potem ko ni več predsednik, zato, da se
               lahko sam brani. Presojajte, če je to v redu. To je prvo.</p>
               <p>Drugo, gospoda predsedujočega bi prosil, da ukine to vpitje.</p>
            </sp>
            <sp xml:id="SDZ3-Redna-22-2003-01-28.sp132">

               <speaker>PODPREDSEDNIK VALENTIN POHOREC:</speaker>

               <p>Prosim, da pustimo vsakega razpravljati.</p>
            </sp>
            <sp xml:id="SDZ3-Redna-22-2003-01-28.sp133">

               <speaker>MAKSIMILJAN LAVRINC:</speaker>

               <p>In ga odšteje od mojega govora, ker sem bil moten. Govorite o različnih sistemih.
               Govorite o celjskih grofih in podobne neumnosti. Mi smo ocenili, da je nekdo, ki je
               bil na taki funkciji pet let, še lahko koristen za državo, seveda, če bo sam to
               hotel. Zato smo vse, razen o potnem listu, kar je bilo pravzaprav po nesreči
               napisano, da ni pravica, ampak da se mu kar da, zapisali kot pravico. Kakšnih
               moralnih kvalitet pa vi mislite, da Slovenci volijo ljudi za predsednike države?
               Takih, da bodo vse pobrali in nič delali. Ne! Jaz pa mislim, da tisti, ki bo delal,
               si bo te pravice iz tega zakona vzel. Še to smo mu dali limit pet let.</p>
               <p>Torej, lepo vas prosim! Če večina Slovencev z volilno pravico nakloni vero nekomu,
               potem mu jo vi tukaj jemljete že v naprej. Ne govoriti takih neumnosti, pravzaprav!
               In, zato misliti, da je za podpreti, denimo, amandma poslanske skupine DeSUS, ker vse
               skupaj potem postavljamo to.</p>
               <p>Seveda je za podpreti tudi naš amandma in popravek prvega odstavka, kjer smo zapisali
               tako, kot bi pravzaprav moralo iti. Najprej se govori o tistem, kaj mu gre po tistem
               mandatu in potem se tudi govori še posebej o varovanju. Zakaj varovanje in na kakšen
               način? Prosil bi seveda, da se razume, da varovanja ne more biti, če predsednik vanj
               ne privoli. Tukaj gre za to, da če bi nekdo želel, ga navsezadnje na tak način da
               lahko celo slediti.</p>
               <p>Torej jaz mislim, da so stvari korektno pripravljene, še posebej potem, ko sprejmemo
               te amandmaje. Predlagam, da o tem ne izgubljamo besed. Hvala lepa!</p>
            </sp>
            <sp xml:id="SDZ3-Redna-22-2003-01-28.sp134">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Še dva razpravljavca, Franc Pukšič in potem Branko Kelemina. Kolega
               Pukšič imate besedo.</p>
            </sp>
            <sp xml:id="SDZ3-Redna-22-2003-01-28.sp135">

               <speaker>FRANC PUKŠIČ:</speaker>

               <p>Hvala lepa. No, ja. Prav je, če je razprava. Ker če je razprava, potem se kaj pove,
               če se posluša in tudi kaj sliši. Zdaj sem prvič slišal, da bomo za poglavje 6,
               pravice predsednika republike po prenehanju funkcije, imeli tudi volitve. To pomeni,
               šli bomo na volitve, da bomo izvolili pravice predsednika republike po prenehanju
               funkcije. Torej po prenehanju funkcije - to, dobro, do zdaj še teh volitev ni bilo in
               volivke in volivci se še niso izrekli, komu bodo dali ta naslov po prenehanju
               funkcije predsednika republike. Človek ne more vsega tega skupaj zložiti, tako ne kot
               seveda tisti, ki so se tako strahovito trudili pri predlogu tega zakona in
               preštudirali toliko sistemov, pa so napisali toliko privilegijev, da bi s temi
               materialnimi privilegiji pravzaprav dvigovali in kovali v nebo bivšega predsednika.</p>
               <p>Ni potrebe. Na to sem opozarjal, ne samo jaz, na to opozarja anketa, katero sem
               prebral. Na to opozarjajo slovenski novinarji. Na to opozarjajo Slovenke in Slovenci,
               ko se z njimi pogovarjamo. Na to, kar je pomembno, opozarjajo tudi poslanke in
               poslanci vladajoče koalicije. Vendar, seveda, v hodnikih, kjer pa ti tudi povedo, da
               je tako, kot je, čeprav se sami osebno s tem ne strinjajo. Verjamem, da bi pa v
               kakšni, tam kjer je zaprto pred javnostjo, katerega od teh odstavkov tudi črtali. Ali
               če bi bilo tajno glasovanje o marsikaterem tem odstavku, ne bi glasovali.</p>
               <p>Absolutno se mi zdi dovolj. In o tem govorim že vseskozi. Opozarjam tako, kot smo
               doktorja Gantarja opozarjali od leta 1997. Pa se ni zgodilo. Moglo je preteči šest
               let, da je prišlo do referenduma, da so ljudje povedali, kaj je prav in kaj ni. Tako
               tudi tu opozarjamo. Dovolj se mi zdi tisti šesti odstavek, o katerem je tudi kolega
               Drobnič govoril. Čeprav bi bilo prav, da je v obrazložitvi dovolj jasno napisano, kaj
               pomeni doživljenjska pravica do moči in storitev protokola ali predstavništva
               Republike Slovenije v tujini, torej tudi z materialnega vidika. Seveda bodo sprejeti
               ali nesprejeti amandmaji k temu členu ter k 9. členu, ki smo jih vložili
               Socialdemokrati, ključni za to, ali podpremo ali pa ne podpremozakona. In, seveda,
               ključni - verjemite - tudi za državljanke in državljane, ki se bodo lahko odločali,
               ali pa mogoče poslanci o tem, če bo o tem zakonu žal tudi moral biti razpisan
               referendum. Hvala lepa!</p>
            </sp>
            <sp xml:id="SDZ3-Redna-22-2003-01-28.sp136">

               <speaker>PODPREDSEDNIK VALENTIN POHOREC:</speaker>

               <p>Hvala lepa! Še Branko Kelemina ima besedo.</p>
            </sp>
            <sp xml:id="SDZ3-Redna-22-2003-01-28.sp137">

               <speaker>BRANKO KELEMINA:</speaker>

               <p>Hvala lepa za besedo. Sicer nehvaležna zadeva. Očitno, karkoli človek pove, v bistvu
               ne bo padlo niti na neplodna niti na plodna tla, verjetno. Ampak, ko že govorimo o
               teh bonitetah ali privilegijih ali kakorkoli že to imenujemo za bivše predsednike,
               moramo ugotoviti, da so določene stvari prav gotovo potrebne in da je status bivšega
               predsednika prav gotovo takšen, da mu je potrebno omogočiti oziroma dati neke
               bonitete, ki naj bi izhajale iz te funkcije. Predvsem si predstavljam, mogoče drugače
               razmišljajoč kot drugi, da je osnovna stvar, ki jo je nekemu bivšemu predsedniku
               treba dati, to, da mu daš neko spoštovanje za njegovo opravljeno funkcijo, če jo je
               opravljal pošteno in pravično, da mu daš neko materialno podlago, da ni odvisen
               oziroma da je njegovo življenje preskrbljeno na nek način, če, recimo, ne zna delati
               ničesar drugega, bo vsaj lahko kulturno in normalno preživel svoje življenje, pa
               mogoče še kakšna drobnarija. Potem pa se vse skupaj mora končati. To je moje
               mišljenje.</p>
               <p>Zato podpiram ta amandma stranke Nove Slovenije. Namreč, mi lahko zapišemo v zakon,
               kar hočemo oziroma če povem drugače, recimo, če je nek bivši predsednik delal zelo
               dobro - zdaj se distanciram, nočem govoriti, kdo je bivši predsednik, kdo je sedanji
               in tako naprej, govorim na splošno, da ne bi kdo mislil, da se hočem spraviti zdaj
               ravno na posameznika - ne, mi sprejemamo zakon za predsednike. Nočem govoriti o tem,
               kdo je bil in kdo je zdaj. Zato se od tega distanciram. Ampak, recimo, če je nek
               predsednik delal dobro in ima še neko življenjsko energijo, torej dobro za državljane
               in tako naprej, in bi rad še naprej nekaj delal in ustvarjal, ga ni predpisa,
               administrativnega, s katerim bomo mi njega omejili, da on naprej ne bo mogel delati.
               Ga ni predpisa! Sicer mu lahko omogočimo neke stvari na račun davkoplačevalcev, na
               račun ljudi, ampak mislim, da je to nepotrebno.</p>
               <p>Takega človeka z delovnimi navadami mi ustavili ne bomo. Ta človek si bo, prav
               gotovo, če bo hotel, ustvaril vse to, kar smo mi tu notri napisali, da bi šlo na
               račun nekoga drugega, na račun davkoplačevalcev.</p>
               <p>Trdno sem prepričan, da ga bo nekdo ali politična opcija ali kdorkoli, če se ne bo
               sam angažiral, da mu bo omogočal neke idealne pogoje, da bo lahko naprej ustvarjal in
               delal, če bo to hotel. Zakaj na račun davkoplačevalcev? Govorim o imaginarnem bivšem
               predsedniku. Če pa je bil slab predsednik, si pa itak ne zasluži, da mu omogočimo vse
               to, kar mu tu sedaj nudimo. Čeprav si to lahko vzame ali pa si ne vzame - vsaj piše
               tako, da ima pravico. Nekje sem slišal, da recimo bivši predsednik gospod Kučan tega
               sploh ne želi in ne išče nobenih privilegijev. Trdno sem prepričan, da glede na
               njegove sposobnosti in prijatelje, ki jih ima po celi Sloveniji in povsod, si bo to
               uredil brez naše pomoči in brez davkoplačevalskega denarja. V to sem trdno prepričan.
               Zakaj siliti neke bonitete in tako naprej nekomu, ki jih niti ne želi, drugič pa na
               račun davkoplačevalcev. Če pa že hočete, da govorimo mogoče o nekih bonitetah,
               privilegijih obstoječemu predsedniku in tako naprej, pa če bi govoril za bivšega
               predsednika, bi rekel, da mu dajmo še nekaj več, ker bo verjetno glede na to, ker
               imamo novega predsednika, ki se mu ne bo veliko stvari <q>"luštalo"</q> delati niti tisto,
               kar bo po ustavi moral, bivši predsednik pa je seveda delal tudi stvari, ki jih po
               ustavi ne bi smel, ampak jih je želel delati, ker je hotel biti bolj produktiven in
               ga je zanimala tudi, na primer, elektrika in tako naprej. Njega je zanimalo vse, tega
               pa verjetno ne bo - še tisto, kar ima po ustavi pravico - potem dajmo bivšemu
               predsedniku še večje pravice, če gremo pisati zakon nekomu na kožo. Večje pravice, da
               bo lahko normalno delal, da bo obstoječemu predsedniku pomagal, ker ta itak ne bo
               sposoben opraviti svojega dela. To je moje mišljenje.</p>
               <p>Trdno sem prepričan, da tako sposobni ljudje, kot so predsedniki držav ali pa majhne
               Slovenije, kakršna koli že je, si bodo te stvari, so toliko sposobni, znali sami
               urediti na najboljši način. Škoda je, da provociramo ljudi, da se mi tu <q>"nategujemo"</q>
               o tem, ali bi dali tako ali drugačno pravico. Povedal sem, katere pravice so nujne in
               katere je treba dati, izkazati spoštovanje takim ljudem, zagotoviti materialno
               eksistenco, vse ostalo pa prepustimo ljudem, naj naprej ustvarjajo tako, kot so bili
               navajeni. Hvala lepa.</p>
            </sp>
            <sp xml:id="SDZ3-Redna-22-2003-01-28.sp138">

               <speaker>PODPREDSEDNIK VALENTIN POHOREC:</speaker>

               <p>Hvala. Še gospa Majda Zupan.</p>
            </sp>
            <sp xml:id="SDZ3-Redna-22-2003-01-28.sp139">

               <speaker>MAJDA ZUPAN:</speaker>

               <p>Hvala lepa. Na kratko bi se ustavila pri izvajanju kolega Lavrinca, ko se je
               vprašal, pa vendar Slovenci ne volimo predsednikov z dvomljivimi moralnimi
               kvalitetami, ki bi potem, ko bi prenehali s svojo funkcijo, vse pobrali. Mislim, da
               resnično Slovenci volimo ali pa želimo voliti ljudi, svoje predsednike, ki so
               plemeniti, zato mislim, da je to premalo: moralna kvaliteta. Spominja me na moralno-
               politično kvaliteto. Predsednik, ki je plemenit, ki ljubi svoj narod, ki želi zanj še
               nekaj narediti, potem ko je že prenehal s svojo funkcijo, bo lahko to naredil tudi v
               svoji lastni domači pisarni. In ni potrebno, da mu z zakonom dajemo in obremenjujemo
               davkoplačevalce, da mu damo na voljo pisarno in strokovne sodelavce. Hvala lepa.</p>
            </sp>
            <sp xml:id="SDZ3-Redna-22-2003-01-28.sp140">

               <speaker>PODPREDSEDNIK VALENTIN POHOREC:</speaker>

               <p>Hvala tudi vam. Mislim, da smo s tem želje po razpravi izčrpali.</p>
               <p>V skladu s planom našega dela danes bomo ob 18.10 uri o teh vprašanjih glasovali. S
               tem prekinjam to točko dnevnega reda in prislužili smo si odmor do 15.55 ure, ko
               gremo na točko 9 dnevnega reda. Hvala lepa za sodelovanje.</p>
               <stage type="time">(Seja je bila prekinjena ob 15.16 uri in se je nadaljevala ob 15.56 uri.)</stage>
            </sp>
            <sp xml:id="SDZ3-Redna-22-2003-01-28.sp141">

               <speaker>PODPREDSEDNIK VALENTIN POHOREC:</speaker>

               <p>Prehajamo na <title>9. TOČKO DNEVNEGA REDA - PREDLOG ZAKONA O OMEJEVANJU UPORABE
                  ALKOHOLA.</title>
               </p>
               <p>Po končani tretji obravnavi navedenega predloga zakona na 21. seji državnega zbora
               sta zakonodajno-pravna služba državnega zbora in vlada ugotovili, da je zakon zaradi
               sprejetih amandmajev neusklajen. Vlada je s tem v zvezi pripravila uskladitvene
               amandmaje, ki ste jih prejeli. Pozdravljam ministra za zdravje, dr. Dušana Kebra, in
               mu dajem tudi besedo, če želi spregovoriti o uskladitvenih amandmajih. Prosim, imate
               besedo.</p>
            </sp>
            <sp xml:id="SDZ3-Redna-22-2003-01-28.sp142">

               <speaker>DR. DUŠAN KEBER:</speaker>

               <p>Spoštovani gospod predsedujoči! Spoštovane poslanke in poslanci! Pred vami so štirje
               uskladitveni amandmaji, ki so nastali zaradi amandmajev, vloženih v času drugega
               branja tega zakona. Dovolite, da jih zelo formalno predstavim, v podobnem tekstu, kot
               so pred vami.</p>
               <p>Pri 7. členu je nastopila potreba po usklajevanju s 15. členom zakona, in sicer gre
               za črtanje besed <q>"osebam, mlajših od 18 let"</q>.</p>
               <p>Pri 9. členu gre pravzaprav za tipičen redakcijski popravek. Poprej širša razlaga,
               kaj pomeni <q>"gostinski obrat"</q> v širokem pomenu besede, je zaradi amandmajev izginila v
               7. členu in se zato zdaj prvič pojavlja v 9. členu zato, da razloži v kasnejšem
               tekstu vselej izraz samo <q>"gostinski obrat"</q>.</p>
               <p>Pri 15. členu smo črtali zaradi uskladitve z drugim odstavkom 7. člena besedilo
               <q>"pijač, ki so jim dodane alkoholne pijače"</q>.</p>
               <p>Pri 16. členu, to je člen, ki ureja sankcije, smo zaradi amandmajev, tu je šlo pa v
               bistvu za amandma, s katerim smo uvedli pod prepoved tudi pijače, ki jim je primešan
               alkohol, je bilo treba v ustreznih členih, ki sankcionirajo to odredbo, dodati to
               besedilo <q>"ki so jim dodane alkoholne pijače"</q>.</p>
               <p>Dovolite, da s tem končam. Pravne stališče naše službe je, da gre za tipične
               uskladitvene amandmaje. Hvala lepa.</p>
            </sp>
            <sp xml:id="SDZ3-Redna-22-2003-01-28.sp143">

               <speaker>PODPREDSEDNIK VALENTIN POHOREC:</speaker>

               <p>Hvala lepa, minister za podano obrazložitev. Uskladitvene amandmaje je obravnaval
               tudi še odbor za zdravstvo, delo, družino, socialno politiko in invalide kot matično
               delovno telo. Sprašujem predsednika, gospoda Brenčiča, če želi spregovoriti in na
               kratko komentirati besedilo? Prosim.</p>
            </sp>
            <sp xml:id="SDZ3-Redna-22-2003-01-28.sp144">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Na kratko. Matično delovno telo seveda
               niti ni bilo nekako zavezano po poslovniku, da mora obvezno opraviti razpravo in
               morda diskusijo o uskladitvenih amandmajih, vendar pa je samoiniciativno, glede na
               to, da je posledično ali vzročno z nekaterimi nesoglasji, ki so se pojavila na
               decembrski seji, povezano z uskladitveni amandmaji, ugotovilo, da se je neka napaka
               napravila skozi proceduro tudi v pripravi teksta dopolnjenega zakona iz druge
               obravnave. Zato smo se seveda, glede na to, da če bi bili pač uskladitveni amandmaji
               na plenumu zavrnjeni, bi se mi morali obvezno opredeliti do novih uskladitvenih
               amandmajev, pripraviti uskladitvene amandmaje ali kakorkoli drugače predložiti
               plenumu sklep. Mi smo zato opravili seznanitev z dejanskim stanjem, ki je bilo
               prisotno skozi proceduro, in kot takšne amandmaje tudi spoznali za primerne in
               potrebne tako za uskladitev zakona -medsebojno - v določilih kot tudi v namenu
               zakona.</p>
               <p>Matično delovno telo tudi soglasno podpira predlog uskladitvenih amandmajev in je
               zato tudi predlagalo, da jih plenum potrdi. Hvala lepa.</p>
            </sp>
            <sp xml:id="SDZ3-Redna-22-2003-01-28.sp145">

               <speaker>PODPREDSEDNIK VALENTIN POHOREC:</speaker>

               <p>Hvala predsedniku odbora. O uskladitvenih amandmajih odpiramo še razpravo poslank in
               poslancev, poslanskih skupin, ki so prijavile svojo razpravo. Opozoril bi na čas: LDS
               5 minut, SDS 30 minut, SLS 5 minut, NSi 5 minut in SMS 3 minute. Želi kdo o
               uskladitvenih amandmajih izmed naštetih poslanskih skupin razpravljati? Gospa Majda
               Širca, prosim.</p>
            </sp>
            <sp xml:id="SDZ3-Redna-22-2003-01-28.sp146">

               <speaker>MAJDA ŠIRCA:</speaker>

               <p>Hvala lepa. Kot je bilo danes že rečeno, uskladitveni amandmaji so bili pripravljeni
               zato, ker so zaradi sprejetih amandmajev postale posamezne določbe predloga zakona
               med seboj nekonsistentne.</p>
               <p>V primeru tega zakona je več kot jasno, da zaradi sprejetih posegov v ta zakon tekom
               druge obravnave, predvsem pa tretje obravnave, predvsem pa s sprejetim amandmajem k
               15. členu, nimamo pred seboj konsistentnih rešitev oziroma se soočamo s členi, ki se
               med seboj razlikujejo. Še več, ne sledijo ključni intenci, ki smo jo zasledovali
               tekom obravnave tega zakona. Njegova glavna intenca pa je bila oziroma je še, da se,
               seveda v okviru možnega, prepreči dostop do porabe alkoholnih pijač mladoletnim
               osebam oziroma da se smiselno omeji prekomerno, za zdravo družbo škodljivo
               konzumacijo alkoholnih pijač.</p>
               <p>V tem smislu velja podpreti amandmaje in na ta način omogočiti, da zakon zaživi tudi
               v praksi, pa hkrati tudi odpraviti, kot že rečeno, sedanjo neusklajenost med členi.
               Hvala lepa.</p>
            </sp>
            <sp xml:id="SDZ3-Redna-22-2003-01-28.sp147">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Kelemina, prosim.</p>
            </sp>
            <sp xml:id="SDZ3-Redna-22-2003-01-28.sp148">

               <speaker>BRANKO KELEMINA:</speaker>

               <p>Hvala za besedo. Ali zdaj govorimo o vseh amandmajih ali samo o prvem k 7. členu?</p>
            </sp>
            <sp xml:id="SDZ3-Redna-22-2003-01-28.sp149">

               <speaker>PODPREDSEDNIK VALENTIN POHOREC:</speaker>

               <p>O uskladitvenih amandmajih.</p>
            </sp>
            <sp xml:id="SDZ3-Redna-22-2003-01-28.sp150">

               <speaker>BRANKO KELEMINA:</speaker>

               <p>O vseh, aha. No, če pogledamo uskladitveni amandma k 7. členu, potem lahko ugotovimo,
               da naj bi s tem uskladitvenim amandmajem črtali besedilo <q>"osebam, mlajšim od 18 let"</q>.
               Vendar se potem sprašujem, kaj potem sploh pravzaprav ta prvi odstavek 7. člena
               oziroma v tretjemodstavku je to, pardon, v tretjem odstavku se besede <q>"mlajšim od 18
               let"</q> - ja, v redu, ni problema, nekaj sem pomešal, se opravičujem. No, pomenilo bi
               samo to mogoče, da je tudi prvi odstavek tega 7. člena, že tako govorimo, zelo čuden.
               Namreč, poglejte, ta prvi odstavek dejansko govori o tem, da 15-, 17-letni otrok v
               bistvu ne sme iti v trgovino in za mamo kupiti, recimo, dveh decilitrov ruma, ki ga
               bo mama potrebovala za peko krofov, recimo, enostavno ne bo smel. In četudi je v isti
               hiši, recimo, spodaj trgovina, ta otrok oziroma družina pa stanuje v tej isti hiši,
               recimo, da ne bi hodil čez cesto, da se ne bi poškodoval, niti v isti hiši v trgovino
               ne bo smel iti iskat dva decilitra ruma, da bi mama spekla krofe. Torej, to se mi zdi
               izredno čudna stvar, kaj šele, recimo, da bi sedemletnemu otroku to dovolili, ki prav
               gotovo tega ne bo pil, ampak sedemletni otroci so izredno pametni, samostojni in tako
               naprej in si tudi upajo iti v trgovino in tudi kako tako stvar kupiti, če mama na
               listek napiše, kaj naj prinese. Skratka, nesmisel, da večjega ne more biti.</p>
               <p>Potem, malo težko bo uresničiti tudi ta tretji odstavek 7. člena, <q>"prepovedana je
               prodaja alkoholnih pijač in pijač, ki so jim dodane alkoholne pijače oziroma pijače
               iz avtomatskih samopostrežnih naprav"</q>. To je po moji oceni tudi zelo čudna stvar.
               Dobro, zdaj, če ste se pač odločili, da v avtomatih oziroma samopostrežnih napravah
               ne bo smelo biti alkoholnih pijač, tudi prav, s tem se strinjam. Potem je nekako
               onemogočen dostop mlajšim do 18 let oziroma vsem, ki bodo hoteli na tak način
               kadarkoli priti do alkoholne pijače.</p>
               <p>Zdaj, če se opravičujem, ker nisem imel teh amandmajev pri roki bi trenutek predal
               besedo mojemu kolegu, potem se bom pa oglasil še naprej, če bom lahko. Hvala.</p>
            </sp>
            <sp xml:id="SDZ3-Redna-22-2003-01-28.sp151">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Kdo želi še besedo? Gospod Brenčič.</p>
            </sp>
            <sp xml:id="SDZ3-Redna-22-2003-01-28.sp152">

               <speaker>STANISLAV BRENČIČ:</speaker>

               <p>Hvala lepa še enkrat za besedo. No, prav gotovo, smo mi v poslanski skupini in sam
               osebno imel na izhodišču, ko so bili na decembrski seji predloženi vsi uskladitveni
               amandmaji, pomisleke zgolj zaradi vstopa z uskladitvenim amandmajem v 7. člen. To pa
               zato, ker je tudi dejansko to nekako glede na tekst, ki ga prinaša tretji odstavek
               sedmega člena, nekoliko vsebinski vstop v zakon. Zaradi tega sem seveda imel
               pomislek, da to ni povsem čista poslovniška rešitev, če hočemo poslovnik resnično
               jemati v ozir dobesedno. Vendar, glede na vsebino ali medsebojno usklajenost členov,
               pa je treba povedati, da je po tako rekoč končani tretji obravnavi evidentno nastalo,
               da je 7. člen nekonsistentno oziroma v neskladju s 15. in 16. členom, ki določa
               oziroma opredeljuje in določa kazenske določbe, in kot takšnega pa je prav gotovo
               treba uskladiti. In ne le to, da ni usklajen z obema tema dvema členoma, s tako
               zapisanim besedilom zakon tudi izgublja s tem tretjim odstavkom 7. člena osnovni
               namen ali koncept.</p>
               <p>Zato smo smatrali, potem ko smo se seveda soočili z dejstvom, kako je do tega prišlo,
               da je evidentno prišlo do tehnične napake, ki je bila zapisana pri zapisu
               dopolnjenega predloga zakon za drugo obravnavo in smo jo pač in poslanec in
               predlagatelj spregledali, da je v takem kontekstu vsaj zame razumljen - poslovnik
               oziroma peti odstavek 140. člena, da je pač potrebno to uskladitev napraviti.
               Nasproti temu je seveda postopek samo ta, da se danes vrnemo potem na matično delovno
               telo. Matično delovno telo predlaga sklep, da zakon ni primeren, se zakon zavrne in
               predlagatelj bo prinesel nov zakon s takšnim tekstom, kot ga zdaj želimo doseči z
               uskladitvenim amandmajem.</p>
               <p>Zato bomo mi uskladitvene amandmaje podprli v celoti, poslanska skupina. Treba pa je
               ob tem povedati to, danes smo imeli tudi poslovniško komisijo na to temo, da bi bilo
               dobro, ko se bo poslovnik kakorkoli spreminjal, tudi nekoliko bolj doreči vsebino
               petega odstavka 140. člena ins tem bodo take dileme dobesedno nakazane oziroma jih bo
               mogoče z uskladitvenim amandmajev tudi odpravljati. Bomo podprli amandma in mislim,
               da je potrebno, da plenum te amandmaje danes podpre in zakon sprejmemo. Hvala.</p>
            </sp>
            <sp xml:id="SDZ3-Redna-22-2003-01-28.sp153">

               <speaker>PODPREDSEDNIK VALENTIN POHOREC:</speaker>

               <p>Hvala vam. Še, kolega Branko Kelemina.</p>
            </sp>
            <sp xml:id="SDZ3-Redna-22-2003-01-28.sp154">

               <speaker>BRANKO KELEMINA:</speaker>

               <p>Hvala lepa. Poglejte, tudi k 9. členu bi pokomentiral tole, ta amandma, ki je pred
               nami.</p>
               <p>In sicer bi vprašal gospoda Kebra - ker ima ogromno idej pač, bo prav gotovo tudi
               vedel na to vprašanje odgovoriti - kje v Sloveniji sedaj obstaja šola, na podlagi
               katere se bodo naši učenci oziroma ti gostinci naučili domnevati, kdo bo odnesel, dal
               pijačo, recimo posredoval neki tretji osebi? Kje je ta šola sedaj - jaz bi rad vedel.</p>
               <p>Imam nekaj kolegov, prijateljev, ki jih poznam od tistih, ki imajo take gostinske
               lokale, do tistih, ki so tam notri zaposleni, in ne vem, kam naj jih pošljem v šolo,
               da se bodo naučili domnevati pa prepoznavati osebe, ki naj bi bile potencialni
               prinašalci alkoholne pijače nekomu drugemu itd. Teh domnev je tudi v še nekaterih
               drugih členih kar nekaj. Bi vas prosil, vljudno, če mi poveste, kje je ta šola za
               ugotavljanje domnevnosti itd.</p>
               <p>Skratka, mislim, da gre tukaj za tako nedorečene stvari, da jih v praksi ne bo mogoče
               izvajati. Lepo vas prosim, zakaj to počnete in silite nekoga, reveža, ki se bori za
               vsakdanji kruhek ubogi, da bo ugotavljal, ali domnevno nekdo želi pijačo posredovati
               nekomu drugemu ali domnevno mogoče ni pijan itd. On naj sedaj to ugotavlja! Kje so te
               šole, tomi povejte! No, to so taki nesmisli. Če, ne znate drugače zapisati, potem
               rajši ne zakona pisati, lepo vas prosim.</p>
               <p>Ta zakon je eden tistih zakonov - jaz sem že povedal, ki sicer ima dobre elemente v
               sebi, in je prav, da ga imamo, tudi neke stvari bi bilo treba urediti, ampak ima
               toliko nesmislov, ki ste jih pobrali iz celotne evropske ureditve vseh držav, ki
               imajo te stvari na kakršenkoli način urejen. Najslabše stvari ste ven pobrali, po
               moji oceni, najslabše. In s tem se vi mislite se boriti proti pitju alkohola -
               prekomernemu pitju, pardon.</p>
               <p>Ker če se hočemo boriti proti pitju alkohola, potem moramo prepovedati proizvodnjo.
               Sedaj, pa ne vem, jaz sem takoj za to, jaz sem takoj za to, da prepovemo proizvodnjo
               vseh alkoholnih pijač v Sloveniji, samo ne vem, če je slovenska družba, pa država
               Slovenija na to pripravljena, dr. Keber. Verjetno ne, mi govorimo seveda o kulturnem
               pitju vseh pijač, tudi alkoholnih - takšnih in drugačnih. Prekomernega pitja pa s
               takimi nesmisli, kot ste jih tukaj napisali, v tem zakonu, ne bomo rešili; mogoče
               kakšno malenkost, ampak veliko pa ne, bojim se, da bomo celo povečali.</p>
               <p>Skratka, prosil bi vas za obrazložitev če lahko, vljudno seveda - priznam, da sem
               ciničen, ampak vseeno, gre za tako nedorečene stvari, da se bojim, kako jih bomo v
               praksi uresničili. Samo za to gre. Se opravičujem. Prosim odgovor. Hvala.</p>
            </sp>
            <sp xml:id="SDZ3-Redna-22-2003-01-28.sp155">

               <speaker>PODPREDSEDNIK VALENTIN POHOREC:</speaker>

               <p>Še želi kdo besedo? Minister, želite besedo za to pojasnilo?</p>
            </sp>
            <sp xml:id="SDZ3-Redna-22-2003-01-28.sp156">

               <speaker>DR. DUŠAN KEBER:</speaker>

               <p>Torej, lahko odgovorim, čeprav smo o tem že razpravljali in to ni danes vprašanje
               uskladitvenega amandmaja.</p>
               <p>Oseba, ki kaže očitne znake opitosti od alkohola, seveda z nadaljevanjem pitja
               škoduje lastnemu zdravju. Imamo smrtne primere prevelike opitosti od alkohola. Očitna
               opitost je seveda vsebinsko tista opitost, ki jo sodržavljan prepozna, če je ni
               prepoznal, pač te opitosti ni bilo oziroma ni bilo očitne opitosti. Tako bomo to
               oziroma bo inšpektor, če bo to kršitev zaznal, bo o njej ocenjeval po okoliščinah.
               Nedvomno pa gre za poskus ali pa željo, da bi gostinci,natakarji, nadaljevali s
               ponujanjem alkohola osebam, ki so dejansko že na robu nemoči, ki potem po odhodu iz
               gostilne obležijo v mrazu v parkih in tako naprej. Skratka, ta stavek, ta zaveza je
               osebna presoja vsakega posameznika in vezana je na tisto, ko vsak državljan, upam si
               trditi, že od otroških let naprej, žal, ker je pitje tako množičen pojav, že od
               otroških let dalje ve, kaj je očiten znak opitosti od alkohola. Hvala lepa.</p>
            </sp>
            <sp xml:id="SDZ3-Redna-22-2003-01-28.sp157">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Zmago Jelinčič Plemeniti.</p>
            </sp>
            <sp xml:id="SDZ3-Redna-22-2003-01-28.sp158">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Mislim, da o uskladitvenih amandmajih nima smisla
               izgubljati besed, tako pravzaprav kot nima smisla izgubljati besed o tem zakonu na
               sploh.</p>
               <p>Zakon je prohibicijski, ki bo pripeljal v Slovenijo dosti več škode, kot naj bi je
               odpeljal iz Slovenije. Škodo bo pripeljal predvsem na tistem področju, ki se mu reče
               kljubovanje. S prepovedjo točenja alkoholnih pijač se bo poraba alkoholnih pijač
               povečala. S prepovedjo se bo povečala proizvodnja <q>"na črno"</q> pridelanega alkohola in
               alkoholnih pijač. Država bo na ta način dobila manj v blagajno, kajti več bo šlo
               naprodaj <q>"postrani"</q>. Skratka, prohibicijo smo že imeli v novejši zgodovini v
               Združenih državah Amerike in videlo se je, kam je pripeljala - do razcveta kriminala,
               alkoholizma ni izkoreninila, še več, vrniti so morali normalne mere, take kot so
               pravzaprav po Evropi. Prohibicijo imamo, recimo, na Švedskem in ravno tam je največja
               stopnja alkoholikov v Evropi. Ne vem, kaj je vodilo našega ministra k temu zakonu,
               mislim pa, da je zakon sam po sebi slab, nedodelan, škoduje slovenski državi, škoduje
               slovenskim ljudem, škoduje slovenskemu gospodarstvu in škoduje tudi slovenski
               avtohtoni kulturi, kamor kozarček vedno je spadal in bo spadal. In vedite, gospod
               minister, tudi sam ga bom še zvrnil, z največjim veseljem in še z večjim veseljem. In
               ravno tako ga bodo zvrnili tudi drugi, tisti, ki ga do zdaj niso. Ampak bodo rekli,
               oho, če je pa zadeva prepovedana, to je pa nekaj zanimivega, dajmo poskusiti. In
               namesto dabomo imeli zdaj - da se bo vedelo, kje so tisti, ki pijejo alkohol iz
               steklenice, bomo zdaj imeli osnovnošolske fante, ki se bodo skrivali po raznih kotih
               s steklenicami v rokah in <q>"ga bodo cukali"</q>. Do zdaj tega nismo imeli. Če je bilo kaj
               takega, so bili to izjemni primeri. Zdaj se bojim, da bo to postalo praksa.</p>
               <p>Mislim, da je zakon sam po sebi slab in bedast in da ga ne bi smeli sprejeti. Ravno
               takšni so pa tudi ti uskladitveni amandmaji. Vse skupaj me spominja na nekaj takega,
               kot če bi šel gozdni požar gasiti s kanglico za zalivanje rož. Hvala lepa.</p>
            </sp>
            <sp xml:id="SDZ3-Redna-22-2003-01-28.sp159">

               <speaker>PODPREDSEDNIK VALENTIN POHOREC:</speaker>

               <p>Hvala. Branko Kelemina želi še enkrat besedo.</p>
            </sp>
            <sp xml:id="SDZ3-Redna-22-2003-01-28.sp160">

               <speaker>BRANKO KELEMINA:</speaker>

               <p>Hvala lepa. Poglejte, spoštovani minister, z vsem spoštovanjem do vaših naporov in
               tako naprej, če sem zelo vljuden, ampak resnično se mi zdi, da je nemogoče neki
               natakarici ali natakarju, ali komurkoli, ali prodajalki, prodajalcu na kakšen način
               ugotoviti domnevo, da bo neka tretja oseba, ki je prišla, recimo, v lokal ali
               kakorkoli, kupila nek alkohol, zato da ga bo nesla neki tretji osebi, ki je mogoče
               celo zunaj lokala ali kjerkoli, da bi ugotovila, ali je to res ali ni. Te domneve, če
               so ljudje vsaj približno normalni, recimo, ne morejo ugotoviti. Ne morejo ugotoviti!
               In če bo slučajno inšpektor to videl, da je zunaj pred trgovino - povem primer - stal
               klošar, ki je totalno opit, recimo, pa mu bo pijačo prinesel nekdo iz trgovine -
               mogoče tudi neosveščen človek, ker ne bo poznal zakona, ali pa kako drugače še
               neopit, recimo; kdorkoli že - in posredoval temu opitemu klošarju ali komurkoli že,
               bo prodajalka kaznovana. To ne more biti. Če vi pravite, da ne bo<gap n="..."/> Drugo je,
               recimo, na <q>"licu mesta"</q>, če nekje vidiš v lokalu, pa da bo on rekel tistemu, da bo
               prodajalka slišala: <q>"Ti mi naroči en kozarec, ker jaz ne smem dobiti, ker meni noče
               dati."</q> To je druga stvar. In če to inšpektor zraven sliši in natakarica sliši takšen
               pogovor in celo potem prekrši zakon in da je inšpektor zraven, takrat bi jaz
               domneval, da je upravičen zaračunati kazen. Drugače pa pod nobenim pogojem ne. Če to
               tako mislite, naj bo, ampak mene malo kot objektivnega človeka, ki stvari gleda tako,
               kot se dejansko v življenju dogajajo, malo skrbi, da ne bi prišlo mogoče do zlorabe s
               strani inšpektorja in da bi zaračunavali tem ubogim ljudem tam v teh lokalih, ki se
               borijo za svojo eksistenco, da bi bili zaradi tega oškodovani. Samo toliko. Hvala
               lepa.</p>
            </sp>
            <sp xml:id="SDZ3-Redna-22-2003-01-28.sp161">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Izčrpali smo razpravo. Ker ne vidim več želje po dodatni razpravi, bomo
               o teh amandmajih odločali v skladu z dnevnim razporedom dela državnega zbora ob 18.10
               uri. S tem prekinjam 9. točko dnevnega reda. Ob 16.50 bomo prešli na 10. točko
               dnevnega reda - predlog zakona o spremembah in dopolnitvah zakona o odlikovanjih
               Republike Slovenije. Hvala za sodelovanje.</p>
               <stage type="time">(Seja je bila prekinjena ob 16.20 uri in se je nadaljevala ob 16.50 uri.)</stage>
            </sp>
            <sp xml:id="SDZ3-Redna-22-2003-01-28.sp162">

               <speaker>PODPREDSEDNIK VALENTIN POHOREC:</speaker>

               <p>Prehajamo na <title>10. TOČKO DNEVNEGA REDA - PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ODLIKOVANJIH REPUBLIKE SLOVENIJE.</title>
               </p>
               <p>Lepo prosim, da končate individualne razprave, da lahko začnemo z delom.</p>
               <p>Predlog zakona je v obravnavo zboru predložila skupina poslancev s prvopodpisanim
               Zmagom Jelinčičem Plemenitim. V zvezi s tem zakonom je skupina enajstih poslancev s
               prvopodpisanim mag. Andrejem Vizjakom zahtevala, da državni zbor opravi splošno
               razpravo. Besedo dajem predstavniku predlagateljev predloga zakona za dopolnilno
               obrazložitev. Gospod Zmago Jelinčič Plemeniti, imate besedo.</p>
            </sp>
            <sp xml:id="SDZ3-Redna-22-2003-01-28.sp163">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Kolegice in kolegi! Pred nami je pravzaprav zakon o
               spremembi zakona o odlikovanjih, ki je bil sprejet že daljnega leta 1995. Od takrat
               imamo Slovenci že zakon, ki ureja to zadevo, vendar pa je v tem zakonu bilo sprejetih
               nekaj nekonsistentnosti, ki jih popravljam s tem zakonom o spremembi zakona. Pri tem
               gre zgolj za kratke in majhne spremembe v štirinajstih členih.</p>
               <p>Ena najbolj bistvenih sprememb je ta, da je zakon, kakršen je bil v uporabi,
               onemogočal uporabo novih odlikovanj, ki jih je sprejela vlada in jih je tudi objavila
               v Uradnem listu Republike Slovenije tudi že leta 1995, in sicer marca meseca. Še
               vedno se deli tako imenovan znak svobode oziroma samostojnosti Slovenije, ki je
               pravzaprav z oddaljenostjo od dogodka, zaradi katerega je bil ustanovljen, pravzaprav
               izgubil vsako težo. Poleg tega se to odlikovanje deli oziroma se je delilo že tako po
               dolgem in počez, tako nekonsistentno, tako nedodelano in nepremišljeno, da je tudi
               izgubilo vsako težo in veljavo.</p>
               <p>Druga stvar, ki je pomembna v tem zakonu o spremembi zakonodaje, pa je ta, da
               popravlja določene zadeve v osnovnem zakonu, in sicer, da piše, da so odlikovanja po
               tem zakonu tista, ki se jih ne sme izdelovati ali nositi. Namreč, v osnovnem zakonu
               piše, da je prepovedano nositi vse, karje podobno odlikovanjem nasploh. To pomeni, da
               bi lahko bila vsaka ženska, ki nosi broško, kazensko preganjana in sankcionirana.
               Pomeni, da bi pravzaprav zaradi specifičnih oblik odlikovanj bilo prepovedano nositi
               večino nakita in v nekaterih primerih tudi podveze, če jih katera dama še nosi,
               namreč v Angliji poznamo red hlačne podveze. Da se izognemo tej nesmiselni dikciji,
               sem tudi predlagal to spremembo zakona v 12. členu, kjer se potem dodajo besedice, da
               to velja za odlikovanja po tem zakonu.</p>
               <p>Če bi kdo <q>"osporaval"</q> in rekel, da bomo s tem zakonom o spremembi zakona onemogočili
               tistim, ki so dobili zlati, srebrni ali častni znak Republike Slovenje, to ni res. Ta
               znak ostaja v veljavi. To je v skladu z že sprejetim zakonom in ti znaki ostanejo, se
               nosijoin ne izgubijo nič na svoji teži. Gre samo za to, da v določenih obdobjih se
               določenih odlikovanj ne podeljuje več.</p>
               <p>Konec koncev, navkljub temu da še vedno velja odlikovanje heroja bivše države in tudi
               v Sloveniji odlikovanje heroja, ima še vedno enako težo, kot jo je imelo ob
               podelitvi, se tega odlikovanja ne podeljuje več.</p>
               <p>Skratka, smiselno je, da se zakon sprejme. Da nimamo več dvojne zakonodaje na tem
               področju, ampak da imamo eno urejeno zakonodajo. V prejšnji državi tega ni bilo
               mogoče izpeljati zaradi zahtev iz kabineta predsednika države gospoda Kučana. Mislim,
               da zdaj lahko to zadevo uredimo. Hvala lepa.</p>
            </sp>
            <sp xml:id="SDZ3-Redna-22-2003-01-28.sp164">

               <speaker>PODPREDSEDNIK VALENTIN POHOREC:</speaker>

               <p>Hvala za to dopolnilno obrazložitev. Predstavnikov vlade ni navzočih, da bi jim dal
               besedo, zato bomo šli na predstavitev stališč poslanskih skupin po predlogu zakona.
               Dajem besedo Francu Lenku za stališče poslanske skupine DeSUS. Prosim.</p>
            </sp>
            <sp xml:id="SDZ3-Redna-22-2003-01-28.sp165">

               <speaker>FRANC LENKO:</speaker>

               <p>Hvala za besedo predsedujoči, spoštovane poslanke, spoštovani poslanci.</p>
               <p>Moj prispevek bi bil bolj splošen, in sicer že uvodničar oziroma predlagatelj,
               gospod Jelinčič, je omenil, da je ta zakon že od leta 1995 in njegov namen je, da ga
               spremeni in dopolni, da bo tudi bolj uporaben.</p>
               <p>Da spremembam in dopolnitvam predloga zakona vlada Republike Slovenije ne
               nasprotuje, pa tudi posebej ne podpira, podala pa je vendar svoje mnenje k posameznim
               členom, iz tega lahko sklepamo, da bo tudi vlada sodelovala s svojimi amandmaji in
               tako prispevala, da bomo na koncu le prišli do enega uporabnega zakona.</p>
               <p>Da se zakon o odlikovanjih Republike Slovenije po osmih letih veljavnosti v praksi ne
               uporablja, temveč se je vsa ta leta po osamosvojitvi, kot smo že iz uvodne
               obrazložitve slišali, uporabljal le zakon o odlikovanjih, kot je častni znak svobode
               Republike Slovenije. Zdi se, da se je z uporabo in podeljevanjem odlikovanj po zakonu
               o odlikovanjih častni znak svobode Republike Slovenije vsa politika odlikovanj zožila
               le na zaslužne ob osamosvojitvi Republike Slovenije. Prezrla pa je mnoge druge, tudi
               zaslužne državljane, pri razvoju demokracije, kulture, gospodarstva, športa,
               zdravstva, šolstva, dela in humanitarnih organizacijah in drugih družbeno koristnih
               organizacijah, društvih in na mnogih drugih področjih našega življenja. Samo
               odlikovanje častni znak svobode pa je s preveliko množico odlikovalcev izgubil na
               svoji vrednosti in pomenu.</p>
               <p>V poslanski skupini Demokratične stranke upokojencev menimo, da je predlog zakona
               dobra osnova, da ga v nadaljevanju z amandmaji primerno dopolnimo oziroma spremenimo
               ter da se bo po sprejetju tudi v praksi uporabljal. Hvala lepa.</p>
            </sp>
            <sp xml:id="SDZ3-Redna-22-2003-01-28.sp166">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Jožef Jerovšek bo podal stališče poslanske skupine social-demokratov
               Slovenije.</p>
            </sp>
            <sp xml:id="SDZ3-Redna-22-2003-01-28.sp167">

               <speaker>JOŽEF JEROVŠEK:</speaker>

               <p>Hvala lepa. Gospod podpredsednik, spoštovane kolegice in kolegi.</p>
               <p>Državna odlikovanja v pomembnem segmentu kažejo na stanje v državi oziroma odnos
               države do tistih osebnosti in ljudi, ki so si s svojim delovanjem zaslužili državno
               odlikovanje. Zaradi tega moramo povedati, da sem presenečen, da pri temi tega zakona
               ne sodelujejo tudi predstavniki vlade, da se ne vključujejo v splošno razpravo, kajti
               mislim, da bi bilo to koristno.</p>
               <p>Na področju podeljevanja državnih odlikovanj je zadnji čas, da se vzpostavi
               preglednost, red in dostojanstvo države ter da se odpravijo nejasnosti pri
               podeljevanju državnih odlikovanj. Zaradi tega razloga smo zainteresirani tudi za ta
               predlog, da se pač pride do neke enotne politike podeljevanja državnih
               odlikovanj.</p>
               <p>V samostojni Sloveniji imamo dva zakona o državnih odlikovanj: zakon o odlikovanju
               častni znak Republike Slovenije in zakon o odlikovanjih Republike Slovenije, ker je
               bilo ugotovljeno, da zgolj zakon o častnem znaku ni mogoče izkazati vseh zaslug za
               slovenski narod, za slovensko državo. Vendar pa se leta 1995 sprejeti zakon o
               odlikovanjih ne uporablja oziroma ga bivši predsednik države ni uporabljal in ni
               podelil nobenega odlikovanja po tem zakonu. Pri tem se ne ve, zakaj bivši predsednik
               zakona ni želel izvajati, ali ga je omejeval pri njegovi precej politično selektivni
               izbiri oblikovalcev ali pa so drugi vzroki.</p>
               <p>Dejstvo je tudi, da je pri podeljevanju odlikovanj, pri podeljevanju časnih znakov
               prišlo do inflacije podeljevanja, še v posebej zadnjih mesecih predsedovanja bivšega
               predsednika. S tem se je precej razvrednotilo priznanje, ki bi se smelo podeljevati
               izključno za zasluge pri obrambi svobode in uveljavljanja suverenosti. Kot so že moji
               pred govorniki omenili, se je podarovalo po dolgem in po čez in je izgubilo težo, kar
               je pravzaprav žalostno in škoda, da se je to zgodilo.</p>
               <p>Sredi takega stanja in anomalij ko so najvišja odlikovanja za zasluge pri obrambi
               svobode in uveljavljanju suverenosti po neznanem kriteriju dobili tudi, na primer
               takšni, kot je kontraverzni multimulijonar Soros, je seveda nujno, da se pri
               podeljevanju državnih odlikovanj uvede dosleden pristop na podlagi zakona. Zaradi
               tega upamo, da je možno s predlaganim zakonom ob primernih izboljšavah priti do
               primerne ureditve tega področja.</p>
               <p>Zanimivo in koristno bi bilo, če bi se do temeljnega zakona in do sprememb zakona,
               ki ga danes obravnavamo, opredelil tudi sedanji predsednik države. Zato, da bo v
               končno sprejemanje prišel domišljen zakon, pa ni dobro pretirano hitenje, potrebuje
               se primeren čas za vložitev amandmajev, da bo v končni obliki zakon res ustrezal
               potrebam države.</p>
               <p>V Socialdemokratski stranki se ne strinjamo z določbo 13. člena predloga zakona, ki
               predvideva, da se z dnem uveljavitve zakona neha podeljevati zlati, srebrni častni
               znak Republike Slovenije, ki se podeljuje za zasluge pri obrambi svobode in
               uveljavljanju suverenosti. Menimo namreč, da so še verjetno ljudje, ki si takšen znak
               zaslužijo, vendar, kot smo že omenili, je to treba uporabljati zelo selektivno in
               zaradi tega ni potrebe, da se podeljevanje tega znaka ukine, ampak da se s tem
               zakonom, ki je predlagan, podeljujejo času primerna priznanja.</p>
               <p>Poleg tega bi opozoril še na eno zadevo, ki bi jo bilo vredno premisliti v 15. členu
               temeljnega zakona. 15. člen pravi: <q>"Predsednik republike lahko odvzame odlikovanje,
               če je odlikovanec s pravnomočno sodbo sodišča obsojen na kazen zapora za kaznivo
               dejanje zoper človekove pravice in svoboščine."</q> In tako naprej. To je, kot pravim, v
               temeljnem zakonu vsebovano. Ni pa vsebovano, kdaj nekdo ne sme dobiti odlikovanja, če
               se je pregrešil v svojem življenju zoper človekove pravice in svoboščine, ker vemo,
               da so bili tudi taki primeri, da so dobili odlikovanje tudi osebe, ki so bili člani
               nekih sodnih senatov, ko se je obsojalo na smrt nedolžne ljudi, katere so seveda bile
               razveljavljene, bi bilo morda pametno, da razmislimo, da se izognemo takšnim
               možnostim, da se tudi mogoče navede to - žal to izhaja iz neprimerne prakse, vendar
               vseeno.</p>
               <p>Torej, kot smo že omenili, mi na nek način podpiramo ta zakon s pripombo, da ga je
               treba primerno dodelati, v tem primeru menimo, da bi lahko dobili solidno osnovo za
               podeljevanje državnih odlikovanj. Hvala lepa.</p>
            </sp>
            <sp xml:id="SDZ3-Redna-22-2003-01-28.sp168">

               <speaker>PODPREDSEDNIK VALENTIN POHOREC:</speaker>

               <p>Hvala. Stališče poslanske skupine Združene liste socialnih demokratov bo podala mag.
               Majda Potrata. Prosim.</p>
            </sp>
            <sp xml:id="SDZ3-Redna-22-2003-01-28.sp169">

               <speaker>MAG. MAJDA POTRATA:</speaker>

               <p>Hvala za besedo, spoštovani gospod predsedujoči. Spoštovane poslanke in poslanci!
               Predlog zakona o spremembah in dopolnitvah zakona o odlikovanjih naj bi po mnenju
               predlagateljev odpravil številne nejasnosti v zvezi z nošenjem, podeljevanjem,
               dedovanjem in prodajo odlikovanj. Predvsem pa naj bi odpravil dvojno politiko pri
               podeljevanju. Še več, nesprejemljivo se jim zdi, da se zakona o odlikovanjih iz leta
               1995 ne izvaja, podeljevanje častnega znaka svobode Republike Slovenije pa naj bi
               bilo v neskladju s pozitivno slovensko zakonodajo.</p>
               <p>V poslanski skupini Združene liste socialnih demokratov menimo, da predlagana novela
               zakona o odlikovanjih ne razrešuje temeljne dileme, in sicer, kako spremeniti
               obstoječi zakon, da bo primeren za uresničevanje. Tega si vsekakor ne predstavljamo
               tako, da bi dosedanje odlikovanje, to je častni znak svobode Republike Slovenije v
               treh stopnjah, preprosto prenehali podeljevati. Nesprejemljiva se nam namreč zdi
               trditev, da častni znak svobode Republike Slovenije ne bo izgubil svoje pozicije,
               teže in veljave, četudi se ne bo več podeljeval, saj bo ostal najvišje državno
               odlikovanje. Primerjava z nekaterimi odlikovanji iz preteklosti ni ustrezna, ker gre
               v tem primeru za odlikovanje, ki se kot edino podeljuje v novi državi, in merila za
               njegovo podeljevanje niso izgubila teže. Poleg tega gre za nekaj, kar je vezano na
               drugačen prostor in čas. Odlikovanje častni znak svobode ima simbolno vrednost in je
               eden od državnih simbolov, za katere velja, da se ne morejo nenehno spreminjati,
               ampak jim daje dodatno vrednost tudi njihova trajnost. Zato morajo biti predlogi za
               spremembe temeljito premišljeni in pretehtane vse njihove posledice. Nenazadnje si je
               težko predstavljati, da bi odlikovanci obrazložitev, kakršna je zapisana v predlogu,
               sprejeli z razumevanjem in brez začudenja, če se izrazim kar se da litotično.</p>
               <p>Nejasno je tudi, kako bo to vplivalo na določbo 3. člena, po kateri predsedniku
               pripada najvišje odlikovanje. Soglašamo, da je treba urediti izdelavo in promet s
               celotami odlikovanj za potrebe muzejskih zbirk, na primer, se pa seveda zastavlja
               vprašanje, kakšen obseg izdelave odlikovanj za zbiralce so imeli predlagatelji v
               mislih glede na njihovo omembo pričakovanega priliva sredstev od prodaje odlikovanj,
               ki naj bi se od tistih, namenjenih odlikovancem, ločevala samo po posebni črkovni
               kodi.</p>
               <p>Premalo domišljen in zato tudi nesprejemljiv se zdi predlog za vpeljavo privilegijev,
               pravic in finančnih nadomestil. Zato preseneča trditev, da zakon ne bo zahteval
               nobenih dodatnih finančnih sredstev iz proračuna Republike Slovenije.</p>
               <p>Ob teh treh temeljnih pomislekih v zvezi s predlaganim zakonom ostajajo ob robu še
               nekatere druge pomanjkljivosti, denimo, vključitev statutov v zakon. Ne razrešuje pa
               vprašanj, povezanih s postopki za podeljevanje odlikovanj, imenovanjem komisije in
               odgovornostjo ministrstev za predloge, da bi se zagotovil sistem za ocenjevanje
               zaslug, ki so osnova za podelitev odlikovanj. Razmerje med ustreznimi in
               sprejemljivimi rešitvami ter neustreznimi in premalo domišljenimi je tako v prid
               slednjih. Temeljna dilema torej ostane: ali predlaganje spremembe in dopolnitve
               zakona o odlikovanjih sedanji zakon toliko izboljšujejo, da jih je kljub omenjenim
               pomislekom v drugi obravnavi mogoče spremeniti in doseči napovedani cilj, ali pa je
               bolje pripraviti novo besedilo, s katerim bomo dobili uresničljiv zakon o
               odlikovanjih.</p>
               <p>V poslanski skupini Združene liste socialnih demokratov menimo, da je boljša druga
               možnost. Zato tudi menimo, da predlagani zakon ni primeren za drugo obravnavo.
               Hvala.</p>
            </sp>
            <sp xml:id="SDZ3-Redna-22-2003-01-28.sp170">

               <speaker>PODPREDSEDNIK VALENTIN POHOREC:</speaker>

               <p>Hvala. Stališče Slovenske ljudske stranke bo podal kolega Jurij Malovrh. Prosim.</p>
            </sp>
            <sp xml:id="SDZ3-Redna-22-2003-01-28.sp171">

               <speaker>JURIJ MALOVRH:</speaker>

               <p>Gospod podpredsednik, hvala lepa za besedo. V uvodni obrazložitvi gospoda
               poslanskega kolega Zmaga Jelinčiča je pravilna ugotovitev, da vlada zmeda na tem
               področju. In tudi drugo: mi ugotavljamo, da kot družba ali kot država premalo
               naredimo za ljudi, ki naredijo ali za narod ali za državo nekaj več,kot jim nalaga
               njihovo delo. Če se ozremo malce nazaj v zgodovino, v antiko ali pa v srednji vek,
               vidimo, da so takrat še kako znali povzdigniti ljudi, ki so naredili nekaj več: ali s
               častnimi naslovi, ali z odlikovanji, takšnimi ali drugačnimi, ali pa tudi z
               materialno podelitvijo priznanja.</p>
               <p>Tudi nekdanja Jugoslavija je imela cel kup priznanj. Mislim, da jih je bilo podanih
               okoli 30 milijonov, da je v povprečju skorajda vsakdo dobil priznanje in pol. Jaz
               moram reči, da ga nisem dobil, pa ne vem, zakaj, kajti po tej matematični metodi bi
               skoraj vsakemu pripadalo.</p>
               <p>Tudi novi zakon o odlikovanjih velja že skoraj sedem let, pa vendar se še vedno
               uporablja deset let stari zakon in kot je bilo že rečeno, da so to še vedno
               neustrezna odlikovanja.</p>
               <p>V tem zakonu pogrešamo tudi nekaj zadev. In sicer, pogrešamo protokol o podelitvi,
               potem pogrešamo tudi pravice in privilegije iz zakona, ki niso dovolj definirane. Je
               sicer v poglavju zapopadeno, pa vendar te zadeve niso dovolj definirane. Potem je
               premalo definirano oziroma je preveč nejasnosti z nošenjem in kaj je z odlikovanji po
               smrti odlikovanca in premalo preciziran je tudi odvzem: kdaj in kako.</p>
               <p>Stališče poslanske skupine je sicer takšno, glede na koalicijsko pogodbo, ki določa,
               da bo koalicija v državnem zboru podprla le tiste predloge zakonov, ki jih vložijo
               poslanci opozicije, v katerih se bo potrebno predhodno uskladiti po predvidenem
               postopku. Vlada je do konca maja 2002 v državni zbor poslala pismeno mnenje, iz
               katerega izhaja, da zakonu načelno ne nasprotuje, da pa ima kar nekaj konkretnih
               pripomb k posameznim členom.</p>
               <p>Če torej izhajamo iz navedenih dejstev, bo naša poslanska skupina v prvi obravnavi
               podprla predlog zakona, z zadržkom, da so nekatere predvidene rešitve nepotrebne,
               nekatere bi bilo treba doreči, jih tehtno premisliti, jih tudi spremeniti, zlasti pa
               povečati število različnih odlikovanj, na kar je opozorila tudi poslanska skupina
               DeSUS. Hvala lepa.</p>
            </sp>
            <sp xml:id="SDZ3-Redna-22-2003-01-28.sp172">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Še enkrat dajem besedo Zmagu Jelinčiču Plemenitemu za stališče Slovenske
               nacionalne stranke. Prosim.</p>
            </sp>
            <sp xml:id="SDZ3-Redna-22-2003-01-28.sp173">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Kar nekaj zanimivih izjav je bilo danes danih in
               moram povedati, da se z večino teh zadev strinjam. Predvsem se strinjam s tem, da je
               ogromno ljudi, ki so zaslužili odlikovanja in ki jih niso dobili. Kajti niso jih
               dobili zaradi tega, ker ustreznih odlikovanj ni bilo oziroma se niso podeljevala in
               ker niso bili politično primerni za tistega, ki je podeljeval odlikovanja. Treba je
               povedati, da je na ministrstvu za notranje zadeve prek sto ljudi, ki čakajo nekaj let
               na podelitev ustreznih odlikovanj, in vendar še ni nič od tega.</p>
               <p>Kar se tiče nošenja odlikovanj, nošenje odlikovanj odrejajo statuti odlikovanj, zato
               je tudi tu predlog, da statut postane del zakona. Tudi nekatere druge v zvezi s
               podeljevanjem in podelitvijo odlikovanj odrejajo statuti odlikovanj, zato je tudi v
               7. členu - pravi, <q>"9. člen se spremeni tako, da se doda nov odstavek, ki se glasi:
               'Statuti odlikovanj so del tega zakona.'"</q></p>
               <p>Ne bi rekel, da je premalo odlikovanj. Namreč, odlikovanj je v tem primeru sedem,
               vendar pa se vsa ta odlikovanja lahko delijo za tri področja: za vojaško in
               varnostno, za civilno in za diplomatsko. To se pravi, v tem primeru jih je trikrat po
               sedem, enaindvajset. Mislim, da s tem zavzamemo kompleten diapazon, in to je takratna
               vlada že tudi razumela.</p>
               <p>Zanimivo pa je bilo tisto, kar je govorila predstavnica Združene liste. Jasno mi je,
               da je morala govoriti tisto, kar so ji naročili, in tisto, kar je naročil spoštovani
               bivši predsednik države, da se nič ne sme spreminjati, da se morajo deliti še naprej
               ta odlikovanja, po možnosti tudi z enakih izhodišč kot do zdaj. Bi pa opozoril samo
               na nekaj napak. Prvič, to ni novela zakona, ampak je zakon o spremembi zakona. Gre za
               zakon, ki samo popravlja določene neusklajenosti in nedodelanosti. Čudno se mi zdi,
               da je v svojem izvajanju kot naslednica komunistične partije negirala pravzaprav tudi
               obstoj reda narodnega heroja. Po drugi strani ji pa povem, da se tudi danes ne
               podeljuje več reda Franca Jožefa prve stopnje in vendar ima ta red svojo veljavnost v
               Avstriji in tudi v drugih državah kompletne Avstro-ogrske monarhije. In trajnost
               določenega odlikovanja ne daje vrednosti. Vrednost odlikovanju daje koncizno
               podeljevanjein ne podeljevanje kar tako, kar povprek in pa glede na lepoto oči, kakor
               se komu pač zazdi.</p>
               <p>V predlaganem zakonu o spremembi zakona se dodaja tudi novo poglavje <q>"pravice in
               privilegiji"</q>. Ne vem, kaj predstavnike Združene liste tako hudo boli, če bi nek
               odlikovanec najvišjega odlikovanja, ki - sem prepričan, jih ne bo toliko, kot jih je
               zdaj, ne bo jih dvesto ali tristo, ampak jih bo zgolj nekaj - če ima ta odlikovanec
               na primer zastonj železniško vozovnico po Sloveniji. Kajti letalske vozovnice po
               Sloveniji zastonj tako ali tako ne more imeti, ker je Slovenija premajhna, da bi
               imeli notranji letalski promet, ladijskega prometa znotraj Slovenije pa tudi
               nimamo.</p>
               <p>Zato mislim, da bi bilo smiselno, če bi v Združeni listi vzeli v roko tematiko
               zakona o spremembi zakona in ga predelali, ne pa da bi se odločali z nivoja
               oponiranja oziroma nasprotovanja nekemu poslancu iz opozicije. Hvala lepa.</p>
            </sp>
            <sp xml:id="SDZ3-Redna-22-2003-01-28.sp174">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Moram vas opomniti gospod Jelinčič, da v predstavitvi poslanskih skupin
               ne gre polemizirati s stališči poslanskih skupin, ker to ni dovoljeno. In prosim, da
               se to prihodnjič ne dogaja. Dajem besedo Igorju Štembergerju, stališče Stranke
               mladih.</p>
            </sp>
            <sp xml:id="SDZ3-Redna-22-2003-01-28.sp175">

               <speaker>IGOR ŠTEMBERGER:</speaker>

               <p>Hvala za besedo. Kot je bilo že povedano, se v Sloveniji navkljub dejstvu, da obstaja
               že sedem let zakon o odlikovanjih, v praksi še do nedavnega uporabljal le zakon o
               odlikovanju - častni znak svobode Republike Slovenije.</p>
               <p>Na kakšen način in v kakšnem obsegu se je podeljeval, je predmet debate, ki ne sodi
               v današnjo razpravo. Vsekakor pa je omenjen dober argument za sprejetje dopolnitev
               obstoječega zakona o odlikovanjih, ki naj končno zaživi. K temu lahko veliko
               pripomore tudi nova oseba na funkciji predsednika republike. Ta še naprej ostaja
               tisti, ki z ukazom podeljuje odlikovanje. V Stranki mladih Slovenije se pridružujemo
               stališču predlagatelja, da je častni znak svobode Republike Slovenije, ki se je
               doslej podeljeval predvsem kot simbol osamosvojitve, izgubil aktualnost. Drži tudi,
               da je pametno odpraviti dvojno politiko pri podeljevanju odlikovanja, zato v stranki
               podpiramo predlog sprememb, vključno s spremembo 21. člena obstoječega zakona o
               odlikovanjih. Torej, da so odlikovanja zlati, srebrni častni znak svobode ne
               podeljuje več.</p>
               <p>Če zaključim, predlog sprememb zakona je primeren predlog in ga bomo v Stranki
               mladih podprli, glasovali bomo za nadaljevanje postopka. Za potrebne nebistvene
               popravke bo dovolj časa v nadaljnjem postopku in z malo dobre volje bomo lahko
               sprejeli oziroma naredili dober zakona. Če pa se bo dobro in predvsem primerno
               uporabljal, pa bo odvisno od volje ene same osebe, tako kot je bilo to doslej.
               Hvala.</p>
            </sp>
            <sp xml:id="SDZ3-Redna-22-2003-01-28.sp176">

               <speaker>PODPREDSEDNIK VALENTIN POHOREC:</speaker>

               <p>Hvala. In še stališče poslanskega kluba LDS. Gospa Majda Širca, prosim.</p>
            </sp>
            <sp xml:id="SDZ3-Redna-22-2003-01-28.sp177">

               <speaker>MAJDA ŠIRCA:</speaker>

               <p>Spoštovani. 13. maja 1999 je takratni državni zbor zavrnil predlog zakona, ki je
               identičen predlogu zakona, ki ga imamo sedaj pred seboj.</p>
               <p>Na ta predlog zakona, ki je bil maja 1999 zavrnjen in leta 1997 vložen, je dala
               negativno mnenje tako vlada, sekretariat za zakonodajo in pravne zadeve takrat, odbor
               za notranjo politiko pa ga je pogojno spustil v nadaljnjo obravnavo. Na koncu ga je
               državni zbor zavrnil.</p>
               <p>Dejstvo je, da so bile razprave takrat široke, sklepi obsežni, predlagatelj pa, ki
               je identični zakon z nekoliko bolj obogateno obrazložitev vendar dopolnil, ne pa z
               dodatno razčlenitvijo, ni upošteval takratnih sugestij tako sekretariata, vlade,
               odbora za notranjo politiko oziroma vlade.</p>
               <p>No, ampak sedaj smo leta 2002 in se soočamo še enkrat, mogoče v drugačnih
               okoliščinah, z istim predlogom, zato se pač ukvarjamo ponovno z njim.</p>
               <p>Izhajamo iz stališča, kot predlagatelj pravi, da imamo dva zakona, tistega iz leta
               1992 in tistega iz leta 1995, ki pač se ukvarjata z isto materijo in, ki se na
               določenih mestih podvajata oziroma določata različne tipe nagrad.</p>
               <p>Med letom 1992 in 1995 oziroma vmes je gospod Jelinčič, takrat še ne Plemeniti,
               izdelal statut odlikovanj, kot berem v obrazložitvi, leta 1995 tudi celostno podobo
               in podal idejo o uporabi starega simbola, simbola trojstva, rojstva kotlaške kulture
               uporablja na nakitu, ki so ga izkopali v Kranju. Tako berem v obrazložitvi.</p>
               <p>To, kar Jelinčiča Plemenitega moti, je dejstvo, da se vsi ti simboli ne uporabljajo,
               in s popravkom zakona želi odpraviti tako dvojnost uporabe obeh zakonov, torej
               predloga<gap n="..."/> Skratka, predlaga ukinitev odlikovanj zlati, srebrni in častni znak
               Republike Slovenije, ki se referirajo na osamosvojitev, s tem, da seveda pa ohrani
               odlikovanje za zasluge pri obrambi svobode in uveljavljanju suverenosti Republike še
               naprej.</p>
               <p>Pravzaprav naj bi bil še ključni zgolj ta člen, 13. člen prehodnih določb, ostali pa
               nekoliko manj ključni oziroma bolj redundantni, toda le na videz. Kajti, po drugi
               strani nekatere spremembe so v predloženem zakonu zgovorne. Tako naj bi bil
               predsednik republike deležen v prihodnje le enega, to se pravi najvišjega
               odlikovanja. Ne bi mu bila pa dostopna, recimo, medalja za hrabrost ali častno
               dejanje kot vsakemu smrtniku. Sploh ne tako nepomembna, in to za zbiratelje še sploh,
               pa je rešitev, s katero predlagatelj uvede možnost izdelave specializirane zbirke
               odlikovanj, ki se s posebno označbo razlikuje od uradnih. Ti posebni primerki, naj
               jih pogojno imenujem duplikati oziroma kopije, pogojno pravim, bi se lahko prodajali.
               Predlagatelj celo navaja, da bi to pomenilo obogatitev državne blagajne in povečanje
               proračuna, češ da je v tujini in doma precej zbirateljev, ki jih take zbirke
               zanimajo. Seveda je res, da če to kdo ve, zagotovo to ve naš predlagatelj.</p>
               <p>Nadalje, poslanec Jelinčič se nekoliko pošali, ko govori o možnem izigravanju
               veljavnega zakona, ki prepoveduje izdelovanje in nošenje znakov, ki imajo obliko ali
               videz odlikovanj. Določilo je seveda povsem samoumevno, ga pa seveda striktno oko
               seveda lahko tolmači po svoje, češ da bi lahko ženska, ki nosi hlačno podvezo, ki je
               podobna odlikovanju, bila na vsakem koraku kaznovana. No ja<gap n="..."/></p>
               <p>Nedvomno je, da si je predlagatelj nekako zakupil to področje, ampak nič hudega.
               Zakaj ne, če mu je kos. Namreč, izdelal je predloge simbolov in celostno podobo
               odlikovanj, kar pa je običajno v domeni stroke oziroma javnih razpisov in natečajev.
               S tem mu seveda ne odrekamo poznavalstva, izreka pa se seveda dvom v postopke, ki bi
               morali biti izpeljani na način iskanja najboljših možnih rešitev med različnimi
               strokovnimi ponudbami. Če to velja za najboljšega ponudnika, recimo, internetne
               strani ali celostne podobe, recimo, javnih služb, bi moralo to veljati tudi za
               odlikovanja, ki so seveda večni, na simbolni ravni pomenljivi, na emocionalni in
               nacionalni pa globoko vredni postopki. Te pa ne presoja le tisti, ki jih dobi, temveč
               tudi presojajo muzealci, zgodovinarji, oblikovalci in vsi ostali, ki združujejo
               vednost o formi in o njeni vsebini.</p>
               <p>Nastaja seveda ključni pomislek, če samo zaključim, ali velja, ali so res nastopile
               nove okoliščine, ki bi odločitev državnega zbora v prejšnji sestavi lahko bistveno
               spodnesle. Po mojem prepričanju oziroma po prepričanju LDS - ne.</p>
            </sp>
            <sp xml:id="SDZ3-Redna-22-2003-01-28.sp178">

               <speaker>PODPREDSEDNIK VALENTIN POHOREC:</speaker>

               <p>Hvala lepa. To so bila stališča poslanskih skupin. Sledi razprava poslank in
               poslancev. Majda Zupan kot prvoprijavljena ima besedo. Prosim.</p>
            </sp>
            <sp xml:id="SDZ3-Redna-22-2003-01-28.sp179">

               <speaker>MAJDA ZUPAN:</speaker>

               <p>Hvala lepa, gospod podpredsednik. Strinjam se, da oba zakona s tega področja, tako
               zakon o odlikovanju, častni znak Republike Slovenije iz leta 1992 in zakon o
               odlikovanjih iz leta 1995, kažeta na določeno dvojnost in nered pri podeljevanju
               odlikovanj, pri nošenju, dedovanju in prodaji odlikovanj. Z novelo zakona, ki je pred
               nami, želijo predlagatelji odpraviti te težave s hitrim postopkom, ker gre za manj
               zahtevnespremembe, ki naj bi predstavljale izboljšave. Vsekakor so smiselne pripombe,
               na primer glede tega, da se vodi evidenco na enem mestu, kar zmanjša birokracijo v
               državni upravi. Tudi statuti odlikovanj, ki so sedaj samostojni akt vlade, naj bi
               postali sestavni del zakona, kar bi zagotovilo, da se kriteriji ne bi sproti
               spreminjali. Prav tako je treba tudi pravno praznino, ki zeva na področju dedovanja
               odlikovanj, smiselno zapolniti. Menim pa, da moramo zasledovati cilj, da bi s
               spremembami ustvarili takšno zakonsko podlago, na podlagi katere bi postalo
               odlikovanje pregledno, z jasnimi cilji, koga, zakaj in kdaj odlikovati, da se ne bi
               dogajalo tako, kot se je pred kratkim, ko je aktualni predsednik republike, preden mu
               je potekel mandat, odlikoval vse sodelavce v kabinetu, razen treh. Menim, da to
               dejansko predstavlja inflacijo odlikovanj in zmanjšuje pomen in vrednost odlikovanja.</p>
               <p>Na drugi strani pa ne morem mimo tega, da ne bi omenila, da ni bil deležen nobenih
               odlikovanj na primer človek, ki je veliko storil za slovensko državo, dr. Pučnik, pa
               še kdo drug.</p>
               <p>Menim, da bi zakon o častnem znaku še ohranili, je še aktualen, saj je bil še kdo
               spregledan iz časa osamosvojitve, vendar želim, da se uporablja selektivno in
               argumentirano. Vsekakor pa je predlagana novela vredna razmisleka. Hvala lepa.</p>
            </sp>
            <sp xml:id="SDZ3-Redna-22-2003-01-28.sp180">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Janezu Janši bi dal besedo, pa ga ni, in Francu Kanglerju kot
               naslednjemu. Zato dajem besedo gospe Majdi Širca, ki je v tem trenutku ni, pa tudi
               čas je LDS izrabil. Mag. Janez Drobnič - ga tudi ni. Jože Tanko - ga tudi ni. France
               Cukjati - ga tudi ni. Jožef Jerovšek, prosim.</p>
            </sp>
            <sp xml:id="SDZ3-Redna-22-2003-01-28.sp181">

               <speaker>JOŽEF JEROVŠEK:</speaker>

               <p>Hvala lepa za aplavz, čeprav bi bilo boljše, da bi sami pripravili razprave na
               pomembno temo.</p>
               <p>Ob sprejemanju novele tega zakona se mi zdi pomembno, da so se mnogi razpravljavci
               dotaknili dosedanjo prakso podeljevanja državnih odlikovanj, najvišjih odlikovanj, ki
               so bila zamišljena kot simbol osamosvojitve Slovenije in da so omenili, da je prišlo
               do inflacije podeljevanja in pa tudi do političnih kriterijev pri podeljevanju teh
               odlikovanj.</p>
               <p>Dejansko se je zgodilo, žal, v državi, da nekateri, ki politično niso bili primerni
               za tistega, ki je odlikovanja podeljevali niso dobili odlikovanj,<gap n="..."/></p>
            </sp>
            <sp xml:id="SDZ3-Redna-22-2003-01-28.sp182">

               <speaker>PODPREDSEDNIK VALENTIN POHOREC:</speaker>

               <p>Prosim, za mir v dvorani!</p>
            </sp>
            <sp xml:id="SDZ3-Redna-22-2003-01-28.sp183">

               <speaker>JOŽEF JEROVŠEK:</speaker>

               <p><gap n="..."/>pa bi jih vsekakor morali dobiti. To je sicer nehvaležnost države in institucij
               države do svojih najboljših sinov sicer, nič ni novega v zgodovini Slovencev, vendar
               sem trdno prepričan, da bodo slovenski ljudje oziroma da bo zgodovina nagradila tudi
               takšne, in med njimi, seveda, prvega dr. Jožeta Pučnika<gap n="..."/></p>
            </sp>
            <sp xml:id="SDZ3-Redna-22-2003-01-28.sp184">

               <speaker>PODPREDSEDNIK VALENTIN POHOREC:</speaker>

               <p>Lepo prosim, da ne motimo razpravljavca. Hvala.</p>
            </sp>
            <sp xml:id="SDZ3-Redna-22-2003-01-28.sp185">

               <speaker>JOŽEF JEROVŠEK:</speaker>

               <p><gap n="..."/>,ki bi si takšno priznanje vsekakor zaslužil. Bil pa je delež tega, da se ga je
               seveda na nedostojen način vnaprej spraševalo, kako bi reagiral pri morebitni
               podelitvi nekega priznanja - v taki situaciji je normalno, ker je šlo za nedostojen
               način, da se je moral odpovedati. Vendar, kot pravim, trdno sem prepričan, da tako
               Maistru in borcem, ki so bili odlikovani šele leta 1999, ko so bili še, mislim, da
               samo trije in so bili stari že okoli sto let,tako Tigrovcem, ki so bili odlikovani
               šele leta 1997, ki jih je tudi bilo verjetno samo še za vzorec, da kljub temu, tako
               kot Jože Pučnik, bodo trajno zaznamovani v slovenski zgodovini, da so to izviri
               slovenstva, slovenske države in da bodo naši bodoči rodovi znali ohraniti spomin in
               spoštovanje do teh ljudi. Novi zakon pa sprejemamo, upam, da v dobri veri, da se bo
               izognil takšnim pravzaprav krivicam, da bo primeren temelj, ko državno odlikovanje ne
               bo več politična zasluga oziroma odlikovanje za politične zasluge, za politično
               primernost, ampak bo dejansko odlikovanje za dejanski doprinos k dobrobiti države, da
               bo nagrada za osebnostne kvalitete tistega odlikovanca in za vse tisto, kar je
               odlikovanec prispeval v svojem življenju za slovensko državo.</p>
               <p>Zaradi tega, še enkrat pravim, mislim, da je treba napraviti red na tem področju, da
               skozi drugo in tretjo obravnavo ta zakon dopolnimo, dogradimo, da nekatere
               nekonsistentnosti, ki so vsebovane, izločimo in da pridemo do osnove, ki bo
               omogočala, da bo sedanji predsednik lahko se obnašal kot predsednik vseh Slovencev in
               odlikovanja delil nepristransko. Hvala lepa.</p>
            </sp>
            <sp xml:id="SDZ3-Redna-22-2003-01-28.sp186">

               <speaker>PODPREDSEDNIK VALENTIN POHOREC:</speaker>

               <p>Hvala. Izčrpali smo razprave prijavljenih poslank in poslancev, ki so bili navzoči v
               času razprave.</p>
               <p>Na podlagi 71. člena poslovnika imamo še možnost, da se prijavite k razpravi
               dodatno. In bi prosil najprej, da popišem želje po razpravi. Mag. Majda Potrata. Še
               kdo? Gospod Jelinčič. Še kdo? In še gospod Jerovšek. Zaenkrat vsak po pet minut.
               Prosim, mag. Majda Potrata.</p>
            </sp>
            <sp xml:id="SDZ3-Redna-22-2003-01-28.sp187">

               <speaker>MAG. MAJDA POTRATA:</speaker>

               <p>Hvala za besedo, gospod predsedujoči, in zdaj tudi zahvala za to, da ste opozorili,
               da je bil kršen poslovnik poprej v razpravi kolega Jelinčiča.</p>
               <p>Za izhodišče svoje razprave bi si izbrala citat iz znane Shakespeareove drame,
               uporabljen sicer v nekih drugih okoliščinah, ampak ne morem, da ga ne bi ponovila.
               Shakespeare je zapisal: <q>"Samo po sebi ni nobena stvar ne dobra ne zla, tako jo naredi
               šele naša sodba."</q> In predlagana novela zakona o odlikovanjih je ravno pokazala, da so
               se vrazpravljanju pokazale dvojnosti ravno v tistem, kar mora zakon o odlikovanjih
               urejati, in med tistim, kar o podeljevanju odlikovanj kdo meni. Sodim namreč, da mora
               zakon o odlikovanjih prinašati take rešitve, ki bodo z natančno določenimi postopki
               omogočale ne samo zdajšnjemu predsedniku, ampak tudi naslednjim predsednikom
               upoštevati postopke za izbiro in določanje tistih, ki so s svojimi zaslugami se
               izkazali in se zaradi tega izkazali tudi kot vredni nosilci odlikovanj, ki jih lahko
               predsednik podeljuje</p>
               <p>To je tudi moj temeljni pomislek ob predlagani noveli zakona, ki obljublja
               izboljšanje nekaterih zdaj uveljavljenih rešitev, ne odpravlja, ponavljam, vsega
               tistega, kar bi sprejeto besedilo iz leta 1995 naredilo za učinkovit zakon, po
               katerem bi bilo mogoče odlikovanja tudi podeljevati. In kdor je bil pripravljen
               poslušati, kar je bilo rečeno, potem je tudi ugotovil, da nisem načeloma nekaterim
               stvarem nasprotovala kar tako, ampak nasprotovala preprosto zato, ker so slabo
               pripravljene. Preveč je tistega,kar je bilo slabo, torej napak razumljeno, da bi
               pojasnjevala v detajlih, ampak tisto, kar mislim za konec povedati in ponoviti iz
               prejšnjega stališča, pa je: zakon o odlikovanjih iz leta 1995 ni ustrezen. Zakon je
               potreben spremembe, ampak predlagana novela zakona pa tudi ni tista, ki bi obstoječi
               zakon omogočila popraviti tako, da bi bil sprejemljiv in uresničljiv. Hvala.</p>
            </sp>
            <sp xml:id="SDZ3-Redna-22-2003-01-28.sp188">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem drugemu prijavljenemu, gospodu Jelinčiču. Prosim.</p>
            </sp>
            <sp xml:id="SDZ3-Redna-22-2003-01-28.sp189">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Nekoč je veliki rimski pisec Tacit rekel nekako
               tako: <q>"Odi profanum vulgus, et arceo"</q> - in vendar bom govoril naprej in bom nekaterim
               povedal, da zakon, ki ga imamo danes pred seboj, ni novela zakona, ni novi zakon,
               ampak je zakon o spremembi zakona. Skratka, to pomeni, da popravljamo nekatere
               nedoslednosti, ki jih ima osnovni zakon. Morda je nekaterim to težko razumeti, ampak
               mislim, da je tudi Cicero enkrat rekel: <q>"Aquila non captat muscas."</q> Zato mislim, da
               je kakšna nadaljnja razprava ne ravno zelo smiselna. Zagotovo pa bi bilo treba
               razpravljalcem prebrati vsaj osnovni zakon, da bi vedeli, kaj v osnovnem zakonu že
               je, in potem ta, danes predlagani zakon o spremembah osnovnega zakona oziroma o
               spremembah in dopolnitvah.</p>
               <p>Nekateri razpravljalci so trezno in pametno govorili, nekatere razpravljalke so
               govorile zelo vehementno, zelo čustveno, zelo vzneseno in vendar brez vsake tehtne
               osnove. Sicer pa nek drug Rimljan je nekoč rekel: <q>"EX nihil nil"</q>.</p>
            </sp>
            <sp xml:id="SDZ3-Redna-22-2003-01-28.sp190">

               <speaker>PODPREDSEDNIK VALENTIN POHOREC:</speaker>

               <p>Hvala. Vsega tudi jaz nisem razumel.</p>
               <p>Dajem besedo gospodu Jožefu Jerovšku. Se odpoveduje. S tem smo izčrpali razpravo. O
               predlogu sklepa, da je zakon primeren za nadaljnjo obravnavo, bomo glasovali ob 18.10
               uri. Do ta čas odrejam odmor in prekinjam to točko dnevnega reda. Hvala za
               sodelovanje.</p>
               <stage type="time">(Seja je bila prekinjena ob 17.40 uri in se je nadaljevala ob 18.11 uri.)</stage>
            </sp>
            <sp xml:id="SDZ3-Redna-22-2003-01-28.sp191">

               <speaker>PODPREDSEDNIK VALENTIN POHOREC:</speaker>

               <p>Prosim vse kolegice in kolege, poslanke in poslance, da pridete v dvorano, da bi
               nadaljevali z delom.</p>
               <p>Spoštovane kolegice in kolegi, prosim, da se umirimo. Prehajamo na glasovanja zbora
               o predlogih odločitev. Pozdravljam ministre prisotne in državne sekretarje.</p>
               <p>Prehajamo na <title>PREKINJENO 2. TOČKO DNEVNEGA REDA - TO JE NA VPRAŠANJA POSLANK IN
               POSLANCEV.</title>
               </p>
               <p>In sicer bomo odločali o predlogu sklepa poslanca dr. Andreja Bajuka, ki se glasi:
               <q>"Državni zbor bo na naslednji redni seji opravil razpravo o odgovoru predsednika
               Vlade Republike Slovenije mag. Antona Ropa na poslansko vprašanje dr. Andreja Bajuka
               o politiki oblikovanja cen storitev javnih gospodarskih družb v luči ustvarjanja
               dobičkov, v narekovaju, za vlaganja v finančne naložbe izven dejavnosti."</q> O tem
               predlogu sklepa bomo glasovali. Dr. Bajuk, verjetno obrazložitev glasu?</p>
            </sp>
            <sp xml:id="SDZ3-Redna-22-2003-01-28.sp192">

               <speaker>DR. ANDREJ BAJUK:</speaker>

               <p>Tako je, gospod predsednik. Hvala lepa za besedo, obrazložitev glasu. Vprašanje, ki
               sem ga včeraj zastavil gospodu predsedniku vlade, ni dobilo pravega odgovora.</p>
               <p>Predvsem gre za to, da nismo bili seznanjeni, kdo dejansko ima v naši državi
               odgovornost za nadzor nad vsem cenami, ki so oblikovane na podlagi<gap n="..."/></p>
            </sp>
            <sp xml:id="SDZ3-Redna-22-2003-01-28.sp193">

               <speaker>PODPREDSEDNIK VALENTIN POHOREC:</speaker>

               <p>Samo trenutek. Jaz prosim vse poslanke in poslance, da se umirijo, da prenehajo z
               medsebojnimi razpravami, da lahko nastopajoči opravi svojo obrazložitev glasu.
               Hvala.</p>
            </sp>
            <sp xml:id="SDZ3-Redna-22-2003-01-28.sp194">

               <speaker>DR. ANDREJ BAJUK:</speaker>

               <p>Hvala, gospod predsednik. Torej, bistvo vprašanje je, kdo ima nadzor, torej, kdo je
               odgovoren za to, kar se nam dogaja. Ker dogajajo se pa resnično čudne stvari. Tudi s
               tem zadnjim odlokom, administrativnim odlokom, ki je zamrznil cene. Vprašanje,
               legitimno vprašanje je, zakaj smo zamrznili cene, na primer, v eni ustanovi, ki
               dejansko ustvarja dobičke in s tem omogočamo vlaganje v zelo vprašljive stvari.
               Razumem, da morda ni odgovornost tega državnega zbora in da se bo to konkretno
               vprašanje moralo reševati, kar se tiče Energetike Ljubljana, na nivoju občine
               Ljubljana. A vendar, ta državni zbor pa mora vedeti, kaj se dogaja v naši državi na
               tem področju.</p>
               <p>Odgovor gospoda predsednika ni bil jasen. Razlagal nam je, kaj misli ali ne misli
               mednarodni denarni sklad, razlagal nam je, kakšni zakoni so v igri. Kdo pa je
               odgovoren? Kdo resnično nadzoruje, kdo zahteva, da bo prišlo v komunalnih podjetij do
               tistih korenitih sprememb, ki bodo dejansko omogočale, da bomo imeli drugačne cene, o
               tem odgovora ni bilo In to je odgovornost državnega zbora, zato bom glasoval za in
               upam, da me bo večina tudi podprla. Hvala lepa, gospod predsedujoči.</p>
            </sp>
            <sp xml:id="SDZ3-Redna-22-2003-01-28.sp195">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Sašo Peče, obrazložitev glasu.</p>
            </sp>
            <sp xml:id="SDZ3-Redna-22-2003-01-28.sp196">

               <speaker>SAŠO PEČE:</speaker>

               <p>Obrazložitev v imenu poslanske skupine Slovenske nacionalne stranke.</p>
               <p>Podprli bomo obravnavo omenjene tematike na prihodnji seji, predvsem v smislu
               zagotavljanja transparentnosti in učinkovitosti vladanja ter po eni strani političnih
               strank, najsi bodo povezane z bančnim sistemom v mestni občini Ljubljana ali prek
               različnih holdingov. Zdi se nam smiselno, da državni zbor poseže v to tematiko, in
               zdi se nam smiselno, da navkljub različnim določbam, najsi bo poslovniške komisije
               ali pa sekretariata, na taki seji tudi sprejme določene sklepe zavezujoče narave.
               Smiselno bi bilo, da se državni zbor čim večkrat, ne samo v tem primeru, najsi bo cen
               ali vlaganj, sreča z omenjeno tematiko.</p>
               <p>V Slovenski nacionalni stranki bomo, seveda, podprli predlog za uvrstitev oziroma
               obravnavo omenjene problematike.</p>
            </sp>
            <sp xml:id="SDZ3-Redna-22-2003-01-28.sp197">

               <speaker>PODPREDSEDNIK VALENTIN POHOREC:</speaker>

               <p>Hvala. Nihče več ne želi obrazložiti glasu, zato dajem predlog sklepa na glasovanje.
               Prosim za pozornost. Glasujemo. Navzočih nas je 73, za je glasovalo 27, proti 41.</p>
               <p><stage>(Za je glasovalo 27.)</stage> <stage>(Proti 41.)</stage></p>
               <p>Ugotavljam, da predlog sklepa ni sprejet.</p>
               <p>S tem zaključujem 2. točko dnevnega reda.</p>
               <p>Nadaljujemo s prekinjeno <title>3. TOČKO DNEVNEGA REDA - Z DRUGO OBRAVNAVO PREDLOGA
                  ZAKONA O MATURI.</title>
               </p>
               <p>Prehajamo na odločanje o vloženih amandmajih.</p>
               <p>Najprej bomo glasovali o amandmaju k členu 4 poslanskega kluba LDS in poslanskih
               skupin Združene liste, SLS in DeSUS. Glasujemo. Navzočih 69, za je glasovalo 59,
               proti 5.</p>
               <p><stage>(Za je glasovalo 59.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Odločali bomo o členu 11 in amandmaju istih poslanskih skupin k členu 11. Glasujemo.
               Navzočih 68, za je glasovalo 55, proti 1.</p>
               <p><stage>(Za je glasovalo 55.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Glasovali bomo o členu 24 in amandmaju istih poslanskih skupin k členu 24.
               Glasujemo! Navzočih 72. Za je glasovalo 61, proti 1.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločali bomo o 26. členu in amandmaju poslanske skupine Nove Slovenije k 26. členu.
               Glasujemo! Navzočih 74. Za je glasovalo 23, proti 44.</p>
               <p><stage>(Za je glasovalo 23.)</stage> <stage>(Proti 44.)</stage></p>
               <p>Ugotavljam, da amandma ni dobil podpore.</p>
               <p>Prehajamo na 46. člen in amandma k temu členu poslanskega kluba LDS, Združene liste,
               SLS in DeSUS. Ali lahko odločamo? Glasujemo! Navzočih 73. Za je glasovalo 61, proti
               1.</p>
               <p><stage>(Za je glasovalo 6.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na 50. člen in amandma k temu členu istih poslanskih skupin. Prehajamo na
               odločanje. Glasujemo! Navzočih 70. Za je glasovalo 55, proti 2.</p>
               <p><stage>(Za je glasovalo 55.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Še 60. člen ter amandma istih poslanskih skupin, LDS, SLS, Združene liste in DeSUS.
               Glasujemo! Navzočih 66. Za je glasovalo 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da so vsi amandmaji, razen k 26. členu, sprejeti.</p>
               <p>Besedo dajem državnemu sekretarju Elidu Bandlju iz ministrstva za šolstvo, znanost
               in šport. Prosim.</p>
            </sp>
            <sp xml:id="SDZ3-Redna-22-2003-01-28.sp198">

               <speaker>ELIDO BANDELJ:</speaker>

               <p>Hvala za besedo, gospod predsedujoči. Spoštovane poslanke in poslanci! Ker so
               sprejeti amandmaji k manj kot desetini členov dopolnjenega predloga, v skladu s 138.
               členom poslovnika državnega zbora predlagam, da državni zbor opravi tretjo obravnavo
               zakona o maturi na tej seji.</p>
            </sp>
            <sp xml:id="SDZ3-Redna-22-2003-01-28.sp199">

               <speaker>PODPREDSEDNIK VALENTIN POHOREC:</speaker>

               <p>Hvala. Slišali ste predlog, da v skladu s 138. členom poslovnika državni zbor opravi
               tretjo obravnavo še na tej seji.</p>
               <p>Prehajamo na odločanje o navedem predlogu. Sklep ne bo sprejet, če mu bo
               nasprotovala več kot ena tretjina navzočih poslancev. O tem predlogu sklepa bomo
               odločali. Glasujemo. Navzočih 74, za je glasovalo 63, proti 5.</p>
               <p><stage>(Za je glasovalo 63.)</stage> <stage>(Proti 5.)</stage></p>
               <p>Ugotavljam, da je predlagani sklep sprejet.</p>
               <p>Državni zbor bo tretjo obravnavo predloga zakona opravil po končani zadnji točki
               dnevnega reda te seje. Službe državnega zbora bodo predlagale pregled, v katerega
               bodo vključeni sprejeti amandmaji in členi, h katerim so bili amandmaji sprejeti.
               Amandmaje k tem členom lahko kvalificirani predlagatelji vložijo do začetka tretje
               obravnave predloga zakona na seji zbora. S tem, prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA</title>
               in nadaljujemo s <title>PREKINJENO TOČKO DNEVNEGA REDA - PREDLOGA ZAKONA DOSTOPA DO INFORMACIJ JAVNEGA
               ZNAČAJA.</title>
               </p>
               <p>Prehajamo na odločanje o vloženih amandmajih. Najprej za novi 2.a člen. Vložili so ga
               poslanski klub LDS, poslanska skupina Združene liste in DeSUS. Lahko gremo na
               odločanje? Glasujemo. Navzočih 71, za je glasovalo 66, 2 proti.</p>
               <p><stage>(Za je glasovalo 66)</stage> <stage>(2 proti.)</stage></p>
               <p>Amandma je sprejet.</p>
               <p>K členu 5. je vložila amandma poslanska skupina Nova Slovenija. Lahko o njemu
               odločamo? Glasujemo. Navzočih 71, za je glasovalo 26, proti 40.</p>
               <p><stage>(Za je glasovalo 26.)</stage><stage>(Proti 40.)</stage></p>
               <p>Amandma ni sprejet.</p>
               <p>K 21. členu je prav tako poslanska skupina Nove Slovenije vložila amandma, o njem
               bomo odločali. Glasujemo. Navzočih 71, za je glasovalo 21, proti 44.</p>
               <p><stage>(Za je glasovalo 21.)</stage> <stage>(Proti 44.)</stage></p>
               <p>Amandma ni dobil podpore.</p>
               <p>Prehajamo na člen 22. in amandma poslanskega kluba LDS, poslanskih skupin Združene
               liste in DeSUS, o tem bomo odločali. Glasujemo. Navzočih 73, za je glasovalo 44,
               proti 17.</p>
               <p><stage>(Za je glasovalo 44.)</stage> <stage>(Proti 17.)</stage></p>
               <p>Amandma je sprejet.</p>
               <p>K členu 23. je vložila poslanska skupina Nova Slovenija amandma, o tem bomo določali.
               Glasujemo. Navzočih 73, za je glasovalo 29, proti 41.</p>
               <p><stage>(Za je glasovalo 29.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Ista poslanska skupina je vložila amandma k členu 24. O tem bomo odločali.
               Glasujemo. Navzočih 73, za je glasovalo 27, proti 42.</p>
               <p><stage>(Za je glasovalo 27.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Odločamo še o členu 26 in amandmaju iste poslanske skupine, z opombo: amandma je
               vsebinsko povezan z amandmaji k 26.a členu pod točko 1, k 26.b členu, k 26.c členu, k
               36.a členu pod točko 1; če ta amandma ne bo sprejet, postanejo navedeni amandmaji
               brezpredmetni. O tem bomo odločali. Glasujemo. Navzočih 75, za je glasovalo 20, proti
               49.</p>
               <p><stage>(Za je glasovalo 20.)</stage> <stage>(Proti 49.)</stage></p>
               <p>Ugotavljam, da amandma ni sprejet; s tem so postali amandmaji k 26.a členu pod točko
               1, k 26.b in 26.c členu ter k 36.a členu brezpredmetni, o njih ne bomo odločali.</p>
               <p>Zato bomo zdaj odločali o amandmaju k 26.a členu pod točko 2. Je razumljivo? O tem
               bomo odločali. Glasujemo. Navzočih 72, za je glasovalo 54, proti 9.</p>
               <p><stage>(Za je glasovalo 54.)</stage> <stage>(Proti 9.)</stage></p>
               <p>Ugotavljam, da je amandma sprejet.</p>
               <p>Prehajamo na 28. člen in amandma poslanskega kluba LDS in poslanskih skupin Združene
               liste in DeSUS. Lahko odločamo? Glasujemo. Navzočih 69, za je glasovalo 53, proti
               3.</p>
               <p><stage>(Za je glasovalo 53.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Prehajamo na člen 29 in amandma poslanskega kluba LDS in poslanskih skupin Združene
               liste in DeSUS. O tem bomo odločali. Glasujemo. Navzočih 68, za je glasovalo 52,
               proti 1.</p>
               <p><stage>(Za je glasovalo 52.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Glasujemo še o amandmaju k 36.a členu pod točko 2 poslanskega kluba LDS in
               poslanskih skupin Združene liste in DeSUS. Glasujemo. Navzočih 74, za je glasovalo
               52, proti 9.</p>
               <p><stage>(Za je glasovalo 52.)</stage> <stage>(Proti 9.)</stage></p>
               <p>Ugotavljam, da je amandma sprejet.</p>
               <p>In še končno k členu 40 in amandmaju istih poslanskih skupin. O tem bomo odločali.
               Glasujemo. Navzočih 74, za je glasovalo 54, proti 3.</p>
               <p><stage>(Za je glasovalo 54.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>S tem smo končali z glasovanjem o amandmajih. Ker so bili v drugi obravnavi k
               dopolnjenemu predlogu zakona sprejeti amandmaji k več kot eni desetini členov, bo
               zbor tretjo obravnavo predloga zakona opravil na naslednji seji.</p>
               <p>Na podlagi tretjega odstavka 137. člena poslovnika predlagam zboru, da sprejme
               naslednji sklep: <q>"Predlog zakona za tretjo obravnavo pripravi vlada Republike
               Slovenije."</q></p>
               <p>O tem bomo odločali. Prosim za pozornost. Glasujemo.</p>
               <p>Navzočih 64. Za je glasovalo 55, proti 1.</p>
               <p><stage>(Za je glasovalo 55.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>PREKINJENO 5. TOČKO DNEVNEGA REDA - DRUGA OBRAVNAVA PREDLOGA ZAKONA O
               POPRAVI KRIVIC.</title>
               </p>
               <p>Prosim za pozornost. Prehajamo na odločanje o naslednjem predlogu sklepa: <q>"Predlog
               zakona o spremembi zakona o popravi krivic, druga obravnava, ni primeren za nadaljnjo
               obravnavo."</q> O tem predlogu sklepa bomo odločali. Prekinjam glasovanje. Se
               opravičujem. Obrazložitev glasu mag. Drobnič.</p>
            </sp>
            <sp xml:id="SDZ3-Redna-22-2003-01-28.sp200">

               <speaker>MAG. JANEZ DROBNIČ:</speaker>

               <p>Hvala. Ne bom izkoristil tega, ampak mislim, da ni bilo čisto jasno izrečeno, kako
               se glasi sklep. Morda nekateri niso prebrali in bi še enkrat ponovili, zato ker je
               bilo precej glasov slišati tu okoli, ker jaz nisem dobro slišal. Še enkrat, če
               ponovite predlog sklepa.</p>
            </sp>
            <sp xml:id="SDZ3-Redna-22-2003-01-28.sp201">

               <speaker>PODPREDSEDNIK VALENTIN POHOREC:</speaker>

               <p>Prosim za pozornost! Predlog sklepa se glasi: <q>"Predlog zakona o spremembi zakona o
               popravi krivic, druga obravnava, ni primeren za nadaljnjo obravnavo."</q> O tem predlogu
               sklepa bomo glasovali. Glasujemo! Navzočih nas je 76. Za je glasovalo 55, proti 19.</p>
               <p><stage>(Za je glasovalo 55.)</stage> <stage>(Proti 19.)</stage></p>
               <p>Ugotavljam, da sklep je sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>PREKINJENO 6. TOČKO DNEVNEGA REDA - OBRAVNAVA PREDLOGA ZAKONA O SPREMEMBI ZAKONA O POSEBNIH
               POGOJIH ZA VPIS LASTNINSKE PRAVICE NA POSAMEZNIH DELIH STAVBE V ZEMLJIŠKO KNJIGO,
               SKRAJŠANI POSTOPEK, TRETJA OBRAVNAVA.</title>
               </p>
               <p>Prehajamo na tretjo obravnavo predloga zakona v okviru skrajšanega postopka. Ker k
               dopolnjenemu predlogu zakona v drugi obravnavi ni bilo sprejetih amandmajev, v tretji
               obravnavi amandmajev ni možno vlagati, zato prehajamo na odločanje o zakonu.
               Sprašujem za usklajenost? Pravna služba in vlada nas nista opozorili na eventualno
               neusklajenost, zato lahko odločamo o zakonu v celoti. Prosim za pozornost! Glasujemo
               o zakonu v celoti. Glasujemo! Navzočih 74. Za je glasovalo 63, proti 3.</p>
               <p><stage>(Za je glasovalo 63.)</stage> <stage>(Proti 3.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>PREKINJENO 7. TOČKO DNEVNEGA REDA - TO JE NA OBRAVNAVO PREDLOGA ZAKONA O
               DOPOLNITVI ZAKONA O PLAČILNEM PROMETU - skrajšani postopek, tretja
               obravnava.</title>
               </p>
               <p>Ker pri dopolnjenem predlogu zakona v drugi obravnavi ni bilo sprejetih amandmajev, v
               tretji obravnavi amandmajev ni možno vlagati. Zato prehajamo na odločanje o zakonu v
               celoti. Zakonodajno-pravna služba oziroma vlada nista opozorili na eventualno
               neusklajenost, zato prehajamo na odločanje. Prosim za pozornost pred glasovanjem.
               Glasujemo. Navzočih 76, za je glasovalo 55, proti 13.</p>
               <p><stage>(Za je glasovalo 55.)</stage> <stage>(Proti 13.)</stage></p>
               <p>Zakon je sprejet.</p>
               <p>S tem zaključujem točko dnevnega reda.</p>
               <p>Prehajamo na <title>PREKINJENO 8. TOČKO DNEVNEGA REDA - TO JE NA TRETJO OBRAVNAVO PREDLOGA ZAKONA O
               ZAGOTAVLJANJU POGOJEV ZA OPRAVLJANJE FUNKCIJE PREDSEDNIKA REPUBLIKE.</title>
               </p>
               <p>Prehajamo na odločanje o vloženih amandmajih. Prosim za pozornost v dvorani. Preveč
               individualnih razprav imate. Smo pripravljeni preiti na 8. člen. Odločali bomo o
               amandmaju poslanske skupine Slovenske nacionalne stranke k 8. členu. Obrazložitev
               glasu, kolega Sašo Peče.</p>
            </sp>
            <sp xml:id="SDZ3-Redna-22-2003-01-28.sp202">

               <speaker>SAŠO PEČE:</speaker>

               <p>Z amandmajem k 8. členu omenjenega zakona smo v Slovenski nacionalni stranki skušali
               slediti tendenci vlade Republike Slovenije, ki je podobno, enako, kot je opredeljen
               amandma, opredelila tudi kriterije zahtevnosti in števila delovnih mest v kabinetu
               predsednika vlade, čemur priča tudi dokument vlade Republike Slovenije.</p>
               <p>Prepričani smo, da bi sprejetje tega amandmaja omogočalo oziroma vsebinsko določalo
               zakon resnično temu namenu, kakršnemu je namenjen, in ne na to, da se bodo poleg
               predsednika v statusu funkcionarjev sončili še nekateri njegovi uradniki. Predlagamo,
               da amandma podprete. Hvala.</p>
            </sp>
            <sp xml:id="SDZ3-Redna-22-2003-01-28.sp203">

               <speaker>PODPREDSEDNIK VALENTIN POHOREC:</speaker>

               <p>Hvala. Gospod Lavrinc, obrazložitev glasu.</p>
            </sp>
            <sp xml:id="SDZ3-Redna-22-2003-01-28.sp204">

               <speaker>MAKSIMILJAN LAVRINC:</speaker>

               <p>Tega amandmaja ni mogoče podpreti, ker še vedno velja zakon o funkcionarjih v
               državnih organih. In predlagam predlagateljem amandmaja, da si ga preberejo, kar samo
               1. člen.</p>
               <p>In drugo predlagam, da preberejo še 201. člen zakona o javnih uslužbencih, ki je bil
               sprejet lani junija meseca. Kaj piše notri, bodo že prebrali.</p>
            </sp>
            <sp xml:id="SDZ3-Redna-22-2003-01-28.sp205">

               <speaker>PODPREDSEDNIK VALENTIN POHOREC:</speaker>

               <p>Hvala. Zmago Jelinčič, obrazložitev glasu.</p>
            </sp>
            <sp xml:id="SDZ3-Redna-22-2003-01-28.sp206">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Mislim, da je sprejetje tega amandmaja smiselno in
               pametno. Tistim, ki pa tega ne vedo, naj si pa preberejo sklep o kriterijih
               zahtevnosti in številu delovnih mest v kabinetu predsednika vlade, ministrov oziroma
               ministric, ministra brez resorja in generalnega sekretarja vlade, za katera se
               sklenejo delovna razmerja za določen čas. To je namreč sprejela vlada Republike
               Slovenije in mislim, da bi tudi kolegi iz LDS-a lahko to vedeli. Hvala.</p>
            </sp>
            <sp xml:id="SDZ3-Redna-22-2003-01-28.sp207">

               <speaker>PODPREDSEDNIK VALENTIN POHOREC:</speaker>

               <p>Hvala. Prehajamo na odločanje. Glasujemo. Navzočih 71, za je glasovalo 29, proti
               40.</p>
               <p><stage>(Za je glasovalo 29.)</stage> <stage>(Proti 40.)</stage></p>
               <p>Amandma ni sprejet.</p>
               <p>Prehajamo k členu 9. Pod točko 1. - amandma poslanske skupine Slovenske nacionalne
               stranke in pod točko 2. - poslanske skupine Socialnih demokratov Slovenije SDS.
               Medsebojno se amandmaja izključujeta. Če je sprejet prvi, je drugi brezpredmeten.
               Lahko gremo na odločanje. Glasujemo o amandmaju pod številko 1.</p>
               <p>Navzočih 70, za je glasovalo 29, proti 39.</p>
               <p><stage>(Za je glasovalo 29.)</stage> <stage>(Proti 39.)</stage></p>
               <p>Amandma ni sprejet.</p>
               <p>Zato bomo glasovali še o amandmaju pod točko 2. Glasujemo o amandmaju pod točko
               2.</p>
               <p>Navzočih 72, za je glasovalo 29, proti 39.</p>
               <p><stage>(Za je glasovalo 29.)</stage> <stage>(Proti 39.)</stage></p>
               <p>Ugotavljam, da tudi ta amandma ni sprejet.</p>
               <p>Prehajamo na člen 20 in amandmaju k členu 20 poslanske skupine DeSUS. Obrazložitev
               glasu, kolega Kebrič.</p>
            </sp>
            <sp xml:id="SDZ3-Redna-22-2003-01-28.sp208">

               <speaker>IVAN KEBRIČ:</speaker>

               <p>Hvala za besedo. Zelo kratko bom obrazložil svoj glas, zakaj bomo v poslanski skupini
               glasovali za ta amandma.</p>
               <p>Hudič je v podrobnostih. Kdor je bral 20. člen zelo pedantno, bo opazil razliko, da
               v 20. členu zagotavlja državni proračun prispevke samo za 2. člen. Kaj pa 1. člen, ki
               zagotavlja prav tako bivšemu predsedniku, ne bom rekel plače, ampak nadomestilo v
               vseh teh primerih, ki so tam navedeni, in prav gotovo mora biti tudi v državnemu
               proračunu zagotovljen znesek, da bodo poravnani vsi prispevki. Upam, da ste razumeli
               in boste glasovali za ta amandma.</p>
            </sp>
            <sp xml:id="SDZ3-Redna-22-2003-01-28.sp209">

               <speaker>PODPREDSEDNIK VALENTIN POHOREC:</speaker>

               <p>Hvala.</p>
               <p>Prehajamo na odločanje. Glasujemo. Navzočih 72, za je glasovalo 38, proti 12.</p>
               <p><stage>(Za je glasovalo 38.)</stage> <stage>(Proti 12.)</stage></p>
               <p>Ugotavljam, da je amandma sprejet.</p>
               <p>Prehajamo na člen 21 in tri amandmaje k temu členu. Prvi je amandma poslanske
               skupine Nove Slovenije, drugi je amandma poslanskega kluba LDS in tretji je amandma
               poslanske skupine SDS. Ne vidim potrebe po obrazložitvi glasu, zato prehajamo na
               odločanje o amandmaju pod točko 1. Glasujemo. Navzočih 72, za je glasovalo 28, proti
               42.</p>
               <p><stage>(Za je glasovalo 28.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Glasovali bomo o amandmaju pod točko 2. Prosim za pozornost. Glasujemo. Navzočih 68,
               za je glasovalo 52, proti 3.</p>
               <p><stage>(Za je glasovalo 52.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>In še o amandmaju pod številko 3. Glasujemo. Navzočih 72, za je glasovalo 52, proti
               3.</p>
               <p><stage>(Za je glasovalo 52.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih.</p>
               <p>Ker zakonodajno-pravna služba oziroma vlada nista opozorili, da je zaradi sprejetih
               amandmajev zakon neusklajen, prehajamo na odločanje o predlogu zakona v celoti.
               Obrazložitev glasu, kolega Kelemina</p>
            </sp>
            <sp xml:id="SDZ3-Redna-22-2003-01-28.sp210">

               <speaker>BRANKO KELEMINA:</speaker>

               <p>Hvala lepa za besedo. Spoštovani kolegi, kolegice! Danes sem pri obrazložitvi
               amandmajev sicer načeloma povedal, da se strinjam s tem, da je treba nekatere stvari
               na tem nivoju urediti in da je obstoječemu predsedniku in pa tudi bivšemu predsedniku
               treba dati zakonski status, ki bo omogočal, da bosta lahko svojo funkcijo opravljala
               pod okvirjem zakonitosti. Vendar sem tudi opozoril na določene nesmisle tega predloga
               zakona in nekatere bonitete, predvsem minulega predsednika, ki so po moji oceni
               nerealne in tudi nepotrebne, predvsem še toliko bolj nepotrebne, če bivši predsednik
               sam izrazi, da dejansko ne potrebuje nobenih privilegijev in se ga tako rekoč
               posiljuje z nekimi administrativnimi zadevami, ki jih mogoče sam ne želi.</p>
               <p>Osebno tudi menim, da bi se dale te stvari bistveno drugače urediti in da bi tudi
               bivši predsednik glede na to, da mu prav gotovo pripadajo določene časti po
               opravljanju njegove funkcije oziroma po preteku njegove funkcije in tudi določene
               bonitete - povedal sem, katere so to, marsikaj pa je nepotrebnega. Moja ocena je, da
               zato, ker pač državni zbor ni sprejel tistih nepotrebnih odločitev, ki bodo
               obremenile naše davkoplačevalce, kar ne bi bilo potrebno, bom glasoval proti temu
               zakonu in se pač enostavno ne morem drugače opredeliti, ker mislim, da je nepotrebno
               obremenjevati naše ljudi za določene nepomembne stvari, ki se jih lahko tako ugledna
               osebnost, kot je bivši predsednik države, lahko sam na bistveno boljši način uredi.
               Skratka, glasoval bom <q>"proti"</q>.</p>
            </sp>
            <sp xml:id="SDZ3-Redna-22-2003-01-28.sp211">

               <speaker>PODPREDSEDNIK VALENTIN POHOREC:</speaker>

               <p>Hvala. Mag. Drobnič, obrazložitev glasu.</p>
            </sp>
            <sp xml:id="SDZ3-Redna-22-2003-01-28.sp212">

               <speaker>MAG. JANEZ DROBNIČ:</speaker>

               <p>Besedilo zakona ni usklajeno z obsegom in zgledi, ki bi jih lahko dobili v sosednjih
               državah, s katerimi smo delili civilizacijsko in državno tradicijo. Hkrati pa tudi
               zakon ni skladen s socialno - ekonomskimi možnostmi v naši državi. To dvoje se pač ni
               upoštevalo. Zato te bonitete, ki ste jih v zakonu zapisali, pa se mi z njimi nismo
               strinjali - tudi sam se nisem strinjal -, ne bodo pripomogle k statusnemu in
               moralnemu ugledu predsednika, ampak mu bodo na vsakem koraku to oteževale. To je
               slaba popotnica za tak zakon in zato bom glasoval proti temu zakonu.</p>
            </sp>
            <sp xml:id="SDZ3-Redna-22-2003-01-28.sp213">

               <speaker>PODPREDSEDNIK VALENTIN POHOREC:</speaker>

               <p>Hvala. Obrazložitev glasu, kolega Kangler.</p>
            </sp>
            <sp xml:id="SDZ3-Redna-22-2003-01-28.sp214">

               <speaker>FRANC KANGLER:</speaker>

               <p>Hvala za besedo. Spoštovane poslanke, spoštovani poslanci! Za razliko od nekaterih
               drugih poslanskih kolegov tudi sam ne bom podprl tega zakona in bom glasoval proti.
           </p>
            </sp>
            <sp xml:id="SDZ3-Redna-22-2003-01-28.sp215">

               <speaker>PODPREDSEDNIK VALENTIN POHOREC:</speaker>

               <p>Prosim za pozornost!</p>
            </sp>
            <sp xml:id="SDZ3-Redna-22-2003-01-28.sp216">

               <speaker>FRANC KANGLER:</speaker>

               <p>Glede na zakon, ki je pred nami, moje osebno mnenje je takšno, da Slovenija in
               slovenska država potrebuje takšen zakon, ki bi dal pravico predsedniku po njegovem
               mandatu. Vendar so nekatere stvari v tem zakonu preobširne, se mu daje preveč, v
               primerjavi s tistimi funkcijami, ki so mu v skladu z ustavo dodeljene. Hkrati
               zanemarjamo funkcijo predsednika vlade in kaj je s tistimi ljudmi, ki opravljajo
               funkcijo predsednika vlade po njihovem mandatu. Predsednik vlade ima veliko več
               dolžnosti in pravic kot predsednik države, veliko večji vpliv, veliko večjo
               odgovornost. Nihče se ne vpraša, ali bo predsednik vlade po končanem svojem delu imel
               svojo pisarno, svoj avtomobil, z vsemi temi bonitetami, ki se v tem zakonu dajejo
               predsedniku države.</p>
               <p>Tretje vprašanje, ki se mi poraja in sem tudi osebnega mnenja, in to tisti, ki so
               danes zelo glasni v tej dvorani in verjetno ne sledijo ob mojem nastopu, bi pa prav
               gotovo bilo, da bi se dobro in zavestno zamislili nad statusom poslancev. Naslednje
               leto imamo volitve v evropski parlament, volili bomo<gap n="..."/> <stage>/Opozorilni znak za konec./</stage>
               Ali smem zaključiti misel?</p>
            </sp>
            <sp xml:id="SDZ3-Redna-22-2003-01-28.sp217">

               <speaker>PODPREDSEDNIK VALENTIN POHOREC:</speaker>

               <p>Prosim.</p>
            </sp>
            <sp xml:id="SDZ3-Redna-22-2003-01-28.sp218">

               <speaker>FRANC KANGLER:</speaker>

               <p>Volili bomo slovenske predstavnike v evropski parlament - kakšen je pa njihov status?
               Kakšna je zakonodaja? Moje mnenje je, da bi vsa ta tri področja, ki sem jih naštel,
               predsednika države, predsednika vlade in poslance, moral zajemati en zakon, ki bi
               njihov status po končanem mandatu dokončno uredil. Zato bom glasoval proti in mislim,
               da bi bilo pošteno in korektno, da tega zakona ne sprejmemo.</p>
            </sp>
            <sp xml:id="SDZ3-Redna-22-2003-01-28.sp219">

               <speaker>PODPREDSEDNIK VALENTIN POHOREC:</speaker>

               <p>Hvala. Obrazložitev glasu ima še kolega Franc Pukšič.</p>
            </sp>
            <sp xml:id="SDZ3-Redna-22-2003-01-28.sp220">

               <speaker>FRANC PUKŠIČ:</speaker>

               <p>Hvala lepa. Že ob predstavitvi stališča poslanske skupine smo povedali, da takšnega
               zakona, kot je predlagan, brez sprejetih določenih amandmajev, ne bomo podprli. Tudi
               sam ga seveda ne bom podprl, zato ker nobeden od predlaganih vsebinskih amandmajev ni
               bil izglasovan.</p>
               <p>Problem je, ko v tej državi delamo zakone za posameznike, ne pa sistemske
               zakonodaje. Problem je, ker v tej državi vlada, žal, predlaga prevečkrat preslabe
               zakone, in problem je seveda, ker v tej državi za državljanke in državljane vladajoča
               koalicija brez razmislekov v veliki večini takšno slabo zakonodajo tudi sprejema. Ni
               nobenih razlogov za tretji, četrti in peti odstavek v 9. členu, da so delavci v
               kabinetu predsednika funkcionarji, in ni nobenih razlogov za določene privilegije v
               22. členu, ki so zapisani. In seveda s tem, s takšnim slabim zakonom pravzaprav
               delamo levjo uslugo tudi tistim, za katere so, pravzaprav napisane. In na
               prevečpreprosti način se po eni strani širi demagogija o sociali malega človeka, na
               drugi strani pa se prisesa na proračun za celo življenjsko obdobje. Zato se ne bom
               čudil, če se bo tudi slovenski narod pri tem odločil na referendumu.</p>
            </sp>
            <sp xml:id="SDZ3-Redna-22-2003-01-28.sp221">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Maks Lavrinc.</p>
            </sp>
            <sp xml:id="SDZ3-Redna-22-2003-01-28.sp222">

               <speaker>MAKSIMILJAN LAVRINC:</speaker>

               <p>Hvala lepa. Bom zelo hiter. Zakon bom podprl zaradi tega, ker smo vzeli kar enih osem
               podobnih in primerjalno, bom rekel, pravih zakonov, to je eno.</p>
               <p>Drugo, bom rekel, da mi je nerodno, da sem poslanec z nekaterimi kolegi, ker
               demagogija, ki je tu kraljevala danes, je silno velika, ko bi govorili o zakonu o
               poslancih, seveda, je ne bi bilo. In tretji razlog je, če zakon pade, bo predsednik
               na podlagi zakon o javnih uslužbencih, 201. člen, sam določa, kdo bo funkcionar in
               kdo bo kakšno plačo vleke, to je naslednja zadeva. Tretja zadeva je: nobene od
               bonitet nismo napisali, kot da jih mora vzeti, temveč bodo sami izbirali. Imeli bodo
               pravico, in še to samo pet let. To je naslednje.</p>
               <p>In zato vas, kolegice in kolegi, prosim, tisti, ki govorite o tem, ne sodite po
               sebi. Mar mislite, da bi večina Slovencev na volitvah sprejela oziroma volila
               človeka, ki ni vreden tega zaupanja, ki je v dvoumljivih moralnih kvalitet. Jaz sem
               prepričan, da ne, zato mislim, da je prav, da je zakon takšen, kakršen je. To pa je,
               da so sprejete zakonske podlage za pravice, ki jih nekdo uveljavi ali pa ne. Hvala
               lepa.</p>
            </sp>
            <sp xml:id="SDZ3-Redna-22-2003-01-28.sp223">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Alojz Sok.</p>
            </sp>
            <sp xml:id="SDZ3-Redna-22-2003-01-28.sp224">

               <speaker>ALOJZ SOK:</speaker>

               <p>Če mi dovolite kolegice poslanske in poslanci. Jaz bi mogoče nadaljeval tu, kjer je
               gospod Lavrinc nehal.</p>
               <p>Naslednja zadeva je, v naši občini, v Ormoški občini okoli 1 400 ljudi dobi mesečno
               60 tisoč tolarjev plače. In vseeno ti ljudje, ki dobijo takšno plačo volijo ravno
               tega, ali pa so volili, ki ste ga vi malo prej omenjali ali pa, ki je bil izvoljen.
               Zakaj je temu tako, je druga zgodba. Ampak povejte mi, spoštovane kolegice in kolegi,
               kako naj ti ljudje z 60 tisočaki na mesec preživijo. To je dejstvo v tej državi.
               Dejstvo v tej državi je, da imamo vse več revščine in da imamo vse več državljanov,
               ki živijo na robu preživetja.</p>
               <p>In ta parlament, no mislim, da mi kolega Lavrinc ne dovoli, da bi lahko nadaljeval.
               On bo po svoji stari maniri odšel iz tega parlamenta, tako da bomo lahko nadaljevali
               brez njega. Torej, da zaključim, tudi jaz v imenu vseh tistih ljudi, ki v tej državi
               ne morejo več preživeti, ne bom glasoval; ne bom pa glasoval tudi zato ne, ker seje
               aktualni predsednik sam odrekel tem bonitetam, parlament pa ga dobesedno z njimi
               posiljuje in mu na takšen način pravzaprav jemlje verodostojnost ali pa se vsi skupaj
               odlično sprenevedate. Hvala lepa.</p>
            </sp>
            <sp xml:id="SDZ3-Redna-22-2003-01-28.sp225">

               <speaker>PODPREDSEDNIK VALENTIN POHOREC:</speaker>

               <p>Hvala. Še Zmago Jelinčič Plemeniti.</p>
            </sp>
            <sp xml:id="SDZ3-Redna-22-2003-01-28.sp226">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Mene je izvajanje kolega Lavrinca skorajda ganilo
               do solz. Mislim, da je bila zadeva tako občutena in tako ekspresivna, da je dobro, da
               sem sedel. Govoril je pa o tisti tipični maniri, ki bi ji Latinci rekli <q>"quod licet
               jovi, non licet bovi"</q>, danes govorim predvsem dvema kolegicama, upam, da bosta to
               razumeli. Za ostale tudi ni važno, če razumejo. To se pravi, nekomu je dovoljeno vse,
               nekomu ni dovoljeno nič. Sedanji gospod predsednik si bo, če ne bomo tega groznega
               zakona sprejeli, si bo sam lahko določal bonitete. Lepo vas prosim, saj si jih že.
               Kdo pa je zahteval ta zakon? Kdo drug, kot sedanji gospod predsednik? V glavni
               stranki ga bodo pač izpeljali. Konec koncev, kot slišim, si je gospod predsednik že
               izbral nov avto, ki naj bi stal okoli pol milijona evrov. Mislim, da ga bo kmalu tudi
               imel. Tako se zdaj govori. Ja, seveda, dober, oklopen in take zadeve. Saj to je
               jasno. <stage>(Glas iz ozadja.)</stage> Ja, avtomobila, ni rečeno, če ga nebo nihče kradel. So ga že
               ukradli raznim podpredsednikom, pa lahko tudi tega predsedniku, kaj pa vemo.</p>
               <p>Sicer pa jaz zakona ne bom podprl. Zakon se mi zdi nedodelan. Mi smo predlagali
               določene amandmaje, ki bi zakon vsaj do neke mere dali v ene kulturne okvire. Zdaj pa
               - ker ta zakon, mi ga ne bomo podprli in ker verjetno, kot pravi gospod Lavrinc, tudi
               verjetno ni čisto dober - pa predlagam, da v najkrajšem času sprejmemo dopolnilo, da
               se predsednika avtomatsko imenuje še za generalissima.</p>
            </sp>
            <sp xml:id="SDZ3-Redna-22-2003-01-28.sp227">

               <speaker>PODPREDSEDNIK VALENTIN POHOREC:</speaker>

               <p>Prosim, da smo pri stvari in dovolj resni, da bomo izpeljali točko do konca. Kolega
               Brenčič!</p>
            </sp>
            <sp xml:id="SDZ3-Redna-22-2003-01-28.sp228">

               <speaker>STANISLAV BRENČIČ:</speaker>

               <p>Hvala lepa za besedo. Ne odrekam ne namenu, ne načinu, da se tudi predsedniku države
               z zakonom zagotavlja neko statusno razmerje in tudi neko statusno socialno varnost.
               Ampak na tak način, kot smo mi uprizorili s tem zakonom, delamo premik mimo ustroja,
               kot ga naša parlamentarna demokracija ima, k predsedniški republiki oziroma k
               republiki predsedniškega tipa. Tako je to zdajnaravnano, tudi s posegom v sektor
               javnih uslužbencev. Predsednik po naši ustavi ni tista sveta krava, ki bi mu bile
               pisane takšne bonitete, kot smo mu jih mi pisali. Nisem zato, da predsednik ne dobi
               statusnih in socialnih bi rekel - varnih dni tudi po zaključitvi mandata, ampak tu je
               še kdo. V negativnem smislu so poslanci veliko bolj izpostavljeni javnosti, da ne
               govorim o predsedniku vlade. To smo enostavno kar obšli. Pa ne iščem zase ničesar.
               Vem pa, da je to premik v sistem predsedniške republike. Ne bom podprl zakona. Hvala!
           </p>
            </sp>
            <sp xml:id="SDZ3-Redna-22-2003-01-28.sp229">

               <speaker>PODPREDSEDNIK VALENTIN POHOREC:</speaker>

               <p>Hvala! Mag. Vizjak.</p>
            </sp>
            <sp xml:id="SDZ3-Redna-22-2003-01-28.sp230">

               <speaker>MAG. ANDREJ VIZJAK:</speaker>

               <p>Hvala lepa. Ko je opozicija oziroma sta dve opozicijski stranki pred nekaj tedni ali
               dnevi predstavili šest zahtev za vzpostavitev demokratičnega ravnotežja v Republiki
               Sloveniji, je predsednik vlade hitel na tiskovni konferenci razlagati, da imamo v
               Sloveniji bolj pomembne teme, ki jih moramo reševati, da imamo inflacijo previsoko,
               da se približujemo tako evropskim kot tudi drugim integracijam, Natu in Evropski
               zvezi, da imamo tudi številne druge probleme.</p>
               <p>Sedaj sprašujem: Zakaj ima ta vlada druga merila pri isti stvari? Ali so privilegiji
               bivšim funkcionarjem to, kar Slovenija ta trenutek potrebuje? Ali so to te
               prioritete: kot je reševanje delovno intenzivnih panog, delovnih mest, odpiranje
               novih delovnih mest, reševanje previsoke inflacije, reševanje prenizkih pokojnin,
               reševanje revščine v Republiki Sloveniji? Kaj so torej prioritete vlade, reševanje
               privilegijev funkcionarjev ali ti vsakodnevni problemi, s katerimi se danes soočamo
               in prav tako terjajo tolarje? Tu jih ni problem odmeriti. Ko pa govorimo o ljudeh,
               malih ljudeh, ki so potrebni določenega in ustreznejšega tretmaja, so pa problemi. To
               so teme za kasneje. Danes je pa na mizi predlog za zagotavljanje pogojev za
               opravljanje funkcije predsednika republike. Mislim, da je to dvojno merilo za isto
               problematiko. Zato niti približno ne bom tega zakona podprl. Hvala lepa!</p>
            </sp>
            <sp xml:id="SDZ3-Redna-22-2003-01-28.sp231">

               <speaker>PODPREDSEDNIK VALENTIN POHOREC:</speaker>

               <p>Hvala! In še Roberto Battelli.</p>
            </sp>
            <sp xml:id="SDZ3-Redna-22-2003-01-28.sp232">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Take vrste sprenevedanja so navadna žalitev za
               parlamentarni sistem v Republiki Sloveniji. To sprenevedanje in populizem, ki veje iz
               teh razprav, sta nekaj, kar žali veliki projekt emancipacije te države, katere
               centralni moment je ravno parlament. Predsednik republike je izvoljen neposredno s
               strani ljudi. Predsednik republike je del tistega sistema, ki omogoča, da ljudje, ki
               dobijo 60.000 tolarjev na mesec, če ta sistem funkcionira, vendarle in še zmeraj
               lahko dobijo. Človek, ki ima 500 tisoč plače in ki govori o teh stvareh na ta način,
               je najmanj kar je - kako bi rekel - v slabi veri to govori. Najmanj je to popolnoma v
               slabi veri.</p>
               <p>Sedaj, če mi, gremo kot parlament - ker mi smo parlamentarna demokracija - če mi
               gremo kot parlament v uničenje teh vlog - vlog v državi, ki so tudi neposredno
               izvoljene - potem najedamo lastno bit.</p>
               <p>Če gre za to, da izboljšamo status teh ljudi, ki dobijo 50 ali 60 tisoč tolarjev na
               mesec, potem je ravno to, da moramo, to kar je izvoljenega, pripeljati do tega, da
               izboljšamo stanje teh ljudi. To, da se vi spravljate na funkcijo, ki je izvoljena na
               ta način, je nesramno. Je nesramno!</p>
            </sp>
            <sp xml:id="SDZ3-Redna-22-2003-01-28.sp233">

               <speaker>PODPREDSEDNIK VALENTIN POHOREC:</speaker>

               <p>Čas je potekel. Hvala! Pavle Rupar. Ni replike, gospodje. Ni polemike, ni replike,
               samo obrazložitev glasu, ker če bom prekinil to vse skupaj, pa dal na glasovanje.
               Kolega Pavle Rupar ima besedo!</p>
            </sp>
            <sp xml:id="SDZ3-Redna-22-2003-01-28.sp234">

               <speaker>PAVEL RUPAR:</speaker>

               <p>Jaz sem že danes povedal, zakaj bom proti tem zakonom. Takim razpravljavcem, posebno
               gospod Batteli. Vam pa samo eno pesmico, čisto kratko: <q>"Uh, kaka ritka, uh kaka
               ritkica!"</q></p>
            </sp>
            <sp xml:id="SDZ3-Redna-22-2003-01-28.sp235">

               <speaker>PODPREDSEDNIK VALENTIN POHOREC:</speaker>

               <p>Tudi to ni obrazložitev glasu, kolega Rupar. Zaključujem to obrazložitev glasu in
               dajem predlog zakona v celoti na glasovanje. Ne, ne dovolim replike. Dal bom predlog
               zakona na glasovanje. Žal!</p>
               <p>Glasujemo o zakonu v celoti.</p>
               <p>Navzočih nas je 73. Za je glasovalo 44, proti 28.</p>
               <p><stage>(Za je glasovalo 44.)</stage> <stage>(Proti 28.)</stage></p>
               <p>Ugotavljam, da je zakon sprejet.</p>
               <p>S tem zaključujem točko dnevnega reda. Hvala za sodelovanje pri tej točki!</p>
               <p>Prehajamo na prekinjeno <title>9. točko dnevnega reda, prvo obravnavo predloga zakona
                  o omejevanju porabe alkohola.</title>
               </p>
               <p>Prehajamo na odločanje o uskladitvenih amandmajih. Imamo 4 uskladitvene amandmaje in
               o njih bomo odločali.</p>
               <p>Dajem uskladitveni amandma k členu 7. na glasovanje. Glasujemo! Navzočih nas je 66.
               Za je glasovalo 47, proti 9.</p>
               <p><stage>(Za je glasovalno 47.)</stage> <stage>(Proti 9.)</stage></p>
               <p>Amandma je sprejet.</p>
               <p>Dajem na glasovanje uskladitveni amandma k členu 9. Glasujemo! Navzočih je 64. Za je
               glasovalo 46, proti 5.</p>
               <p><stage>(Za je glasovalo 46.)</stage> <stage>(Proti 5.)</stage></p>
               <p>Amandma je sprejet.</p>
               <p>Dajem na glasovanje uskladitveni amandma k členu 15. Glasujemo! Navzočih je 66. Za
               je glasovalo 47, proti 5.</p>
               <p><stage>(Za je glasovalo 47.)</stage> <stage>(Proti 5.)</stage></p>
               <p>Amandma je sprejet.</p>
               <p>Dajem na odločanje uskladitveni amandma k členu 16. Glasujemo! Navzočih je 62. Za je
               glasovalo 44, proti 4.</p>
               <p><stage>(Za je glasovalo 44.)</stage> <stage>(Proti 4.)</stage></p>
               <p>Amandma je sprejet.</p>
               <p>Končali smo z glasovanjem o uskladitvenih amandmajih.</p>
               <p>Prehajamo na odločanje o predlogu zakona v celoti. O predlogu zakona v celoti bomo
               glasovali. Obrazložitev glasu, kolega Jožef Jerovšek.</p>
            </sp>
            <sp xml:id="SDZ3-Redna-22-2003-01-28.sp236">

               <speaker>JOŽEF JEROVŠEK:</speaker>

               <p>Hvala lepa! Zakona ne bom podprl.</p>
               <p>Namreč, gre za tipični prohabicijski zakon, za katerega je iz zgodovine poznano, da
               prinaša v glavnem negativne posledice. Ta zakon je komuflaža netransparentnega in ne
               solidnega delovanja tudi tega resorja. Namreč, na mnogih drugih področjih so izredno
               vitalne in zapletene zadeve, ki pa jih ministrstvo ne rešuje.</p>
               <p>Ravno zadnjič, recimo, smo bili soočeni, da ne izvaja zakona o azbestnih bolnikih,
               čeprav sta njihovi stiska in drama izredni in ti dnevno umirajo. Pravzaprav
               ministrstvo tu zavaja slovensko javnost - kot da bo s takšnim zakonom, ki bo po drugi
               starani tudi imel določene gospodarske negativne posledice. Skuša na neki način
               zavesti slovensko javnost.</p>
               <p>Sem proti alkoholizmu. Mislim, da ga tudi preko meje ne uživam nikoli. Vendar s
               takimi prohabicijskimi zakoni se Slovenija ne bo poslovila. Hvala lepa!</p>
            </sp>
            <sp xml:id="SDZ3-Redna-22-2003-01-28.sp237">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Peter Levič.</p>
            </sp>
            <sp xml:id="SDZ3-Redna-22-2003-01-28.sp238">

               <speaker>PETER LEVIČ:</speaker>

               <p>Hvala lepa, gospod predsedujoči. Dejstvo je, da je alkoholizem pri nas velik
               problem. Dejstvo je, da smo na samem vrhu lestvice uporabe alkohola. Dejstvo je, da
               se vsak dan srečujemo z nesrečami, ki jih povzročajo pijanci, in s travmami v
               družinah in take stvari.</p>
               <p>Ali lahko povem do konca? Zakon je sicer slab, nedodelan. Kot je povedal gospod
               Jerovšek, neke vrste prohibicija. Nekatere besedne zveze, kot: <q>"upravičeno domnevati,
               da je nekdo pijan"</q><gap n="..."/> V redu. Imamo programe. Vendar: Kdo jih bo izvajal oziroma kdo
               jih bo financiral? Tudi to je vprašljivo.</p>
               <p>Vendar, če se bo s tem zakonom vsaj malo zmanjšal odstotek porabe alkohola, če bomo
               rešili vsaj eno življenje, če bomo rešili vsaj eno družino, da ne bo imela takih
               travm, potem smo nekaj dosegli. Samo tega razloga podpiram ta zakon. Hvala lepa!</p>
            </sp>
            <sp xml:id="SDZ3-Redna-22-2003-01-28.sp239">

               <speaker>PODPREDSEDNIK VALENTIN POHOREC:</speaker>

               <p>Hvala! Naslednji ima obrazložitev glasu kolega Branko Kelemina.</p>
            </sp>
            <sp xml:id="SDZ3-Redna-22-2003-01-28.sp240">

               <speaker>BRANKO KELEMINA:</speaker>

               <p>Hvala lepa! Spoštovani vsi skupaj! Poskušal bom govoriti kot osveščen, kulturen
               pivec alkoholnih pijač - če že lahko tako rečem, ker so me namreč mediji zaradi igre
               besed proglasili za pijanca. Sicer smo tudi okoli novega leta kolegi en večer kar
               dolgo v noč po kapljicah pili - moram pravilno uporabiti besede, da me ne bodo
               prijeli za besedo. Tukaj je potrdilo, dame je policija potem kontrolirala in je
               alkotest pokazal 0,0. Tako, da ne bi kdo mislil, da je bilo<gap n="..."/> Ne glede na to, da smo
               po kapljicah cel večer pili alkohol.</p>
               <p>Proti temu zakonu bom tudi zato, ker je veliko nespametnih rešitev. Mi smo pač ena
               izmed turističnih dežel. Kako si predstavljate, da do 10.00 ure turist ne bo smel v
               nobenem lokalu popiti alkoholne pijače, če si bo to zaželel? Tega nobena evropska
               turistična država nima. Nobena! Kako boste to opravičili pred našimi državljani?
               Poglejte, kaj sopovedali mladi. Tu sem slučajno dobil en tekst, Gimnazija Šiška: 90%
               mladih se je izrazilo, da ta zakon ne bo prinesel ničesar. Njih poslušajte, pa vam bo
               vse jasno. Trdno sem prepričan, da ima ta zakon politično konotacijo. O čem se bodo
               ljudje danes pogovarjali po gostilnah? O tem, da ne smejo popiti enega šilčka zjutraj
               namesto, da bi se pogovarjali o tem, da je potrebno skrbeti za to, da se bo pravilno
               lastninilo, da se ne bo kradlo in še druge malverzacije, ki se dogajajo v tej državi.
               Skratka, mislimda bo ta predlog zakona kmalu na tapeti ponovno za popravek. Sprejete
               so take rešitve, ki so dejansko neživljenjske. Ne samo, da ne bo mogoče zakona
               uresničevati. Tudi škodljive posledice so za naš sistem. Mislim, da bo kmalu na vrsti
               sprememba tega zakona. Zato ga ne bom podprl.</p>
            </sp>
            <sp xml:id="SDZ3-Redna-22-2003-01-28.sp241">

               <speaker>PODPREDSEDNIK VALENTIN POHOREC:</speaker>

               <p>Hvala za obrazložitev glasu. Še Zmago Jelinčič Plemeniti.</p>
            </sp>
            <sp xml:id="SDZ3-Redna-22-2003-01-28.sp242">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči! Slovenci ne pijemo nič več kot ostali evropski
               narodi. Kvečjemu manj. To govorijo resne raziskave in ne raziskave, ki jih izvajajo v
               Sloveniji na Slovencih in potem ti prepričujejo toliko časa ali pa jih nabijajo
               toliko časa, da priznajo, da so Francozi. Mislim, da vem, kaj je zadaj za tem
               zakonom. V prvi vrsti je tu zadaj zagotovozdravniški lobi, ki bo moral zdaj alkohol
               predpisovati na recepte, na plačljive recepte. S tem si bodo nekateri zagotovo dobro
               opomogli. Druga klika, ki je tu zadaj, so pa verjetno izdelovalci tako imenovanih
               steklenic prsnic ali pa srčnih. Tistih, ki se nosijo tu notri. Povem vam, da si jo
               bom sam prvi nabavil, da bom lahko pet minut po tistem trenutku, ko bo zakon
               prepovedoval piti, da bom lahko nekaj <q>"šljuknil"</q>. Mislim, ni pa rečeno, da ne bo
               mogoče na tisti steklenici srčnici spodaj žig, kdo je bil izdelovalec, pa da ne bi
               mogoče spoznali kakšnega gospoda iz LDS.</p>
               <p>Skratka, zakon je prohibitičen. Taki zakoni niso prinesli nič dobrega. Ne v
               Združenih državah ne v Rusiji ne na Švedskem ne na Finskem. Ravno tam, kjer so bili
               ti zakoni uvedeni, so pripeljali kriminal v te sfere. Rušili so državno gospodarstvo.
               Število pijancev se je enormno povečalo. Največje število pijancev ima ravno Švedska,
               ki ima najbolj strog režim pitja alkoholnih pijač. Mislim, da bi bilo bolj smiselno,
               če bi se Slovenci obrnili k izobraževanju, pa morda napisali raje zakon proti
               slaboumnosti.</p>
            </sp>
            <sp xml:id="SDZ3-Redna-22-2003-01-28.sp243">

               <speaker>PODPREDSEDNIK VALENTIN POHOREC:</speaker>

               <p>Hvala! To so bile obrazložitve glasu. Še Tone Partljič, prosim!</p>
            </sp>
            <sp xml:id="SDZ3-Redna-22-2003-01-28.sp244">

               <speaker>ANTON (TONE) PARTLJIČ:</speaker>

               <p>Znano je, da že 30 let ne pijem. To zato, ker nisem znal kulturno in družabno piti.
               Drugače me pa veseli, če ljudje okoli mene pijejo in so zaradi tega dobre volje.</p>
               <p>Mislim, da zakon ni prohibicijski, da so tisti zakoni izgledali zelo drugače. Tudi
               ni res, da prohibicijski zakoni povečujejo število pijancev. Ampak pridejo bolj na
               svetlo. Ker takrat, ko pride do tega, do možnosti, se pač tako napijejo, da se to na
               nek način vidi. Tudi v Evropi so me marsikje spraševali, kako da je pri nas to
               popolnoma nezakonsko prepuščeno, da pravzaprav ni regulative.</p>
               <p>Zato se mi zdi, da pravzaprav reč ni prehuda. Me tudi nič ne moti, če bo prišlo do
               popravka zaradi kakšne nelogičnosti. Mislim pa, da je prav, da smo sprejeli tak
               zakon. Ni niti proti vinski trti in vinorodnosti naše države in ni prohibicijski.
           </p>
            </sp>
            <sp xml:id="SDZ3-Redna-22-2003-01-28.sp245">

               <speaker>PODPREDSEDNIK VALENTIN POHOREC:</speaker>

               <p>Hvala! Še mag. Kramberger.</p>
            </sp>
            <sp xml:id="SDZ3-Redna-22-2003-01-28.sp246">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik. Kolegice in kolegi! Mislim, da rešitve v tem zakonu
               niso dobre. Dejstvo je, da je tudi v slovenskem prostoru alkoholizem problem. To smo
               ugotovili v prejšnjih postopkih in tudi danes. Vendar se po mojem bolezni odvisnosti
               ne zdravi na način, kot smo ga mi opredelili v tem zakonu. Ni dobra rešitev. Tega
               zakona ne bom podprl. Hvala lepa!</p>
            </sp>
            <sp xml:id="SDZ3-Redna-22-2003-01-28.sp247">

               <speaker>PODPREDSEDNIK VALENTIN POHOREC:</speaker>

               <p>Hvala! Še Roberto Battelli.</p>
            </sp>
            <sp xml:id="SDZ3-Redna-22-2003-01-28.sp248">

               <speaker>ROBERTO BATTELLI:</speaker>

               <p>Hvala lepa! Sam se bom vzdržal pri tem zakonu, zaradi tega, ker problemi, ki so
               izredno resni, se rešujejo kompleksno in zadevajo celotno funkcioniranje družbe v
               smislu izboljšanja kvalitete življenja. To velja za prometne predpise, velja za take
               predpise.</p>
            </sp>
            <sp xml:id="SDZ3-Redna-22-2003-01-28.sp249">

               <speaker>PODPREDSEDNIK VALENTIN POHOREC:</speaker>

               <p>Prosim, tu na desni strani!</p>
            </sp>
            <sp xml:id="SDZ3-Redna-22-2003-01-28.sp250">

               <speaker>ROBERTO BATTELLI:</speaker>

               <p>Če se bomo zavedli dejstva, da imamo državo, ki ima lastne institucije, ki so
               odgovorne za izgradnjo te kvalitete življenja, in ki onemogočajo oziroma ne
               spodbujajo prekomernega uživanja alkohola. Če bomo verjeli v institucije, ki skrbijo
               za to, da ne pride do prevelikih socialnih razlik, če imamo institucije - in
               verjamemo vanje - ki skrbijo za to, da so odnosi znotraj Republike Slovenije strpni
               in normalni, če imamo institucije, ki skrbijo za to, da je odnos med ljudmi, da je
               odnos med ljudmi in državo normalen, potem bomo znižali tako samomorilnost kot
               alkoholizem kot objestnost v prometu in objestnost v odnosih, tudi poslovni človeški.
               To je velik, širok, globok projekt, ki ga je treba speljati. Ta zakon nakazuje, da je
               treba nekaj narediti v tej smeri. Sam po sebi pa verjetno ne bo rešil prav ničesar,
               če ne bo zadeva sistemsko, dolgoročno urejena in uveljavljena.</p>
            </sp>
            <sp xml:id="SDZ3-Redna-22-2003-01-28.sp251">

               <speaker>PODPREDSEDNIK VALENTIN POHOREC:</speaker>

               <p>Hvala! Kolega Jaša Zlobec Lukič.</p>
            </sp>
            <sp xml:id="SDZ3-Redna-22-2003-01-28.sp252">

               <speaker>JAŠA ZLOBEC LUKIČ:</speaker>

               <p>Saj se nisem mislil oglašati. Ampak takšnega sprenevedanja in hinavščine, kot smo pa
               zdaj slišali, v zadnje pol ure, pa človek res redkokdaj sliši.</p>
               <p>Dejstvo je, da je 10% moške populacije v Sloveniji težkih alkoholikov. To nobenega ne
               zanima. Jasno. Vinogradnike in tiste, ki delajo šnops, pa res zanima, da ni nobenega
               zakona in da ni nobene kontrole. Prav nič jih ne zanima, koga bodo pahnili v nesrečo.
               Ta hinavščina je neverjetna. Bivša Jugoslavija ni imela nobenih takih zakonov. Zaradi
               tega, ker sta Tito in partija pustila, da so se ljudje opijali. Ali bomo pa zdaj
               nadaljevali eno tako grozodejstvo naprej v neki Sloveniji, ki bi hotela biti po
               evropskih standardih? Niti ena evropska država nima tako neurejenega tega problema
               kot mi. Kot sem že povedal, smo na vrhu alkoholizma v Evropi. Mi se pa tukaj
               <q>"zafkravamo"</q>.</p>
            </sp>
            <sp xml:id="SDZ3-Redna-22-2003-01-28.sp253">

               <speaker>PODPREDSEDNIK VALENTIN POHOREC:</speaker>

               <p>Hvala! Še kolegica Cveta Zalokar Oražem.</p>
            </sp>
            <sp xml:id="SDZ3-Redna-22-2003-01-28.sp254">

               <speaker>CVETA ZALOKAR ORAŽEM:</speaker>

               <p>Hvala lepa! Mislim, da je res, da je v Sloveniji veliko ljudi, ki - tako kot kolega
               Kelemina pijejo po kapljicah. Ampak žal je tudi ogromno število ljudi, ki ne pije po
               kapljicah in se težko izkazuje z zapisniki. Mislim, da je veliko več zapisnikov,
               policistov, ki kažejo, kako veliko je opitih šoferjev. Mislim, da daleč največ tod
               okoli. To se mi zdi, da - ali verjamemo ali ne verjamemo statistikam, je dejstvo.</p>
               <p>Mislim pa, da je še več takih zapisnikov, ki jih tudi sama vidim, in v katerih je s
               strani policije napisano: motenje javnega reda, pretepanje v družinah in podobne
               stvari. Tako, da mislim, to da - če se je govorilo, to ne vem, o tem, kako imajo vsi
               Slovenci neke zapisnike, kako se ne pije - je prav, da se tu tudi pove, da je tudi
               mnogo drugih zapisnikov. Ker se je govorilo o receptih, mislim, da je prav, da se
               pove, da je tudi ogromno receptov, ki so napisani o poškodbah, ki so jih deležni
               pijanci. In ko vsi davkoplačevalci veselo plačujemo, da te pijance oskrbimo. Prav je,
               da so oskrbljeni. Vendar mislim, da so stroški, tako kot je bilo prikazano tudi pri
               obrazložitvi zakona, enormni. Zdi se mi prav, da omenim, ker je kolega Kelemina
               omenil dijake iz Šiške. Jaz sem jih brala malo drugače. Bila sem vesela, ker je
               večina tistih dijakov v anketi, ki jo je objavil Dnevnik, izjavila, da ne kadi.
               Večina je tudi izjavila, da se ne opija. Mnogi med njimi pa so tudi pozdravili -
               kolega Kelemina - ta zakon, in rekli, da pozdravljajo rešitve, ki bodo omogočile
               prelahko dostopnost alkohola za svoje kolege, za katere so opazili, da se opijajo.
               Mislim, da ne bodo rekli, da so ti dijaki tisti, ki so bili proti zakonu. Jaz tiste
               ankete nisem tako prebrala.</p>
            </sp>
            <sp xml:id="SDZ3-Redna-22-2003-01-28.sp255">

               <speaker>PODPREDSEDNIK VALENTIN POHOREC:</speaker>

               <p>Hvala! Kolega Alojz Sok.</p>
            </sp>
            <sp xml:id="SDZ3-Redna-22-2003-01-28.sp256">

               <speaker>ALOJZ SOK:</speaker>

               <p>Hvala lepa! Jaz bi samo rad povedal gospodu Jaši Zlobcu.</p>
            </sp>
            <sp xml:id="SDZ3-Redna-22-2003-01-28.sp257">

               <speaker>PODPREDSEDNIK VALENTIN POHOREC:</speaker>

               <p>Ni replike, je obrazložitev glasu.</p>
            </sp>
            <sp xml:id="SDZ3-Redna-22-2003-01-28.sp258">

               <speaker>ALOJZ SOK:</speaker>

               <p>Pa bom obrazložil glas. Večkrat sem že povedal, da bom proti temu zakonu. Prepoved
               točenja alkoholnih pijač zjutraj - mislim, da do 9. ure - to smo že imeli v tej
               državi. To smo že imeli. Spomnite se nekaj let nazaj, kaj se je zgodilo. Da pač
               tisti, ki to rabijo zjutraj, da naredijo, niso šli v gostilno, ampak so šli v
               trgovino, kupili namesto 0,3, 2,5 ali pa pač najmanjše pakiranje. Tako, da s tem tega
               problema ne rešujemo.</p>
               <p>Pri nas na Štajerskem bi rekli, da je to eden takšnih zakonov, ki nič ne škodi in nič
               ne hasne. Štirinajst dni bo deloval, potem pa bo vse skupaj pozabljeno, tako kot je
               bilo tudi z marsikaterim zakonom. Mogoče bi bilo dobro, da bi v ta zakon vključili še
               kakšen člen, da veleposlaniki v Bruslju ne bi preveč zapravljali za litre alkohola.
               Hvala lepa!</p>
            </sp>
            <sp xml:id="SDZ3-Redna-22-2003-01-28.sp259">

               <speaker>PODPREDSEDNIK VALENTIN POHOREC:</speaker>

               <p>Hvala! Kolega Leo Kremžar.</p>
            </sp>
            <sp xml:id="SDZ3-Redna-22-2003-01-28.sp260">

               <speaker>LEOPOLD (LEO) KREMŽAR:</speaker>

               <p>Hvala lepa, predsedujoči. Sam sicer tudi prihajam s Štajerske, pa bom vendarle
               glasoval za ta zakon.</p>
               <p>Strinjam se, da je možno, da vsa določila tega zakona niso optimalna. Gospod
               Kelemina, zelo bi bil zadovoljen, če bi me pustili govoriti.</p>
            </sp>
            <sp xml:id="SDZ3-Redna-22-2003-01-28.sp261">

               <speaker>PODPREDSEDNIK VALENTIN POHOREC:</speaker>

               <p>Prosim za mir v dvorani!</p>
            </sp>
            <sp xml:id="SDZ3-Redna-22-2003-01-28.sp262">

               <speaker>LEOPOLD (LEO) KREMŽAR:</speaker>

               <p>Bom počakal, da gospod Kelemina konča.</p>
            </sp>
            <sp xml:id="SDZ3-Redna-22-2003-01-28.sp263">

               <speaker>PODPREDSEDNIK VALENTIN POHOREC:</speaker>

               <p>Prosim za mir v dvorani!</p>
            </sp>
            <sp xml:id="SDZ3-Redna-22-2003-01-28.sp264">

               <speaker>LEOPOLD (LEO) KREMŽAR:</speaker>

               <p>Pa uro mi ustavite. Ah, ne, pustite uro.</p>
               <p>Torej, glasoval bom za ta zakon ne glede na to, da bi se verjetno dalo napisati tudi
               drugače v nekaterih segmentih tudi verjetno z boljšimi rešitvami. Seveda bo
               priložnost in možnost, da se to tudi v prihodnje popravi. Glasoval bom pa zaradi
               tega, ker če bo - pa ne bi rad bil patetičen - ampak če bo s tem zakonom vendarle
               vsaj ena prometna nesreča, ki so jo povzročili ljudje pod vplivom alkohola, manj, smo
               naredili veliko. Ne bi se rad še sam sprenevedal in bil patetičen, ampak vendarle gre
               za to. Gre za to, da se malce nakaže smer, v katero bi ta družba tovrstno morala iti.
               Zato mislim, da je prav, da ta zakon podpremo. Hvala!</p>
            </sp>
            <sp xml:id="SDZ3-Redna-22-2003-01-28.sp265">

               <speaker>PODPREDSEDNIK VALENTIN POHOREC:</speaker>

               <p>Hvala! Prej sem videl gospoda Kavtičnika, potem pa še Ivan Mamić. Prosim!</p>
            </sp>
            <sp xml:id="SDZ3-Redna-22-2003-01-28.sp266">

               <speaker>JOŽEF (JOŽE) KAVTIČNIK:</speaker>

               <p>Hvala lepa, predsedujoči. Nisem se mislil oglašati. Vendar toliko je bilo
               povedanega<gap n="..."/> Čestitam ministru Kebru za korajžo, da se je spustil na ta tako spolzka
               tla, da je vložil zakon oziroma predlagal zakon, za katerega je vedel, da bo tu
               polemika, za katerega je vedel, da se bo tudi v Sloveniji nekaj zganilo. Prav je
               tako, da se je zganilo.</p>
               <p>Zakon je potreben. Zakon je potreben za naše otroke. Zakon je potreben tudi za nas
               in za vse Slovenke in Slovence. Gotovo je pa, da zakon ni najboljši. Vsi tisti, ki
               govorite, da je zakon potrebno ali možno narediti boljšega, ga lahko seveda
               pripravite in ga vložite.</p>
               <p>Prepričan sem, da bo zakon deležen sprememb. Vendar je prav, da tak zakon, ki je
               danes pred nami, sprejmemo in da opozorimo na alkoholizem, na to zlo, ki je v
               Sloveniji prisotno.</p>
               <p>Še enkrat, minister Keber, hvala lepa. Sam ga bom podprl.</p>
            </sp>
            <sp xml:id="SDZ3-Redna-22-2003-01-28.sp267">

               <speaker>PODPREDSEDNIK VALENTIN POHOREC:</speaker>

               <p>Hvala! In še Ivan Mamić ima obrazložitev glasu. Prosim!</p>
            </sp>
            <sp xml:id="SDZ3-Redna-22-2003-01-28.sp268">

               <speaker>IVAN MAMIĆ:</speaker>

               <p>Hvala lepa! Vso debato, ki smo jo slišali danes v glavnem podpiram. To so vsa
               dejstva, kar slišimo od večine ljudi. Nekateri so zelo simpatični, in tako naprej<gap n="..."/>
               Če bi me tudi prepričali s tem, ker imam toliko let - vem kako to življenje teče -
               jaz bi bil tudi za to. Tako da, pravzaprav mi je skoraj vseeno, ali sem za ali nisem
               za.</p>
               <p>Mislim pa, da bi mogli več sredstev in posebno moči in ljubezni vložiti v otroke in
               jih pravilno vzgajati. Potem se s takimi problemi ne bi niti ukvarjali.</p>
               <p>Črka na papirju - nisem prepričan, da bo pripomogla k tej rešitvi. Problem pa je -
               se strinjam popolnoma, jaz nobenemu ne repliciram. Samo to se bo zgodilo približno
               tako, kot je povedal gospod Jelinčič. Prav iz srca verjamem, da bo kaj takega.</p>
               <p>Tako, da pri najboljši volji bom glasoval proti. Hvala!</p>
            </sp>
            <sp xml:id="SDZ3-Redna-22-2003-01-28.sp269">

               <speaker>PODPREDSEDNIK VALENTIN POHOREC:</speaker>

               <p>Hvala! Prehajamo na odločanje.</p>
               <p>Glasujemo o zakonu o celoti. Navzočih nas je 57. Za je glasovalo 37, proti 12.</p>
               <p><stage>(Za je glasovalo 37.)</stage> <stage>(Proti 12.)</stage></p>
               <p>Zakon je v celoti sprejet. S tem zaključujem to točko dnevnega reda. Hvala ministru
               Kebru za sodelovanje.</p>
               <p>Prehajamo na <title>prekinjeno 10. točko dnevnega reda, to je na prvo obravnavo
                  predloga zakona o spremembah in dopolnitvah zakona o odlikovanjih Republike
                  Slovenije.</title>
               </p>
               <p>Prehajamo na odločanje o naslednjem predlogu sklepa. Predlog Zakona o spremembah in
               dopolnitvah Zakona o odlikovanjih Republike Slovenije. Prva obravnava je primeren za
               nadaljnjo obravnavo.</p>
               <p>Ta predlog dajem na glasovanje. Glasujemo! Smo sredi glasovanja. Navzočih nas je 61,
               za je glasovalo 22, proti 30.</p>
               <p><stage>(Za je glasovalo 22.)</stage> <stage>(Proti 30.)</stage></p>
               <p>Predlog sklepa ni sprejet.</p>
               <p>Ugotavljam, da zbor predlaganega sklepa ni sprejel. Zato je zakonodajni postopek o
               predlogu zakona končan. S tem končujem to točko dnevnega reda.</p>
               <p>Prekinjam zasedanje na 22. seji zbora. Nadaljevali bomo jutri, ob 10 uri. Hvala za
               sodelovanje in lahko noč. <stage type="time">(SEJA JE BILA PREKINJENA 28. JANUARJA 2003 OB 19.33
                  URI.)</stage>
               </p>
            </sp>
         </div>
      </body>
   </text>
</TEI>