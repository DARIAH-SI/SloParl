<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-42-2004-04-07">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|61D47658324C48B1C1256EA1002C1103</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=61D47658324C48B1C1256EA1002C1103</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-42-2004-04-07.DZ" n="42">
               <name>Izredna</name>
               <date when="2004-04-07"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-42-2004-04-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 42. izredne seje</stage>
            <stage type="date">(7. april 2004)</stage>
            <stage type="chairman">Sejo je vodil Valentin Pohorec, podpredsednik državnega zbora.</stage>
            <stage type="time">Seja se je pričela ob 10.00 uri. </stage>


            <sp xml:id="SDZ3-Izredna-42-2004-04-07.sp1">

               <speaker>PODPREDSEDNIK VALENTIN POHOREC:</speaker>

               <p>Spoštovane kolegice in kolegi ter drugi prisotni! Nadaljujemo 42. izredno sejo
               državnega zbora Republike Slovenije.</p>
               <p>Obveščen sem, da so za današnjo sejo opravičeni: Roberto Battelli, Franc Čebulj,
               Zmago Jelinčič Plemeniti, Franc Kangler, mag. Blaž Kavčič, mag. Janez Kramberger za
               pričetek seje, Rudolf Moge, Alojz Peterle, Maria Pozsonec in Jožef Školč od 17.00 ure
               dalje.</p>
               <p>Že na začetku vas želim spomniti, da je ob 16.20 uri predviden čas za začetek
               glasovanja o današnjih točkah, da je ob 19.00 uri slavnostna seja. Zato prosim, da
               predviden čas za posamezna opravila vzamete resno, da bi lahko pripravili dvorano za
               slavnostno sejo.</p>
               <p>Prehajamo na <title>4. TOČKO DNEVNEGA REDA - OBRAVNAVO PREDLOGA ZA ZAČETEK POSTOPKA ZA
                  SPREMEMBO USTAVE REPUBLIKE SLOVENIJE Z OSNUTKOM USTAVNEGA ZAKONA <stage>( EPA 700 /III)</stage>.</title>
               </p>
               <p>Predlog za začetek postopka... /Oglašanje iz ozadja./ Gospa Maria Pozsonec je
               prisotna...</p>
            </sp>
            <sp xml:id="SDZ3-Izredna-42-2004-04-07.sp2">

               <speaker>MARIA POZSONEC:</speaker>

               <p>Izgleda, da gre za pomoto. Jaz sem tu in bom tu cel dan.</p>
            </sp>
            <sp xml:id="SDZ3-Izredna-42-2004-04-07.sp3">

               <speaker>PODPREDSEDNIK VALENTIN POHOREC:</speaker>

               <p>Vas že vidim, se opravičujem. Maria Pozsonec je prisotna na seji. Hvala lepa za
               opozorilo.</p>
               <p>Predlog za začetek postopka za spremembo 90., 97., 99. in 170. člena ustave z
               osnutkom ustavnega zakona je v obravnavo zboru predložila vlada Republike Slovenije.
               Na 35. izredni seji je državni zbor sklenil, da se začne postopek za spremembo 90.
               člena ustave ter preložil razpravo o osnutku ustavnega zakona in odločanje o predlogu
               stališč ustavne komisije na eno od naslednjih sej.</p>
               <p>Besedo dajem predstavnici vlade, gospe Kseniji Mihovar, Globokar za dopolnilno
               obrazložitev osnutka ustavnega zakona. Prosim za pozornost in mir v razpravni
               dvorani. Besedo ima predstavnica vlade. Prosim.</p>
            </sp>
            <sp xml:id="SDZ3-Izredna-42-2004-04-07.sp4">

               <speaker>KSENIJA MIHOVAR GLOBOKAR:</speaker>

               <p>Spoštovani gospod podpredsednik, spoštovane poslanke in spoštovani poslanci! Dovolite
               mi, da kljub različnim stališčem, ki smo jih slišali že v tem državnem zboru, ki
               deloma nasprotujejo predlogu vlade za spremembo 90. člena ustave, vendarle ponovno
               poudarim predvsem tiste strokovne in primerjalnopravne argumente, ki smo jih v vladi
               upoštevali ob tem, ko smo predlagali rešitev. Opredelila se bom predvsem do tako
               imenovane ljudske iniciative.</p>
               <p>Že v strokovni skupini, ki je pripravljala vladni predlog sprememb ustave, se je
               postavilo vprašanje, ali se na način neposredna demokracija ob pomanjkanju ljudske
               iniciative ne zožuje in ali ne bi kazalo iskati rešitev tudi v to smer. Kljub temu so
               strokovnjaki, ki so sodelovali v delovni skupini za pripravo sprememb, ocenili, da ta
               sprememba terja bolj poglobljeno strokovno razpravo, glede na to, da je tudi
               primerjalnopravno v Evropi ne najdemo. Edino Švica pozna takšno ljudsko iniciativo,
               in še to na ravni, ko gre za referendum o ustavi. Ravno pri pregledu rešitev, ki so
               jih v Švici sprejeli na podlagi takšnega referenduma, se je izkazalo, da so marsikdaj
               strokovno ne najboljše. Namreč, ljudska iniciativa izločuje vlogo državnega zbora.
               Državni zbor je vezan na sprejeto odločitev na referendumu. Zato se postavlja tudi
               strokovno vprašanje, kako dejansko potem poteka procedura sprejemanje takšnega zakona
               v državnem zboru. Ali je mogoče na tak zakon sprejemati amandmaje? Kako ga kasneje
               spreminjati, ker vendarle gre za izraženo ljudsko voljo? Zato ponovno pozivamo
               oziroma prosimo državni zbor, da ob tej predlagani rešitvi, ki je tudi prišla iz
               ustavne komisije pred vaše odločanje, ponoven razmislek. Ali dejansko imamo takšen
               sistem, da lahko vključuje tudi to ljudsko iniciativo oziroma referendum, ki je na ta
               način posredovan v odločanje. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp5">

               <speaker>PODPREDSEDNIK VALENTIN POHOREC:</speaker>

               <p>Hvala lepa za to uvodno razlago. Osnutek ustavnega zakona je obravnavala ustavna
               komisija in pripravila stališča. Želi predstavnik ustavne komisije predstaviti
               stališča? Ne želi, ni prijavljen.</p>
               <p>Zato prehajam na obravnavo stališč oziroma predstavitev stališč poslanskih skupin.
               Dajem besedo kolegu Alojzu Soku za stališče poslanske skupine Nove Slovenije.</p>
            </sp>
            <sp xml:id="SDZ3-Izredna-42-2004-04-07.sp6">

               <speaker>ALOJZ SOK:</speaker>

               <p>Spoštovani predsedujoči! Predstavnica ministrstva, kolegice in kolegi, lepo vas
               pozdravljam!</p>
               <p>Naj že uvodoma ugotovim, kot pri včerajšnji razpravi, da ponovno, kar se tiče Nove
               Slovenije, pogrešamo gospoda ministra. Mislimo, da bi moral biti tukaj med nami,
               poslušati argumente in z nami diskutirati, ne pa da ga enostavno ni.</p>
               <p>Torej veljavna ureditev referenduma je zelo široka. S tem se strinjamo. Imamo
               uveljavljenih več različnih subjektov, ki lahko predlagajo referendum, zato je ravno
               ta predlog spremenjenega in pa dopolnjenega člena 90. člena ustave v tej smeri, da se
               ukine predhodni zakonodajni referendum ali če se izrazim drugače, da se ukine možnost
               državljankam in državljanom, da predhodno korigirajo odločitve državnega zbora. To je
               temeljna sprememba v tem delu, ki jo, kot smo lahko v uvodu slišali, vlada še vedno
               zagovarja in to opravičuje z dejstvom, da nobena evropska država, razen Švice, nima
               to urejeno, na tak način, se pravi, nobena država nima predhodnega zakonodajnega
               referenduma. Mi pa se sprašujemo, zakaj bi pa potem Slovenija, če Švica ima tako
               urejeno, tega ne imela. Referendum pomeni korekcijo odločitve, državnega zbora, torej
               tistih političnih odločitev v parlamentu, ki jih sprejmejo poslanci. Kar se pa tiče
               predhodnega zakonodajnega referenduma, pa gre po našem mnenju za prejšnjo korekcijo
               tistih odločitev za katere skupine državljanov ali pa državljani pričakujejo, da jih
               bo državni zbor sprejel, pa jih ta iz določenega razloga ne sprejme.</p>
               <p>Gre pravzaprav za to, da ljudska volja lahko v obeh primerih korigira parlamentarno
               politično odločitev. Pri naknadnem zakonodajnem referendumu po tistem, ko je
               zakonodajni postopek končan pri predhodnem zakonodajnem referendumu pa preden se je
               zakonodajni postopek začel ali pa med samim potekom zakonodajnega postopka. V Novi
               Sloveniji poudarjamo, da je potrebno ohraniti obe obliki referenduma, kajti treba se
               je zavedati, da imamo demokracijo v Republiki Sloveniji sorazmerno kratek čas.
               Predhodni zakonodajni referendum pomeni, da se ljudska volja uresniči z zakonsko
               pobudo, to je s tako imenovanim predhodnim izjasnjevanje na volišče. Skozi kratko
               obdobje slovenske demokracije se je pokazalo, da kolikor močnejša je vladajoča
               koalicija, toliko bolj če se lahko tako izrazim, ohole so odločitve in toliko večja
               je verjetnost pobud, tudi v smislu predhodnih zakonodajnih referendumov.</p>
               <p>Mislimo, da je to pričakovati tudi v prihodnje ne glede na sestavo koalicij, kajti
               zdi se, da smo slovenski politiki nagnjeni k temu načinu in takemu načinu vodenja
               države. Tega bi se morali zavedati in vsaj za neko obdobje ohraniti to ustavno
               varovalko v obliki prehodnega zakonodajnega referendum. V Novi Sloveniji nismo za to,
               da se zaradi težav, ki jih ima vladajoča garnitura, spreminja ustava, pravzaprav mora
               biti ravno obratno, spremeniti se mora oblast, ne pa ustava. Oblast se mora
               prilagoditi ustavi. Ustava pa mora pomeniti svetinjo v zakonodaji in je ne moremo kar
               tako spreminjati, kot se nekomu zazdi. Možnost združitve določenih vprašanj na
               referendumu pa že itak določa sedanji zakon in na podlagi tega zakona ustavno
               sodišče, ki to pravzaprav vsaj v zadnjem obdobju tudi redno počne. Zaradi tega prav
               tako ni treba spreminjati ustave. Že do sedaj pa se je na nek načinposkušalo zavirati
               referendumsko odločanje, po našem mnenju s stalnim spreminjanjem zakona o referendumu
               in pa ljudski iniciativi. Ne vem, do sedaj je bil ta zakon spremenjen kar nekajkrat.</p>
               <p>Ko izgleda, da tudi to ne zadošča več, pa se poskuša enostavno ukiniti del
               neposrednega odločanja, pa čeprav v praksi tudi sicer ni bilo nekih velikih in
               številčnih zahtev po nepomembnih predhodnih referendumih. Če pozabimo seveda zahtevo
               po referendumu o vračanju cerkvenih gozdov, ki ga je ustavno sodišče preprečilo. Na
               podlagi predhodnega referenduma je pravzaprav nastala slovenska država, imeli smo
               plebiscit in tudi že iz tega razloga bi morali Slovenci to obliko odločanja kot
               ustavno kategorijo pustiti nedotaknjeno.</p>
               <p>Potem so bili na podlagi predhodnega zakonodajnega postopka v Sloveniji samo še
               štirje referendumi. To je bil referendum o TET 3. Sprašujemo se v Novi Sloveniji, kaj
               bi pravzaprav bilo, če referenduma o TET 3 ne bi imeli, in bi se ta megalomanski
               energetski objekt na predpostavkah, ki so bile, tudi zgradil. Danes bi imeli veliko
               večje probleme z izvrševanjem kiotskega protokola, za samo gradnjo TET 3 pa bi
               porabili ogromne milijarde, več kot milijardo nemških mark.</p>
               <p>Potem smo imeli predhodni zakonodajni referendum o vračanju vlaganj za razvoj
               telefonije. Tukaj naj poudarim, da bi državni zbor, če bi bila volja, in vlada bi
               lahko to področje uredila brez referenduma, pa te volje ni bilo. Kljub temu, da je
               bilo vsem jasno, da so slovenski državljani s svojimi sredstvi zgradili slovenski
               telekomunikacijski sistem, da so za to prispevali ogromna sredstva in da imajo vso
               pravico, če bo država Telekom privatizirala, tudi iz tega naslova pričakovati neka
               povračila. Želje ni bilo, zato jebil je sklican predhodni zakonodajni referendum,
               seveda na podlagi 40 tisoč podpisov državljanov, in na referendumu so se ljudje
               pošteno odločili, kot je tudi prav. Ampak še enkrat povem, to bi lahko storil državni
               zbor, če bi želel.</p>
               <p>Istočasno smo takrat imeli na referendumu tudi izjasnjevanje o tem, kako naj se
               organizirajo slovenske železnice v prihodnje. Imeli smo še en predhodni zakonodajni
               referendum. To je o obratovanju trgovin ob nedeljah. Tudi to je vprašanje, ki bi ga
               lahko državni zbor uredil, če bi poslušal stroko, če bi poslušal delavce, če bi bila
               spoštovana opozicija, vendar temu na žalost ni bilo tako.</p>
               <p>Argumenti za ukinitev predhodnega zakonodajnega referenduma, kot jih lahko slišimo,
               pa so največkrat naslednji. Prvič, nekateri pravijo, da je predhodni zakonodajni
               referendum slovenska posebnost, istočasno pa smo danes tu slišali, da pravzaprav ni
               posebnost, da ga imajo tudi v Švici, ki je veliko dlje časa demokratična država, in
               Slovenci se zelo radi pohvalimo, kako dobro imamo rešeno vprašanje demokracije. Zato
               seveda predlagamo, da to kot demokratično normo tudi v bodoče ohranimo, ne pa da
               govorimo, da je to neka slovenska posebnost. Če pa že je, pa nič zato, lahko smo na
               nekaterih področjih tudi Slovenci pred drugimi državami Evropske unije.</p>
               <p>Nadalje smo lahko večkrat slišali mnenje oziroma kar trditve, da se institut
               predhodnega zakonodajnega referenduma zlorablja, in sicer za namene, za katere ni bil
               določen. V imenu Nove Slovenije odločno trdim, da temu ni tako. Ljudstvo nikoli in
               nikdar ne more zlorabiti oblasti. Ravno obratno je, oblast lahko zlorablja ljudstvo
               Večina teh predhodnih zakonodajnih referendumov pa je pravzaprav nastalo na podlagi
               podpisov 40.000 državljanov in ne na podlagi zahteve poslancev.</p>
               <p>Da je vprašanje referenduma v Sloveniji slabo urejeno, tudi to ne bo držalo. Trdimo,
               da je pravzaprav vprašanje referendumov v Sloveniji zelo dobro urejeno in da iz tega
               razloga ni treba popravljati oziroma spreminjati države. Drži pa, da se institut
               referenduma v parlamentarnih demokracijah evropskih držav praviloma redko uporablja.
               S tem se pa strinjamo. Podatek pravi, da so, na primer, v Avstriji od leta 1945
               izvedli samo dva referenduma. Vendar se moramo vprašati, zakaj je temu tako, da se v
               Sloveniji tolikokrat posega po referendumih, čeprav v Novi Sloveniji ocenjujemo, da
               število teh štirih predhodnih zakonodajnih referendumov v več kot desetih letih
               samostojne slovenske države ni veliko. Kljub temu pa kaže na to, da vladajoča
               politika, vladajoča oblast ne upošteva volje državljanov, ne upošteva mnenja stroke
               in je v vseh takih primerih edino možno ob vsej tej aroganci, ki smo ji bili priča,
               poklicati na pomoč državljanke in državljane, da potem na neposreden način, na način
               neposredne demokracije odločijo in izrazijo svojo voljo.</p>
               <p>V parlamentu smo lahko slišali tudi to, da večinske ankete kažejo, da ljudje
               pričakujejo ustavne spremembe o referendumu, in sicer pričakujejo, da bo na tem
               področju prišlo do nekakšne restrikcije. Moram reči, da tem anketam ne verjamemo. Te
               ankete so po našem mnenju na nek način prirejene, kajti nenormalno in nelogično je,
               da bi ljudstvo predlagalo in zahtevalo, da se mu onemogoči volja neposredno se
               izraziti na referendumu o temeljnih vprašanjih, ki zadevajo vse državljanke in pa
               državljane.</p>
               <p>In še en argument oziroma dva. Trditev, da ljudska volja oziroma referendum ne izraža
               ljudske volje. Jaz tega sploh ne bi komentiral. Mislim da je to popolnoma deplasiran
               argument. Kaj drugo pa naj izraža ljudsko voljo, če ne referendum? Ali potem mnenje
               tega parlamenta ali pa posameznik politikov, pa naj bi izražali ljudsko voljo, če
               referendum ne?</p>
               <p>No, in še en argument, ki pa sicer drži. Referendumi so dragi, stanejo veliko. Toda
               ob tem bi rad opozoril, da pa bi nekatere napačne odločitve stale še veliko več. Že
               prej sem omenil gradnjo TET3. Če bi gradili ta termoenergetski blok TET3, bi takšna
               rešitev seveda bila veliko, veliko držaja, kot je bil takratni referendum, ki je
               takrat stal nekaj čez 400 milijonov slovenskih tolarjev.</p>
               <p>Omejevanje referenduma pripelje izključno do ene same točke, to je do omejevanja
               pravic državljank in pa državljanov naše države. Mi razumemo, da je to v interesu
               vladajoče večine. Seveda je najlažje vladati na ta način, da se politika ne ozira na
               potrebe in pa na zahteve ljudi. Predvidena sprememba ustave, ki jo nakazuje vlada, po
               naši oceni ne gre v pravo smer, ampak v napačno. Gre v tisto smer, ki nakazuje
               zmanjšanje osnovnih človekovih pravic in svoboščin, to je soodločanje v okviru svoje
               lastne države. Prav o človekovih pravicah, ki pa nimajo cene, o tem smo lahko v
               zadnjem obdobju veliko slišali v tem parlamentu, pa se z ukinjanjem predhodnega
               zakonodajnega referenduma tudi odloča. Referendum je poleg volitev edina oblika
               neposrednega odločanja državljank in pa državljanov, zato v Novi Sloveniji odločno
               nasprotujemo, da se ustava spreminja na tem področju.</p>
               <p>Eden od strokovnjakov, ki je sodeloval v ustavni komisiji, je med drugim zapisal, to
               je dr. Kavčič, "Predhodni zakonodajni referendum je sredstvo, na katerega oblastni
               blok nima vpliva. Predstavlja pomembno pomožno obliko delitve oblasti in sorazmerno
               učinkovito sredstvo opozicije in zunajparlamentarnih strank."</p>
               <p>In za konec Republika Slovenija, tega se moramo zavedati, se nahaja v prehodnem
               obdobju med nekdanjim totalitarnim družbenim sistemom, ki je temeljil na monopolu
               komunistične partije, in novim nastajajočim sistemom ustavne demokracije. Zato je v
               ustavo bil vnesen tudi temeljni cilj referenduma, tudi predhodnega zakonodajnega
               referenduma, in sicer preprečiti kakršnokoli možnost restavriranja bivšega
               totalitarnega sistema. V Novi Sloveniji bomo odločno glasovali proti spremembi 90.
               člen ustave. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp7">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Miran Potrč ima besedo za predstavitev stališča poslanske skupine
               Združene liste socialnih demokratov.</p>
            </sp>
            <sp xml:id="SDZ3-Izredna-42-2004-04-07.sp8">

               <speaker>MIRAN POTRČ:</speaker>

               <p>Hvala lepa. Spoštovani gospod podpredsednik, spoštovani kolegice in kolegi.
               Referendum je poleg volitev edina oblika neposrednega odločanja državljank in
               državljanov. Je ena od oblik uresničevanja oblasti ljudstva. Toda needina. Predvsem
               so v vseh parlamentarnih demokracijah najpomembnejša oblika izražanja neposredne
               volje državljank in državljanov, splošne, neposredne in tajne volitve.</p>
               <p>Za referendum pa to načelo ne velja, saj ga v mnogih evropskih parlamentarnih
               demokracijah sploh ne poznajo. Praviloma pa ga, če ga poznajo, uporabljajo precej
               bolj restriktivno in je zelo različno urejeno. Kar zadeva volitve, velja torej
               splošen princip, kar zadeva referendum zelo, zelo velike razlike. Poleg tega pa se po
               3. členu ustave, glas ljudstva pri nas uresničuje tudi preko zakonodajne, izvršilne
               in sodne veje oblasti. Referendum je torej le ena od demokratičnih oblik izjavljanja
               ljudske volje, pa še ta ni brezpogojno in nujno tudi najprimernejša in
               najkvalitetnejša. Kdaj in kako se referendum uporablja, da bi poleg demokratične
               forme zagotovil tudi demokratično vsebino, je zato stvar ustavne in zakonske
               ureditve. Sam sem bil eden od sopodpisnikov predloga sedaj veljavnega zakona o
               referendumu in ljudski iniciativi, ki smo ga na podlagi sprejete ustave oblikovali in
               vlagali posamezne poslanke in poslanci iz večine poslanskih skupin. Očitati zato meni
               osebno ali moji stranki, da je proti referendumu je seveda lahko neobjektivno ali pa
               čista neumnost ali pa pomeni, bi rekel, lažne obtožbe, ki enostavno ne držijo. Z nami
               je takrat v skupini sodeloval doktor Kavčič, ki je bil tudi najbolj pomemben
               strokovni sodelavec v pripravi tega zakona. Veliko različnih pogledov je bilo, kako
               naj ga uredimo. In naša takratna skupna ocena je bila, da ga uredimo na
               maksimalističen način. Tako smo ga zavestno v tistem času tudi uredili. Od takrat je
               minilo skoraj deset let in praksa je pokazala, v čem je ta ureditev lahko dobra in
               potrebna, kje pa so eventualno njegove pomanjkljivosti. Mogoče je vztrajati na vsem
               kar je doslej odločeno, mogoče je pa biti realen in videti, da so kakšne spremembe
               potrebne.</p>
               <p>Da bi videli, da spremenjene določbe ne bi bile niti slučajno nasprotne z evropsko
               prakso, bi vas želel opozoriti na študijo oziroma pregled z raziskovalno nalogo, ki
               jo je opravil naš raziskovalni center, in kjer primerja ureditev referenduma v
               desetih evropskih državah, zakonodajnega. Posebna študija je tudi za ustavni
               referendum, ampak ta del tokrat ni bistven. Kdor bo korekten, bo verjel, da je iz te
               primerjalne študije mogoče ugotoviti naslednje: Predhodni zakonodajni referendum, ki
               pri nas povzroča največ vprašanj, ne pozna nobena država. Nobena od raziskovanih
               držav ga ne pozna. Kdor trdi kaj drugega, pač govori neresnico ali pa ni bil
               pripravljen te študije prebrati. Pozna ga Švica, in sicer za spremembo ustave, ne pa
               za zakonodajni referendum. V vseh državah, v vseh, je omejen krog vprašanj, o katerih
               se na referendumu ne more odločati. Mi smo to imeli vendar, ker takšne možnosti naša
               ustava ni predvidela,je ustavno sodišče črtalo tiste omejitve, ki smo jih imeli. V
               vseh državah so zelo restriktivno določeni predlagatelji. Državljani so predlagatelji
               referenduma lahko le v Švici in Italiji. Drugod so predlagatelji predsednik republike
               ali parlament s potrebno kvalificirano večino ali vlada. Državljanke in državljani le
               v Švici in Italiji. V mnogih državah je predviden kvorum udeležencev ali pa kvorum
               tistih, ki glasujejo za neko odločitev, da bi referendum bil veljaven. V Italiji,
               vemo, je potrebna udeležbanajmanj enega nad polovico vseh volilnih upravičencev, da
               bi bil rezultat referenduma veljaven. Na Danskem mora za veljavnost zavrnitve zakona
               - in tam se glasuje samo o zavrnitvi zakona - biti najmanj 30% vseh volilnih
               upravičencev, ne glede na to, koliko jih je prišlo na volišče. Na Irskem jih mora
               biti pa najmanj ena tretjina vseh vpisanih v volilni imenik, da bi bila odločitev na
               referendumu veljavna. Skratka, tudi to je praksa, ki jo Evropa pozna. In končno, v
               mnogih državah, Finski, na Norveškem, na Švedskem, najbrž je težko reči, da bi bile
               to nedemokratične države, referendum za parlament ni zavezujoč, ampak je predvsem
               posvetovalni referendum. Ne trdim, da mora biti pri nas tako urejeno, ampak trdim, da
               razprava o ustavni ureditvi referenduma ni razprava s ciljem zmanjšanja demokracije,
               pač pa je razprava s ciljem ocene, kaj so nam dosedanje izkušnje prinesle dobrega in
               slabega v zvezi z referendumi in ali bi bilo prav ali ne karkoli spremeniti. Mislim,
               da bi končno bilo prav o tem spregovoriti tudizato, ker ne glede na to, koliko so
               ankete resnične ali ne, ne glede na to, kaj ljudje mislijo ali ne, ampak večinsko te
               ankete kažejo, da bi si ljudje želeli drugačno ureditev. Tudi ob zadnjem referendumu
               smo slišali, državni zbor ni bil pripravljen sprejeti nobenih sprememb, zato imamo
               takšen referendum. Prosim, dajmo končno ugotoviti, kdo v tem državnem zboru ničesar
               ni pripravljen sprejeti, kdo je pa kaj pripravljen sprejeti, da bomo vedeli, kje je
               želja eventualno stvari bolj racionalno urediti, kje je pa želja, da stvari ostanejo
               takšne, kot so. In to, da ostanejo takšne, kot so, je zato, ker je pač normalno, da
               tisti, ki ne morejo dobiti potrebne večine na volitvah, da bi bili na oblasti, imajo
               željo prek takšnega načina referenduma, kot ga imamo mi,zagotoviti, da se otežuje
               izvrševanje oblasti tistim, ki so večino na volitvah dobili, in z manjšino, ki je
               praviloma pri nas vedno manjšina, večja ali manjša, odloča na referendumih, razen v
               treh referendumih, hvala bogu, ki so bili pravi, mislim, na plebiscit, vstop v EU in
               vstop v Nato, kjer je bila pa udeležba in rezultat tako ali tako unikaten in nekaj
               popolnoma drugega od vseh ostalih.</p>
               <p>V tej študiji je med drugim zapisano dobesedno tudi naslednje <stage>(citiram)</stage>: "Referendum
               kot način odločanja nima a priori monopola nad demokratičnim odločanjem, zato ga ni
               mogoče vrednotiti enopomensko. O tem nam pritrjujejo primeri njegove zlorabe in pa
               možnost manipuliranja z njim za dosego političnih ciljev." To je, prosim, citat iz
               študije, ne moja trditev. "Pri uporabi referenduma je treba upoštevati vse prednosti,
               ki jih nudi za demokratično odločanje, vendar pa tudi omejitve, ki jih objektivno
               vsebujejo ali iz njega izhajajo. Če naj bo referendum učinkovita oblika neposredne
               demokracije, ga je treba uporabljati le izjemoma, za najpomembnejša politična
               vprašanja, ni pa primeren za odločanje o zelo zahtevnih strokovnih in zapletenih
               vprašanjih, zlasti če o njih ni mogoče oblikovati preglednih in vsem razumljivih
               alternativnih rešitev." Tu je konec citata.</p>
               <p>Predvsem pa je odgovornost vseh, ki v postopki odločanja o razpisu referenduma
               sodelujejo ali sodelujemo, da zagotovijo tako vsebino referenduma, da bo ustavno
               dopustna in jasna, da bo vsak, ki bo na referendumu sodeloval, vedel, kakšne
               posledice glasu, ki ga bo oddal. In z vseh gornjih vidikov je bilo več doslej
               opravljenih referendumov, po moji oceni posebej tudi zadnji, gotovo slabo in
               neodgovorno pripravljenih. Nekorektno so bile predstavljene možnosti in posledice
               sprejetih odločitev in podobno. To se kaže tudi prek komentarjev, kaj ta referendum
               pomeni. Tak referendum pač, spet po mojem prepričanju, ne more prispevati k
               demokratičnim razmeram, k vladavini prava in k spoštovanju ustavne ureditve. In to je
               slabo. Pravna stroka, evropska demokratična praksa in tudi praksa naših referendumov,
               pa tudi ankete, kažejo, da bi bile določene ustavne spremembe potrebne in koristne.
               Nekatere od teh so prek stališč ustavne komisije predlagane, v Združeni listi
               socialnih demokratov jih podpiramo. Menimo, da so minimalno možne, po mojem
               prepričanju bi bile koristne še temeljitejše, vendar ker je majhna pripravljenost, da
               se karkoli na področju referenduma stori, da bi se z njim lahko še v bodoče
               manipuliralo, me je strah, da bo še kaj od tega sprejeto. Ko govorim "manipuliralo",
               seveda ne mislim, da manipulirajo volivke in volivci. Ti ne morejo manipulirati, ti
               so lahko samo zmanipulirani. Manipulirajo tisti, ki dajejo nejasna vprašanja,
               manipulirajo tisti, ki razlagajo neresnice, kaj bo odločitev za ali proti v praksi
               neposredno pomenila, ki niso pripravljeni objektivno obvestiti ljudi o problemih,
               zaradi katerih se gre na referendum in podobno. In vse to se pač zelo pogosto dogaja,
               iz razlogov, ki sem jih že povedal. V Združeni listi socialnih demokratov si torej
               želimo, da bi vsaj odprli možnost razprav o spremembah ustave na tem področju.
               Zavedamo se, da bo vsaka sprememba potrebovala kasneje v zakonu novo dvotretjinsko
               večino. Resda navzočih, vendar vemo, navzočih, če bomo vsi tukaj tudi absolutno
               dvotretjinsko večino, vendar se mi zdi, da bi bilo prav, da to vprašanje podpremo. Če
               ga ne bomo odprli, bi bil izjemno hvaležen predstavnikom sredstev obveščanja, da
               povedo enkrat, kdo je tisti, ki bi bil pripravljen predlagati spremembe, kdo pa ne,
               da se ne bo govorilo, da je državni zbor kot celota kriv, da imamo referendume
               urejene tako, kot jih dejansko imamo. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp9">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Stališče poslanske skupine Slovenske nacionalne stranke bo predstavil
               kolega Sašo Peče.</p>
            </sp>
            <sp xml:id="SDZ3-Izredna-42-2004-04-07.sp10">

               <speaker>SAŠO PEČE:</speaker>

               <p>Spoštovani prisotni. Če bi živel v preteklosti, če bi živel v preteklem sistemu, bi
               verjetno mogel potrditi govorniku pred menoj, ki priznava edino eno resnico in seveda
               drugih argumentov in drugih možnosti ne dopušča in jih razlaga kot laži.</p>
               <p>Ampak po moji oceni je ravno to manipulacija. Govoriti, da če nekdo se ne strinja z
               vladnim predstavnikom oziroma z vladno politiko, da ta manipulira oziroma da ta
               zavaja javnost, je seveda nekorektno v najmilejši obliki besede. Dejstvo je, da je
               čisto logično, da vlada Republike Slovenije skuša omejiti referendumske pristojnosti,
               da skuša omejiti oblike referenduma in da skuša omejiti predlagatelje oziroma
               kvalificirane predlagatelje, ki lahko sprožijo posamezna referendumska opravila.
               Posebej, če upoštevamo, da so do sedaj skoraj vsi referendumi dali rezultat, ki meče
               slabo luč na odločitev vlade ali pa vladne večine. Verjetno je s strani predstavnika
               vlade ali pa vlade v celoti to dokaj razumljivo, če izhajamo iz njihove teorije, da
               se v večini primerov ljudi sploh ne sme poslušati in da si predstavljajo ustavne
               določbe o enakosti in oblasti ljudstva po svoje.</p>
               <p>V Nacionalni stranki pa smo prepričani, da še vedno bi morala v Republiki Sloveniji
               obveljati ustava, ki v svoji določbi govori, da ima v Sloveniji seveda oblast
               ljudstvo, in da tega ne smemo zanemarjati ter si ne smemo razlagati tega po svoje
               oziroma v prid svoji politični stranki. V Sloveniji ima oblast ljudstvo, ki jo
               izvršuje posredno in neposredno. Posredno prekotega državnega zbora. Ampak kadarkoli
               je nekdo po sredi, prihaja do drugačnih odločitev, kot bi si jih verjetno ljudstvo
               želelo. In moje besede potrjujejo tako do sedaj skoraj vsi referendumi, ki so
               postavili vladne predloge na glavo in zahtevali drugačnoureditev, predvsem ureditev,
               ki bo po meri državljank in pa državljanov. Tista druga oblika vladavine ljudstva
               oziroma oblasti ljudstva pa je tako imenovana neposredna demokracija, med katero
               izstopa v pozitivni obliki predvsem referendum. Po oceni Slovenske nacionalne stranke
               seveda ne bi smeli omejevate pravico državljanov in pa državljank, da odločajo o
               najpomembnejših stvareh v okviru naše države. Dejstvo je, in nočem primerjati teže,
               torej oblasti ljudstva s težo oblasti zakonodajne veje oblasti, ampak vladni poslanci
               nadaljujete s svojo strategijo izničiti kakršnokoli možno debato. Tako ste na začetku
               mandata poskušali spremeniti poslovnik, skozi katerega bi izničili vlogo tistih
               poslancev, ki ne prihajajo iz vladnih vrst. V današnjem predlogu za spremembo ustave
               pa poskušate izničiti vlogo ljudi, ki dajo svojo odločitev na referendumu. Obe
               bistveni novosti, ki ju predlagate v vladnem predlogu oziroma kot ju podpirate v
               vladnih strankah sta po naši oceni seveda neprimerni. Ne bi smeli v državnem zboruin
               iskreno upam, da tudi ne bomo dopustili, da bi se vladavina ljudi kakorkoli
               zmanjševala, kajti roko na srce, v naši državi tako ali tako ljudje nimajo dovolj
               pravic oziroma so jim kršene in pa kratene že njihove osnovne pravice.</p>
               <p>Predlog spremembe pod oznako 1 oziroma ki ga lahko označimo s številko 1, je jasna
               določitev, da bi v ustavnem redu in kasneje tudi v zakonskem redu Republike Slovenije
               poznali le še naknadni zakonodajni referendum, zelo spominja na eno znano teorijo
               oziroma postavljanje dileme, ali bomo popravljali škodo ali pa bomo preprečevali
               škodo. Težnja Vlade Republike Slovenije in pa vladne večine v tem državnem zboru je,
               da ste se odločili poskusiti, kako popravljati škodo, ne da bi preprečevali škodo. Z
               predhodnim referendumom, kakor že ime samo pove, ljudje poskušajo preprečiti nastanek
               škode. Z naknadnim referendumom, torej referendumom, ki se odvije šele po sprejetju
               določenega zakona, pa se lahko nastala škoda le še popravlja. Po naši oceni bi bilo
               veliko smotrneje dopustiti tudi vnadalje obe obliki, torej da poskušamo predhodno
               škodo popraviti oziroma sploh prepovedati, da bi do škode prišlo, kot pa si dopustiti
               izključno tisto možnost, da se lahko samo naknadno odloča o določeni zadevi. Ampak
               seveda to je vprašanje namena predlaganih sprememb ustave, ki jih predlaga Vlada
               Republike Slovenije. Kot sem v uvodu podajanja stališč poslanske skupine Slovenske
               nacionalne stranke povedal, da delno je možno težnje in pa vsebino, ki jo predlaga
               vlada, tudi razumeti, če izhajamo iz vladnega načina delovanja, to je, da se nihče v
               tej državi, ne opozicija, ne državljani, ne strokovna javnost, ne katerakoli druga
               javnost ne sme vtikati v delovanje izvršilne in zakonodajne veje oblasti. V
               Nacionalni stranki se seveda se tem ne strinjamo. Če ljudem zaupamo toliko in če na
               ljudi apeliramo vsake štiri leta, da smo vredni njihovega zaupanja vsi skupaj, vse
               politične stranke, potem bi bilo seveda smiselno ljudem povedati, da jim zaupamo tudi
               toliko, da v tistih trenutkih, ko politika ni sposobna najti ustrezne, prave rešitve,
               zaupamo njim njihovo odločitev. Ne državljanov in državljank izrabljati le v obdobju
               predvolilne kampanje, ko se nabirajo volilni glasovi, ampak bi bilo smiselno ljudem
               zaupati tudi na ostalih področjih.</p>
               <p>Druga sprememba, ki jo vlada Republike Slovenije hoče vpeljati v okvir ustavnega
               reda Republike Slovenije, je na področju krčenja števila subjektov, ki so upravičeni
               do pobude zahtevka za začetek referenduma. Po naši oceni je seveda tudi to
               brezpredmetno. Kakršnokoli krčenje, naj si bo subjektov, pomeni po drugi strani tudi
               krčenje pravic. In ne verjamem, da Slovenija v tem obdobju razvoja, v katerem se
               trenutno nahaja, potrebuje krčenje pravic v katerikoli fazi svojega odločanja.
               Prepričan pa sem, da bi se v tej državi res lahko izognili mnogim referendumom, če bi
               za to bila pripravljenost predvsem vlade Republike Slovenije. Če vlada Republike
               Slovenije ne bi slepo sledila izključno in pa le viziji kapitala in pa ozke politične
               usmerjenosti. Če bi bil v tem forumu v državnem zboru obstoj komunikacije,
               sprejemanja stališč drugih, potem v tej državi ne bi imeli toliko referendumov. Žal
               pa je referendum postal ena izmed možnih oblik izkazovanja nestrinjanja z vladno
               politiko. In priznati morate, da so referendumi v okviru naše države bili do sedaj
               izključno takrat, kadar smo govorili o pomembnih temah. Kadar ste v vladni večini
               oziroma v okviru vlade Republike Slovenije sprejemali odločitve, ki ne samo, da se
               bodo kratkoročno negativno izkazovale, ampak bi imele tudi dolgoročno negativne
               posledice.</p>
               <p>V Slovenski nacionalni stranki ne bomo podprli predlaganih sprememb ustave na
               področju referenduma. Ocenjujemo, da gredo v škodo naši državi, predvsem pa v škodo
               državljankam in državljanom. Bi pa bili v naši poslanski skupini pripravljeni
               razmisliti, in to smo ponudili tako vladi Republike Slovenije kot ostalim poslanskim
               skupinam v tem državnem zboru, če bi našli drugačno spremembo na področju
               referenduma. To je, če bi se lahko dogovorili, da se na leto oziroma v okviru leta
               naj se uveljavitako imenovani referendumski dan. Tako bi se referendumi v naši
               državi, tudi če jih bo več v letu, odvijali samo na en dan. S tem bi seveda poskušali
               rešiti predvsem tisto dilemo glede financiranja referendumov, ki pa je seveda po moji
               oceni tudi za lase privlečena. Ravno odločitve vlade Republike Slovenije, tiste, za
               katere državljani niti ne vedo, odločitve tega državnega zbora, tiste odločitve, za
               katere državljani niti ne vedo, ponavadi in praviloma stanejo mnogo več, kot stane
               izvedba enega referenduma. Ampak kadar je govora o referendumu, poskuša vlada
               Republike Slovenije prvotno vedno usmeriti pozornost na financiranje oziroma strošek
               referenduma. Toda zgodb, ki to državo mnogo stanejo, mnogo več kot referendumi, je
               seveda veliko več. Naj s tega mesta opozorim samo na zgodbo, popolnoma zgrešeno,
               nakupa letala - vladnega letala, ki je v tisti fazi stal toliko, kolikor bodo stali
               vsi referendumi v naslednjih stotih letih te države. Toda vlada Republike Slovenije
               niti enkrat ni rekla, letalo ni potrebno,znesek je visok. Zdaj je leto in pol po
               letalu, pa vidimo, da ga prodajamo z veliko izgubo, ne da bi se kadarkoli popeljali z
               njim v okviru vlade Republike Slovenije. Zato se mi zdi zavajajoče govoriti o
               stroških referenduma brezpredmetno. Stroški referenduma ne dosegajo niti kolena
               ostalih stroškov, ki jih vlada Republike Slovenije povzroča nesmotrno in po naši
               oceni neprimerno.</p>
               <p>V Nacionalni stranki predloga sprememb ustave na tem področju ne bomo podprli. Še
               enkrat pa ponujamo, ker verjamemo, da predlog sprememb ne bo sprejet, da vlada
               razmisli o tako imenovanem referendumskem dnevu v letu. S tem bi zagotovili ne samo
               večjo udeležbo in večjo obveščenost, s tem bi po naši oceni pristopili k tistemu
               načinu, ki bi več kot nedvoumno izkazoval voljo državljank in državljanov. Iskreno
               upam oziroma prosim vlado Republike Slovenije, da o tem predlogu Nacionalne stranke
               razmisli. Predlaganih sprememb pa ne bomo podprli. Hvala.</p>
            </sp>
            <sp xml:id="SDZ3-Izredna-42-2004-04-07.sp11">

               <speaker>PODPREDSEDNIK VALENTIN POHOREC:</speaker>

               <p>Hvala. France Cukjati ima besedo za predstavitev stališča Slovenske demokratske
               stranke.</p>
            </sp>
            <sp xml:id="SDZ3-Izredna-42-2004-04-07.sp12">

               <speaker>FRANCE CUKJATI:</speaker>

               <p>Hvala za besedo. Spoštovani! Razprava o referendumu mora izhajati iz 3. člena ustave,
               po katerem ima v Sloveniji oblast ljudstvo. Državljanke in državljani jo izvršujejo
               neposredno in z volitvami, neposredno pa seveda z referendumom. V oblastveni
               hierarhiji je torej na vrhu ljudstvo in ne državni zbor, ne vlada, ne predsednik
               države in ne ustavno sodišče - ljudstvo. A ljudstvo lahko izvaja oblast neposredno,
               kot smo rekli, le z referendumom. Ker je torejreferendum najvišja oblika odločanja v
               Republiki Sloveniji, mora biti tudi ta državni zbor zelo zadržan in zelo spoštljiv,
               kadar postavlja in spreminja referendumska pravila.</p>
               <p>Pred nami je predlog ustavne komisije, po katerem naj bi se ukinil predhodni
               zakonodajni referendum oziroma naj bi bil predhodni referendum možen le v primeru, če
               državni zbor ne bi hotel sprejeti zakona, ki so ga v smislu ljudske iniciative
               predložili volivci. In še v tem primeru bi državni zbor lahko priložil konkurenčno
               verzijo zakona. Predlog se nam zdi sprejemljiv. Slovenska demokratska stranka tudi ne
               nasprotuje predlogom, ki so vsebovani v tretjem, četrtem in petem odstavku 1. točke
               stališča. Odločno pa nasprotujemo poskusom, da bi radikalno omejili vsebino
               referenduma in mu za uspešnost postavili izredno težko dosegljive pogoje. Zakon o
               referendumu in ljudski iniciativi v 16. členu že sedaj referendumu postavlja
               vsebinsko omejitev. Takole pravi: "Če državni zbor meni, da je vsebina zahteve za
               razpis referenduma v nasprotju z ustavo ali da bi z odložitvijo sprejetja ali
               uveljavitve zakona ali zaradi zavrnitve zakona lahko nastale protiustavne posledice,
               zahteva, naj o tem odloči ustavno sodišče." Tako torej že veljavni zakon.</p>
               <p>Ko smo pred leti sprejemali to določbo, se je zdela zelo nedolžna in sama po sebi
               umevna. Seveda, referendum ne sme povzročiti protiustavnih posledic, smo rekli leta
               2001 in spremembo potrdili. Nismo namreč računali, da bo vladavina leve opcije to
               določbo tako vztrajno in tako nesramežljivo zlorabljala. Pri vseh referendumih smo
               kar naprej poslušali očitke, da kršimo človekove pravice in kar naprej so vladne
               stranke od ustavnega sodišča izsiljevale prepoved referenduma. Univerzalne in
               neodtujljive človekove pravice so resna zadeva. V splošni deklaraciji človekovih
               pravic, ki so jo sprejeli Združeni narodi že leta 1948, in v Evropski konvenciji o
               varstvu človekovih pravic in temeljnih svoboščin, z vsemi protokoli vred, so te
               pravice lepo naštete. Vladni poslanci pa so v svojem kategoričnem nasprotovanju
               dosedanjim referendumom in v skladu s potrebami dnevne politike med te pravice
               uvrstili vse mogoče. Na primer željo zdrave plodne ženske po umetni oploditvi, željo
               kapitalista do neomejenega izkoriščanja prodajalk, željo tujca do stalnega
               prebivališča. In tako dalje. Noben mednarodni dokument ali konvencija teh želja ne
               uvršča med človekove pravice. Omenja pa na primer naslednje pravice. Vsakdo ima
               pravico do dela, do pravičnih in zadovoljivih delovnih pogojev in do varstva pred
               nezaposlenostjo. Vsakdo kdor dela ima pravico do pravične in zadovoljive plače, ki
               zagotavlja njemu in njegovi družini človeka vredno življenje. To je človekova
               pravica. To piše v splošni deklaraciji človekovih pravic, ki jih je sprejela
               generalna skupščina Združenih narodov. Koliko je pri nas delavcev z minimalno plačo,
               ki jim ne zagotavlja, njim in njihovim družinam, človeka vredno življenje. In teh
               pravic je še in še. In tudi recimo pravica, ki je navedena v tej splošni deklaraciji.
               Vsakdo ima pravico do izobraževanja, ki mora biti vsaj na začetni stopnji brezplačno.
               Koliko stanejo šolske potrebščine na leto za otroka v devetletki? Pa še šola v
               naravi, pa še razni dodatki, pa še razni prispevki in tako dalje. Kako lepo bi bilo,
               gospodje in gospe, če bi vladna koalicija imela voljo uresničevati ne le želje
               nekaterih interesnih skupin, ampak tudi univerzalne človekove pravice, ki pa so
               resnično tudi mednarodno priznane in zahtevane. Zadnji referendumi živo dokazujejo.
               kako se da s človekovimi pravicami zavajati, potvarjati in manipulirati.V takšnem
               ozračju pa pomeni vsako omejevanje referendumske vsebine odpiranje vrat na stežaj za
               surovo kršenje 3. člena ustave. Dokler bo prihajalo do zlorabe politične moči, s
               katero se z veliko večino glasov v državnem zboru kršijo zakoni, ustava in poslovnik,
               je vsaka možnost omejevanja referenduma lahko usodna. Referendume lahko
               racionaliziramo in časovno omejimo. Recimo, vsi referendumi hkrati enkrat na leto na
               referendumski dan, kot je že omenil moj predgovornik. Nesmiselno in nepotrebno pa je
               omejevati referendumsko vsebino. Tudi na referendumu sprejeto odločitev lahko presoja
               ustavno sodišče, lahko jo razveljavi ali pa zahteva spremembo oziroma drugačno
               rešitev problema, tako kot lahko presoja in razveljavlja zakonske določbe, sprejete v
               državnem zboru. Ustavno sodišče pa ne more, kot nihče ne more, prejudicirati izida
               referenduma, zato ne more v naprej odločiti ali ugotoviti, da bodo ali da ne bodo
               nastale protiustavne posledice, da bodo ali da ne bodo nastale težko popravljive
               posledice za državo. Pri vsakem referendumskem vprašanju lahko rečemo, da bodo
               nastale protiustavne ali za državo težko popravljive posledice. Pri vsakem. Enkrat
               bodo nastale v primeru, če bo pobuda na referendumu sprejeta, drugič pa v primeru, če
               bo pobuda zavrnjena. Če bi torej sprejeli stališče, da referenduma ni mogoče
               razpisati o takšnih vprašanjih, potem tudi ne bi smeli imeti referenduma o
               osamosvojitvi Slovenije ali referenduma o pridružitvi Slovenije k Evropski uniji,
               kajti neuspeh teh referendumov bi zagotovo pomenil težko popravljive posledice za
               državo. Omejevanje vsebin, o katerih se sme na referendumu odločati, pa tudi
               oteževanje ali preprečevanje referenduma, je za državo zelo škodljivo. V
               parlamentarnem sistemu, kjer državni zbor imenuje vlado, pride v primeru velikega
               števila pozicijskih glasov prej ali slej do zlitja med vladno večino državnega zbora
               in samo vlado. S tem pa se zabriše ločnica med zakonodajno in izvršno vejo oblasti,
               ločnica, ki postane nevarno nepotrebna oziroma nezaželena. In izvršna veja oblasti
               postane samovoljna, ker jo malo številčna opozicija ne more kontrolirati. Prav v
               takšni situaciji pa se pokaže izreden pomen referenduma, ki edini lahko vsaj posredno
               kontrolira in obvlada oblastno samovoljo. Delitev oblasti pomeni ravnotežje in nadzor
               nad vejami oblastmi. Te niso ločene za zidovi, ampak povezane z mostovi, je že pred
               časom rekel prof. dr. Lovro Šturm. Namen te delitve oblasti ni v tem, da bi vsaki od
               njih pustili popolno svobodo, popolno samovoljo, ampak prav nasprotno, da se
               medsebojno kontrolirajo in obvladujejo, da torej preprečimo absolutno oblast. Zato je
               v tem smislu referendum izredno pomemben korektiv in zadnji garant demokracije. Zato
               ga ustava umešča v sam vrh oblastne hierarhije. V Sloveniji ima oblast ljudstvo, ki
               jo v prvi vrsti izvršuje neposredno z referendumom.</p>
               <p>Tako v slovenski ustavi. Pri nas pa se zadnja leta dogajajo čudne stvari. Vlada
               oziroma vladna večina v državnem zboru se v primeru procedure postavlja nad
               poslovnik, v primeru referenduma pa nad ljudstvo in mu ukazuje, o čem sme in o čem ne
               sme odločati. Ustavno sodišče si prisvaja zakonodajno funkcijo, svoje odločitve pa
               postavlja nad ustavo. Ustanavlja se društvo gospodarskega monopola, ki najavlja
               politično delovanje, s tem pa v skladu s svojo kapitalsko močjo tudi vodenje
               gospodarske, finančne in davčne politike, mimo državnega zbora in mimo ministrstva za
               gospodarstvo oziroma vlade. In zopet je tu referendum kot zadnji garant demokracije,
               ki pa prav zato postaja morda za nekoga očitno zelo moteč.</p>
               <p>Gospe in gospodje, če ne bo sprejet naš amandma, da se črta drugi odstavek, potem smo
               Slovenski demokrati odločno proti kakršnimkoli spremembam ustave - spremembam,
               katerih cilj je očitno onesposobiti referendumsko pobudo in s tem ljudstvu odvzeti
               edini vzvod neposrednega političnega vpliva. Če pa vam kljub temu uspe spremeniti
               ustavo po vaši meri, potem bodite toliko pošteni, da ustavno določbo, po kateri ima
               pri nas oblast ljudstvo, spremenite tako, da se bo glasila: V Republiki Sloveniji
               imata oblast kapital in od njega imenovano ustavno sodišče. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp13">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Franci Rokavec ima besedo za predstavitev stališča poslanske skupine
               Slovenske ljudske stranke.</p>
            </sp>
            <sp xml:id="SDZ3-Izredna-42-2004-04-07.sp14">

               <speaker>FRANCI ROKAVEC:</speaker>

               <p>Hvala za besedo, gospod predsedujoči. Spoštovana predstavnica vlade, poslanke in
               poslanci! V Slovenski ljudski stranki nismo bili nikoli pripravljeni pristati na
               odvzem oziroma zmanjševanje pristojnosti državnega zbora in seveda tudi državnega
               sveta. Na 15. izredni seji novembra lani smo v poslanski skupiniSLS podprli predlog
               za začetek postopka za spremembo 90. člena ustave, ki je tudi dobil zadostno podporo
               državnega zbora. Predloga za začetek postopka za spremembo 97., 99. in 170. člena pa
               v Slovenski ljudski stranki nismo podprli, saj se že od samega začetka zavzemamo za
               restriktiven pristop glede spreminjanja naše ustave. Del stališča ustavne komisije o
               osnutku ustavnega zakona o spremembi 90. člena, ki se nanaša na spremembo opredelitve
               zakonodajnega referenduma na način, da se ga opredeli le kot naknadnega, je bil za
               nas v začetku nekoliko sporen. Vendar pa v poslanski skupini ocenjujemo, da je
               rešitev, ki predvideva, da državni zbor najprej opravi svojo zakonodajno nalogo,
               smiselna. Sodelovanje državljank in državljanov, torej izkaz neposredne demokracije,
               pa naj se ohrani oziroma dopolni s prisotno določbo, ki predstavlja razpis
               referenduma o zakonu, ki so ga predložili volivci.</p>
               <p>V poslanski skupini SLS podpiramo inštitut ljudske iniciative znotraj 90. člena in
               menimo, da je pomemben institut sodelovanja ljudstva v zakonodajnem procesu. Kot je
               bilo že povedano, v poslanski skupini sicer podpiramo del stališča ustavne komisije,
               ki opredeljuje referendum le kot naknadni. Izraziti pa moramo svoje zadržke do
               drugega odstavka prvega stališča ustavne komisije, ki predvideva oblikovanje določil,
               ki bodo urejala primere oziroma okoliščine, pod katerimi se bo omejil razpis
               referenduma.</p>
               <p>V poslanski skupini Slovenske ljudske stranke smo že v predlogu stališč naše
               poslanske skupine o osnutkih ustavnih zakonov, ki smo jih dne 26. novembra 2003
               posredovali ustavni komisiji, izpostavili zadržanost drugega odstavka prvega stališča
               ustavne komisije, kot smo to zapisali, da je potrebno imenovanje pravic do
               neposrednega odločanja ponovno proučiti. Namreč, če v že omenjenem drugem odstavku
               90. člena ostane to določilo, potem se lahko glede na prakso do sedaj upravičeno
               vprašamo, ali bo potem mogoče v tej državi sploh še kakršenkoli referendum. Poleg
               tega pa seveda smo lahko in bomo lahko prisotni različnim telovadbam in manipulacijam
               med državnim zborom, ustavnim sodiščem oziroma tudi razlagam o posamezni
               referendumski pobudi za naknadni zakonodajni referendum. Tudi glede finančnih
               posledic menimo, da je omejevanje naknadnega zakonodajnega referenduma nedopustno.
               Namreč, vtem primeru državni zbor opravi vse. Če pa vladajoča večina ne upravi
               potrebnega konsenza oziroma sodelovanja z argumenti, ki prihajajo iz manjšine, pa je
               seveda potrebno omogočiti vzpostavitev naknadnega zakonodajnega referenduma brez
               omejitev.</p>
               <p>V Slovenski ljudski stranki ocenjujemo, da predstavlja omenjeni odstavek tudi
               dodatno zmanjševanje možnosti, da se lahko ljudstvo neposredno odloča. Že obstoječa
               ureditev določa, da o ustavnosti referendumskega vprašanja odloča ustavno sodišče,
               zaradi česar ocenjujemo, da je drugi odstavek prvega stališča nepotreben. Prav
               referendum kot možnost neposrednega odločanja ljudstva pa predstavlja inštitut
               demokratične ureditve. V naši poslanski skupini menimo, da je omejevanje, ki ga je
               opredelil omenjeni del stališča,nedopusten. V poslanski skupini Slovenske ljudske
               stranke ocenjujemo, da je bistvenega pomena, da se pristojni predlagatelji, določeni
               z obstoječo ustavo, ne spreminjajo. Skladno s stališčem, ki ga je sprejela ustavna
               komisija, se ohrani ureditev, da državni zbor razpiše referendum o zakonu na zahtevo
               40.000 volivcev, tretjine poslancev ali državnega sveta. Ob tej priložnosti bi želel
               opozoriti, da je v prvem stališču ustavne komisije prišlo do redakcijske napake, ki
               navaja pobudnike za razpis referenduma kumulativno namesto alternativno. Ne dvomimo,
               da gre za redakcijsko napako, ki pa jo je zaradi možnega napačnega interpretiranja
               nujno treba popraviti. Zato smo tudi vložili amandma k 1. stališču ustavne komisije.</p>
               <p>V Slovenski ljudski stranki podpiramo stališče, ki ohranja vse z ustavo določene
               predlagatelje referenduma, saj smo od samega začetka nasprotovali vsakršnim
               spremembam, ki bi zmanjševale pristojnost tako državnega zbora kot tudi državnega
               sveta. Ne smemo pozabiti, da je med vsemi tremi vejami oblasti le zakonodajno telo
               tisto, ki je voljeno in tako predstavniški organ vseh državljank in državljanov. S
               kakršnimkoli zmanjševanjem ali celo odvzemom pristojnosti zakonodajni veji oblasti je
               torej na nek način odvzet glas tudi državljankam in državljanom. V poslanski skupini
               menimo, da bi bilo zniževanje ravni parlamentarne demokracije na tem področju
               nedopustno in je za našo stranko nesprejemljivo. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp15">

               <speaker>PODPREDSEDNIK VALENTIN POHOREC:</speaker>

               <p>Hvala. Igor Štemberger ima besedo za stališče poslanske skupine Stranke mladih
               Slovenije.</p>
            </sp>
            <sp xml:id="SDZ3-Izredna-42-2004-04-07.sp16">

               <speaker>IGOR ŠTEMBERGER:</speaker>

               <p>Hvala za besedo. V Stranki mladih Slovenije ostajamo pri negativnem stališču do
               predloga sprememb ustave, ki nedopustno krči pravice državljanov do referendumskega
               odločanja. Predlog ocenjujemo kot poskus vlade, da enkrat za vselej utiša neposredno
               izraženo voljo ljudstva, ki se je predvsem v mandatu te vlade še posebej intenzivno
               izkazala kot zadnji branik pred arogantnim vladanjem, ki ne upošteva mnenja
               opozicije, strokovnjakov, kaj šele državljanov. Takšno vladanje je Slovenijo
               spremenilo v državo referendumov, na katerih se državljani bolj ali manj uspešno
               branijo pred nesprejemljivimi odločitvami vladajoče koalicije.</p>
               <p>V Stranki mladih Slovenije se strinjamo, da je bilo mnogo vprašanj, o katerih se je v
               minulih letih odločalo na referendumih, neprimernih in preveč strokovnih, da se z
               njimi obremenjuje državljane. Vendar pa po drugi strani ostaja teža več kot 40.000
               državljanov, ki svoje nestrinjanje izrazijo z zahtevo za sklic referenduma, ki daje
               jasno sporočilo, da vlada ne vlada dobro. V Stranki mladih Slovenije poudarjamo, da
               je veljavna ureditev referendumskega odločanja v Sloveniji povsem ustrezna, če
               obstaja politična kultura, ki instituta referenduma ne izrablja do onemoglosti. In če
               bi za kaj danesdvignili roke v državnem zboru, bi za spremembo ustave, ki bi
               zagotovila to politično kulturo. Nikakor pa ne bomo podprli spremembe ustave, ki bi
               ravno zaradi pomanjkanja slednje okrnila neposredno voljo državljanov pri odločanju
               na referendumu. Hvala.</p>
            </sp>
            <sp xml:id="SDZ3-Izredna-42-2004-04-07.sp17">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo ima Anton Anderlič za stališče poslanskega kluba LDS.</p>
            </sp>
            <sp xml:id="SDZ3-Izredna-42-2004-04-07.sp18">

               <speaker>ANTON ANDERLIČ:</speaker>

               <p>V Sloveniji imamo posebno ureditev in posebne izkušnje z referendumi, težko
               primerljive s katerokoli državo, zato bi bilo potrebno že precej nazaj začeti
               razmišljati o spremembi tako ustave na tem področju kakor tudi zakona o referendumi
               in ljudski iniciativi. V tokratnem predlogu sprememb ustavne ureditve zakonodajnega
               referenduma je na prvem mestu odprava pravnih in političnih problemov, ki jih
               ustvarja institut predhodnega referenduma, in seveda na drugem mestu preprečitev
               zlorab referendumskih pobud za oviranje zakonodajnega dela državnega zbora, kar je
               tudi eden od večjih problemov. Prepričani pa smo, da moramo to storiti na način ki bo
               pomenil ureditev in ne bo zmanjšan neposredni vpliv volivcev in volivk ali, drugače
               rečeno, ne bo znižan standard neposredne demokracije. Več kot jasno je, in tudi
               stroka je po dolgih razpravah povedala zelo jasno, da je veljavna ustavna ureditev
               neustrezna, zaradi česar je doslej v praksi prihajalo do precejšnjih težav in
               zapletov. Res pa je, da teh težav ni mogoče v celoti pripisati samo ustavni, temveč
               tudi zakonski ureditvi, s katero se je ustavno sodišče ukvarjalo. In seveda imamo
               tudi nalogo, vlada je že v letu 2001 pripravila prvi osnutek zakona o referendumu in
               ljudski iniciativi oziroma sprememb, vendar zaradi neustrezne večine tega ni bilo
               mogoče spremeniti oziroma tega zakona sprejeti.</p>
               <p>Kot rečeno, se je kot posebej problematično pokazalo predvsem izvajanje predhodnega
               zakonodajnega referenduma. Ta vrsta zakonodajnega referenduma je v drugih državah le
               izjema in odpira vrsto političnih in pravnih problemov. Iz analiz ter statistik je
               jasno, da je tudi pri nas bil največkrat uporabljen prav ta predhodni referendum.
               Pobud oziroma zahtev po razpisu naknadnega zakonodajnega referenduma je bilo bistveno
               manj, tudi pri referendumu, ki so bili dejansko izvedeni, je razmerje v korist
               predhodnega. Predhodni referendum je povzročil celo vrsto težav in najbrž jih ni
               treba posebej navajati. Pokazalo se je tudi, da lahko ta oblika zakonodajnega
               referenduma omogoča zlorabo instituta referenduma. Tukaj govorim zelo jasno v
               primerih, ko gre za zavlačevanje zakonodajnega postopka, mi celo vrsto zakonov zaradi
               tega v državnem zboru nismo mogli v določenem času sprejeti, ker so bile te zahteve
               za takšne referendume. Na določene deviacije v zvezi z zakonodajnim referendumom kaže
               tudi izredno majhno število zbranih podpisov volivcev v nekaterih primerih, ko so
               bilete zahteve podane. Tudi to poznate, šlo je za očiten manever pri zavlačevanju
               zakonodajne iniciative parlamenta.</p>
               <p>Tudi s primerjalno pravnega pregleda zakonodajnega referenduma je razvidno, da se v
               večini držav članic EU zakonodajni referendum razpiše po sprejemu zakona o parlamentu
               in pred njegovo uveljavitvijo. Torej gre za naknadni in zakonodajni referendum, ko
               volivci nesporno vedo, kako je državni zbor stari uredil, kakšne posledic bi tak
               sprejet zakon lahko imel za njih, za državo, in se odločijo, ali bodo to potrdili ali
               pa zavrnili. Tak referendum ne posega v zakonodajno funkcijo parlamenta, ki bi morala
               biti neodvisna. In tukaj je bilo že rečeno, da v Sloveniji izvaja oblast ljudstvo
               neposredno in preko izvoljenih predstavnikov, torej poslanci morajo svoje delo
               opravljati skladno z ustavo, volivci pa le naknadno ugotovijo, ali je tak zakon za
               njih tako problematičen, da ga ni mogoče uveljavljati in ga lahko na ta način tudi
               zavrnejo.</p>
               <p>Institut predhodnega referenduma se torej s temi predlogi ukinja, s čimer se po
               našem mnenju odpravljajo tudi vsi teoretični in praktični problemi v zvezi s
               tovrstnimi referendumi. Seveda bi pa bilo zgolj črtanje predhodnega referenduma
               bistveno zmanjšanje standarda neposredne demokracije. Zato smo se odločili in
               predlagali namesto tovrstnega referenduma pravi zakonodajni referendum. in to na
               način, kot je bilo tudi že večkrat povedano, da se da na referendum lahko zakon, ki
               ga sprejme državni zbor, ali pa zakon, ki ga sprejmejo volivci. Tak primer je bil že
               omenjen kot Švica in mislimo, da bi bil za slovenske razmere primeren.</p>
               <p>Na kratko. Bistvo zakonodajnega referenduma je po našem mnenju v tem, da volivci
               odločajo o že izdelanem predlogu in tik pred tem, preden stopi v veljavo. Volivci
               bodo, če bo takšna ureditev sprejeta, končno lahko odločali o vprašanjih, ki bodo,
               tako kot bodo zapisana v zakonu in če bodo izglasovana, torej rešitve bodo tudi
               veljale in bodo, obvezne, tako kot bodo sprejete.</p>
               <p>Poslanke in poslanci Liberalne demokracije Slovenije menimo, da so spremembe
               potrebne, če želimo zagotoviti evropsko primerljivost, utrditi zakonodajno vlogo
               državnega zbora in odpraviti nejasnosti, ki jih povzroča sedanja ureditev. Predlagana
               stališča sledijo razmišljanju, da predhodnega referenduma, ki je posebnost - o tem
               seže govoril - v našem zakonodajnem postopku ne potrebujemo. Predlagana stališča
               iščejo srednjo, razumno in mednarodno primerljivo pot, ko obravnavajo zakonske
               vsebine, kot so človekove pravice, izredne potrebe države, državne finance, o katerih
               naj ne bi bilo moč razpisati zakonodajnega referenduma. O tem je že bilo govora tudi
               ob odločbah ustavnega sodišča. Pri tem se pa hkrati razmišlja tudi o vlogi tega
               istega ustavnega sodišča pri presoji dopustnosti razpisa zakonodajnega referenduma
               glede vsebine zakona.</p>
               <p>Poleg tega predlagana stališč navajajo in s tem odpirajo vprašanja, kot so časovna
               prepoved ponavljanja referenduma ob že obravnavanemu vprašanju, načinu ugotavljanja
               izida, ali naj se izid ugotavlja le od veljavnih glasovnic, kot rečeno, in način
               glasovanja in ugotavljanja izida glasovanja pri hkratnem glasovanju o predlogu
               ljudske iniciative in proti predlogu državnega zbora, kar bi bila tudi lahko možna
               oblika izvedbe referenduma, katerih odgovore bo moč konkretizirati z ustavnim
               besedilom v naslednji fazi spreminjanja ustave. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp19">

               <speaker>PODPREDSEDNIK VALENTIN POHOREC:</speaker>

               <p>Hvala lepa. S tem smo zaključili s predstavitvijo stališč poslanskih skupin. Sledi
               razprava poslank in poslancev o osnutku ustavnega zakona in stališčih ustavne
               komisije. Mag. Janez Drobnič kot prvi razpravljalec ima besedo.</p>
            </sp>
            <sp xml:id="SDZ3-Izredna-42-2004-04-07.sp20">

               <speaker>MAG. JANEZ DROBNIČ:</speaker>

               <p>Referendum v naši državi imajo dve vlogi. Eno je torej predhodni referendum, ki
               pomeni nekakšno možnost zakonske pobude neposredno s strani ljudstva, drugo pa pomeni
               potrditveni, ki pomeni korekcijo predstavniške oblasti.</p>
               <p>Glede na razmišljanje nekaterih skupin bi lahko trdili, da se nekateri zavzemajo za
               ožanje tistega dela, torej oblasti ljudstva, torej neposredne oblasti ljudstva iz
               ustave. To po našem razmišljanju in po mojem razmišljanju ni umestno zaradi več
               razlogov. Prvič, ker se je ta praksa, ki jo imamo, izkazala kot dobra in v ničemer ni
               problematična. In drugič, ker je naša izkušnja z demokracijo, tako posredno kot
               neposredno, v preteklosti huda in se še ni pravzaprav ta zgodovinski spomin izbrisal.
               Seveda nekatere te stvari motijo, zato ker so ugotovili, da ima ljudstvo z
               neposrednim odločanjem drugačno razmišljanje.</p>
               <p>Vsi tisti referendumi, ki so v bistvu zavrnili sprejetje zakona, pomeni to nezaupnico
               vladajoči eliti pri njenem odločanju. To pomeni nezaupnico. In sedaj bi radi temu
               nasprotovali. Če se je ljudstvo z večinsko voljo odločilo za takšno rešitev, potem je
               treba to sprejeti. To je torej nazaupnica. Zato papotem slišimo komentarje na
               referendume, na katerih se je ljudstvo drugače odločilo, kot samo pašna elita. Da
               ljudstvo misli drugače. Ampak če dobro premislimo te izjave, zlasti ob zadnjem
               referendumu, potem ugotovimo, da nekateri lahko razmišljajo namesto ljudstva, da v
               imenu ljudstva govorijo vse sorte neslanosti in neumnosti. Nesprejemljivo je, da se
               oža krog predlagateljev referenduma in da se oži možnost zakonske pobude neposredno s
               strani volivcev. Zakaj bi jim to omejevali? Če so kakšni ugovori glede stroškov
               referendumov, potem je to možno izpeljati ob sedanjih možnostih elektronskega
               glasovanja ali pa ob drugačni organiziranosti referendumov, kar je bilo že omenjeno,
               enkrat ali dvakrat na leto. Tudi te primerjave z Evropo oziroma evropskimi državami
               niso vse zveličavne. Poglejte, države imajo zelo različne ureditve. Ampak če
               pogledate, kako so urejali do sedaj, kako so spreminjali, niso šli v smeri
               unificiranja rešitev. Švicarji ohranjajo svoj sistem, trdijo, da je za njih dober,
               čeprav imajo primerjave drugod oziroma te referendume drugače urejene, ampak ne
               želijo, si ne prizadevajo spremeniti tega. Njim to ustreza, zato ker dajejo veliko
               vlogo neposrednemu odločanju, neposredni demokraciji. V luči razvoja tehnologije je
               možno te stvari z dobro organizacijo bistveno poceniti, racionalizirati, poenostaviti
               zato, da bi se neposredno odločanje ojačalo.</p>
               <p>Verjetno vas motijo referendumi zato, ker se bolj nagibate za druge forumske načine
               odločanja pred dvoranskimi zakulisnimi in še ne vem kaj. Tisto, kar ima neformalno
               težo oziroma neformalni značaj. To ni dostojno, zlasti pa zato ne, ker smo imeli s
               takšnimi izkušnje v preteklosti, ko se je odločalo nekje drugje in ne za tipkami
               oziroma z dvigovanjem glasov. Spet se vrača podobna zgodba. Manjše države si lahko
               privoščijo več neposredne demokracije, več odločanja z ljudstvom. Mi spadamo med
               države z manj številnimi prebivalci, manj številnimi državljani, ki imajo volilno
               pravico, zato bi se lažje odločali za sisteme z neposrednim odločanjem ljudstva.
               Število referendumov ni odvisno od sistema. Nekoliko je, če se omogoči to, potem bo
               seveda to tudi uporabljeno. Če pa se postavljajo zelo zahtevni kriteriji, potem bo
               referendumov manj, ampak s tem pa seveda ne moremo trditi, da je odločanje ljudstva
               boljše oziroma da se dajejo večje možnosti odločanja ljudstvu. Ne, manjše možnosti se
               da odločanju ljudstvu. Države se odločajo za nek "modus vivendi". Kot sem že povedal,
               glede na naše grenke izkušnje iz preteklosti, bi vendarle bilo dobro ohraniti to
               raven neposrednega odločanja ljudstva. Referendumi so pokazali, v bistvu vsi, razen
               enega, da je bila odločitev v državnem zboru napačna, da se ljudstvo odloči drugače.
               To so pokazali referendumi. Nič drugega, ne da se ljudstvo moti ali pa da je prišlo
               do zlorabe. Do kakšne zlorabe naj bi pa prišlo, po vašem razmišljanju? Da se je
               ljudstvo napačno odločilo ali kaj, če je dalo nezaupnico vladajoči koaliciji. Ni bilo
               nobene zlorabe. Zloraba je samo zloraba oblasti določene elite. Ne moremo pa govoriti
               o zlorabi oblasti ljudstva. Ljudstvo ima po ustavi pravico, da odloča. In odločalo se
               je drugače, zato vas moti, seveda vas moti. Zdaj boste pa rekli, da je bilo to
               napačno. Če vas to moti... To je podobno kot tisti, ki govorijo, statistični podatki
               so slabi o brezposelnosti, o inflaciji, dajmo ukiniti statistično službo, ker je
               moteča, ker daje takšne problematične podatke za nas. To je logika razmišljanja.</p>
               <p>Enkrat ali dvakrat na leto datumi, ko se lahko razpišejo referendumi, zaradi
               racionalizacije in takrat se to opravi, karkoli že bo. In zakaj bi zmanjševali
               možnost zakonodajne pobude s strani državljanov. Kateri referendumi niso dovoljeni, v
               imenu koga boste odločali, da referendumi niso dovoljeni? Tista krilatica oziroma
               besedišče "o človekovih pravicah se pa ne da odločati na referendumu". Da se
               odločati, da se odločati o človekovih pravicah. Kdaj se odvzame svoboda in kdaj se ne
               odvzame svoboda. Ampak ne da se neposredno, komu se bo vzela, ampak postopek,
               zakonodajno materijo, to pa ima možnost ljudstvo, da se povsem legitimno in legalno
               odloča o tem, ali je nek zakon, ki opredeljuje omejitev svobode, odloča. O tem lahko
               govorimo. Vi pa prodajate te lažne zgodbe, da v Sloveniji se odloča o pravicah na
               referendumu o temeljnih človekovih pravicah: da ali ne. In te informacije trosite po
               svetu. Ni to. Tudi o kazenskem zakoniku se lahko odloča, tudi o kazenskem zakoniku,
               ki omejuje svobodo, se lahko odloča. Ali boste rekli, da o kazenskem zakoniku pa ni
               možno uvesti referenduma?</p>
               <p>To so pač dejstva, o katerih je potrebno razmišljati, ko spreminjamo naš sistem.
               Sedanja ureditev ne zahteva nobenih sprememb, zlasti pa omejevanja neposredne
               demokracije ljudstva, neposrednega odločanja ljudstva. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp21">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Magistra Majda Potrata ima besedo.</p>
            </sp>
            <sp xml:id="SDZ3-Izredna-42-2004-04-07.sp22">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci!</p>
               <p>Predlagane spremembe ustave, o katerih razpravljamo, se nanašajo samo na zakonodajni
               referendum. Zato ni mogoče pristati na večkrat slišano tezo, da gre za edino možnost
               vplivanja ljudstva na odločitve, pravijo tako neodgovorne oblasti.</p>
               <p>Referendum in volitve, oboje je oblika neposrednega izražanja volje državljank in
               državljanov. Mislim pa, da je temeljni problem v tem, da nekateri še vedno ne morejo
               razločevati med tema dvema oblikama izražanja volje in da zamenjujejo. Problemi
               rastejo ravno iz tega. Manipulacije in zlorabe referenduma se najpogosteje dogajajo
               takrat, kadar hočejo strankarskeelite zlorabiti referendum kot neposredno obliko
               izražanja volje državljank in državljanov, namesto izražanja volje na volitvah. V tem
               je po moje težava.</p>
               <p>Sklicevanje na demokratičnost in presojanje demokratičnosti neke države po tem, kako
               pogosta oblika izražanja je referendum, zagotovo ni v prid tistim, ki jim je bližji
               švicarski model, ker jaz ne vem, kam bodo potem uvrstili celo vrsto zelo
               demokratičnih držav, pa referenduma kot neke zelo lahko uresničljive in pogosto
               dosežene oblike izražanja ne poznajo.</p>
               <p>Podpiram tiste, ki menijo, da je potreben razmislek o omejitvah možnosti za
               predhodni zakonodajni referendum. Tudi raziskave dokazujejo, da smo ena redkih držav,
               ki ima tako obstoječo ureditev. Zato bi bilo dobro, vendarle se sklicevati na tisto,
               da je mogoče pogosto slišati, kako bo opozicija podpirala dobre projekte, da ima to
               politično voljo podpirati dobre projekte. Včasih smo tudi slišali o konstruktivni
               opoziciji. Zakaj ji ne bi dali potem možnosti sodelovanja v zakonodajnem postopku, da
               s svojo dobro voljo sodeluje in pomaga oblikovati dobro zakonodajo.</p>
               <p>Tako pa je sedaj mogoče slišati, da so referendumi potrebni zaradi tega, ker državni
               zbor ni sposoben sprejemati dobre zakonodaje. V demokraciji pač odločajo glasovi.
               Hvala.</p>
            </sp>
            <sp xml:id="SDZ3-Izredna-42-2004-04-07.sp23">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Bogdan Barovič ima besedo.</p>
            </sp>
            <sp xml:id="SDZ3-Izredna-42-2004-04-07.sp24">

               <speaker>BOGDAN BAROVIČ:</speaker>

               <p>Hvala, predsedujoči. Spoštovane kolegice, kolegi. Kolega Sašo Peče je dobršen del
               vsebine že povedal, zato dovolite, da se v povezavi z vsebino dotaknem nekaterih
               drugih stvari.</p>
               <p>Prvič. Z velikim veseljem sem prebral vsebino 90., 97., 99. in 170. člena ustave
               Republike Slovenije. In iskreno priznam, da sem s to vsebino, ki je zapisana, zelo,
               zelo zadovoljen. Ni pa pošteno, da mi nekateri posredno ali neposredno očitate, da
               zato manipuliram in izrabljam - namreč, moje osebno mnenje je pač takšno, drugi imajo
               lahko drugo mnenje. Zato nikdar ne morem in ne bom, če se bo le dalo, nekomu očital,
               da manipulira in izrablja, če misli drugače. Zato vas prosim, kolegice in kolegi, ne
               izrabljajte in ne uporabljajte teh izrazov, ker nekdo pač misli drugače.</p>
               <p>Danes je bilo v tem državnem zboru rečeno, da se z referendumom otežuje izvrševanje
               oblasti. Te besede je izrekel spoštovani kolega, gospod Potrč. Veste, ta stavek lahko
               razume vsak po svoje. Sam ga razumem, da nekoga moti - ali pa bom povedal drugače:
               ljudstvo moti oblast pri njenem delu. Lahko razumem ta stavek tako. Ne vem, če bi se
               ravno strinjali z mojo dikcijo, ampak vsebinsko to pomeni to. Ponosen sem, da imamo v
               Sloveniji posebne izkušnje z referendumom, kot je dejal gospod Tone Anderlič. Na to
               sem ponosen, to mene ne moti, druge pač moti, prav, mene pa ne, jaz sem na to
               ponosen.</p>
               <p>Rečeno je bilo, da referendum zavlačuje sprejemanje zakonov. Spoštovane kolegice in
               kolegi, kaj pa je slabega v tem vsaj takrat, ko pač nekateri mislimo drugače kot vi
               in mislimo, da zakon ni dodelan, da je slab. A moramo res čisto vse po tekočem traku
               sprejemati, kot se dogaja to zdaj? Predvsem padovolite, da sem najbolj razočaran in
               najbolj me moti, ko čisto vsi govorniki po vrsti, seveda iz koalicije, govorite "v
               Evropi temu ni tako, v Evropi je tako, v Evropi je drugače, evropske države imajo
               tako ali tako". Ja, pa zakaj ne bi bila Slovenija Slovenija? Zakaj ne sme biti
               Slovenija edinstvena v nekaterih stvareh? Ali nas je sram tega? Zakaj se moramo
               ravnati po, večini evropskih držav? Kaj pa je narobe, konec koncev, s Švico? Tam
               imajo pač zvezni referendum in imajo kantonalne referendume skoraj za vsako stvar.
               Prav, so pač v Švici tako uredili, mi smo pa uredili tako kot smo. Saj v Evropi imajo
               vsaj enkrat večje plače kot v Sloveniji, pa nimajo vsi takšne produktivnosti. Pa kaj
               potem! Zakaj pa tu ne rečemo, zdaj bomo pa mi sledili v Evropi plače, pa ne na račun
               že tako pridnega slovenskega naroda, kar tako jih bomo malo dvignili. Res me moti, ne
               mi zameriti, ampak Slovenija je pač Slovenija. In hvala bogu, da je včasih nekje tudi
               unikum, takšna kakršna je, mlada država, ki je nastala na krutih izkušnjah, katere
               ustavo ste spisali tudi tisti, ki jo danes v nekaterih členih želite spreminjati.
               Moje osebno mnenje je, da se strinjam z enim delom spremembe, če bi ta bila podana,
               da bi se, recimo, določil prag, ne vem, da mora priti 30% ljudi na referendum, da je
               referendum veljaven. Prav, to je moje osebno mnenje, s tem se strinjam. Ampak s čisto
               vsem, kar je tu predlagano, se pa absolutno ne bom in se ne morem.</p>
               <p>Dovolite mi, da v svojem imenu in v imenu Slovenske nacionalne stranke povem, da že
               3. člen jasno in glasno govori in pove v drugem stavku drugega odstavka: Državljanke
               in državljani izvršujejo oblast neposredno. Neposredno jo izvršujejo z referendumom.
               In takšen, kakršen je zapisan v ustavi, in pravila igre, ki so zapisana v obstoječi
               ustavi v teh členih, so za Slovenijo prava in slovenska. Na to sem ponosen in zato
               bom vztrajal, da ostane tako, kot je.</p>
            </sp>
            <sp xml:id="SDZ3-Izredna-42-2004-04-07.sp25">

               <speaker>PODPREDSEDNIK VALENTIN POHOREC:</speaker>

               <p>Hvala. Dr. Miha Brejc dobi besedo za razpravo.</p>
            </sp>
            <sp xml:id="SDZ3-Izredna-42-2004-04-07.sp26">

               <speaker>DR. MIHA BREJC:</speaker>

               <p>Hvala lepa, gospod podpredsednik. Najprej bi želel reči nekaj o postopku
               spreminjanja ustave. Ko sem sodeloval v Konvenciji o prihodnosti Evrope, nas je 105
               predstavnikov iz 28 držav oblikovalo obsežen dokument, ustavno pogodbo, v 16 mesecih.
               V slovenski državi državni zbor v Sloveniji ni sposoben v več kot dveh letih izvesti
               spremembe ustave.</p>
               <p>V Konvenciji je bil očiten pozitiven pristop, iskanje tistega, kar nas povezuje, kar
               nas, bi rekel, krepi, ne pa tisto, kar nas razdvaja. V evropski konvenciji je bila
               pripravljenost politikov na pogovor, kako naj rečem, skorajda neskončna. Pri nas pa
               kar naprej obstaja aroganca večine nad manjšino. Torej nesposobnost za dialog oziroma
               dialog je možen samo takrat, kadar se opozicija strinja, kadar soglaša z večino. Tudi
               razprave, sedanje razprave o ustavnih spremembah na tej seji kažejo velike razlike,
               kar pomeni, da se vladajoča večina ni potrudila, da bi pridobila višjo stopnjo
               soglasja. Najbrž izhaja iz tistega znanega koalicijskega dejstva, da ima pač dve
               tretjini več ali manj in da bo s tem spremenila vse tisto kar želi spremeniti. Ampak
               navadno se taki računi ne iztečejo. Jaz mislim, da je takšen način spreminjana
               ustave, ko se računa na moč, na silo, dobesedno, res žalostna metoda spreminjanja
               ustave v demokratični državi. Kar naprej poslušam, kako se sklicujete na stroko. Pri
               tem pozabljate, da o številnih vprašanjih stroka sploh ne more govoriti. V ustavi se
               oblikujejo eminentna politična vprašanja, ki jih potem stroka pravno korektno
               oblikuje, tako da so konsistentna z izhodišči ustave, s preambulo in načeli in tako
               naprej. Tukaj pozabljamo, da stroka ne more reševati neskladij v političnih pogledih.
               Lahko pomaga s svojo širino, s svojim znanjem, s svojimi raziskavami in primeri, ne
               more pa rešiti političnih neskladij. Ne nazadnje pa je tudi stroka pogosto neenotna,
               kar tudi ni nič neobičajnega za stroko. Glede same spremembe, ki je ta hip na dnevnem
               redu, torej glede referenduma, seveda nasprotujem spremembi ustave, ker mislim, da je
               vsakršno omejevanje pravice do referenduma zgolj korak nazaj v demokratizaciji
               Slovenije.</p>
               <p>Sklicevanje na evropske prakse, ki je tako pogosto v tem prostoru, je pravzaprav
               manipulacija, s katero skuša vladajoča večina sebe prikazati kot evropske, pri tem pa
               seveda zavestno pozabi povedati številne druge primere, področja, kjer pa so
               slovenske ureditve vse prej kot evropske. Pa naj bodo to plače delavcev, enakost pred
               zakonom, kršitve zakonov, neučinkovitost pravosodja, zlasti delovnopravnih sodišč, pa
               tudi drugih. In tako naprej.</p>
               <p>Ko omenjate, da takšne ureditve, kot jo ima Slovenija, nima nihče drug v Evropi, to
               samo po sebi ni noben argument. Saj v demokratičnih državah Evrope tudi ne obstaja
               nikakršen Forum 21, kot je pri nas. Pa zato Slovenija še ni nedemokratična država. Če
               ima neko tako združbo, kapitalsko močnih, bogatih ljudi, jo pač ima. Ampak zato
               Slovenija še ni nedemokratična država. Je pa žalostno, niti v socialističnih državah
               ni takih združb. Ampak to je drugo vprašanje.</p>
               <p>Seveda predloga vlade ni mogoče podpreti zato, ker ukinja nekaj, kar je bilo
               ustvarjeno v preteklosti, pridobljena pravica, bi človek skoraj rekel, ljudi, ker
               določa zakone, o katerih referenduma ni mogoče razpisati. Recimo zakon o nujnih
               ukrepih. To je zelo široka določba. Ali pa recimo zakon, od katerega je neposredno
               odvisno vzdrževanje državnegaproračuna. Državni proračun je ogromen dokument in lahko
               bi že en sam detajl bil dovolj, da bi rekli, ne, to pa ni mogoče, ker v ustavi tako
               piše. To je izredno, izredno trda določba.</p>
               <p>Zamislite si, da se veže nek zakon na neko postavko proračuna. In bi rekli, ne, sedaj
               pa ni mogoče referenduma izvesti, ker je to pač proračunska postavka. Ali pa recimo
               izvrševanje ratificiranih mednarodnih pogodb. Irska, kot veste, je pogodbo iz Nice
               dala na referendum. Kaj bi se zgodilo v primeru, ko bi mi sprejeli tako določbo, bi
               pa potem v evropskem parlamentu prevladalo neko, recimo, soglasje, ali pa bi prišlo
               do političnega soglasja v evropskem svetu, da naj novo ustavno pogodbo Evrope
               sprejemajo države na referendumih. Mi bomo pa rekli, ja, ne bo šlo, ker v naši ustavi
               pa imamo določbo, ko gre za ratifikacijo mednarodnih pogodb to, ni mogoče.</p>
               <p>Cela vrsta težav nas tu čaka, če bomo tako trdo ravnali. Tudi formulacija, citiram:
               "Referenduma ni dopustno razpisati tudi v primeru, če bi zaradi tega lahko nastale
               protiustavne posledice." Lepo vas prosim, kdo pa lahko odloči o tem, da bo nekaj
               neustavno? Ali parlament? Parlament te pravice nima. Državni zbor tudi ni več vezan
               na izid referenduma. Jaz poznam ustavnopravno teorijo, prebral sem vse, kar so naši
               strokovnjaki napisali, in se v določeni meri lahko z njimi tudi strinjam. Vendar se
               mi pa zdi pravzaprav nemoralno, da bi referendum prinesel nek izid, v državnem zboru
               bi pa rekli, pravzaprav nas pa to ne zanima, tega ne bomo spoštovali, saj je vseeno,
               če so se ljudje takoodločili. Če ne drugega, je to silno nenavadna, da ne rečem
               nedemokratična praksa. Ampak da ste to predlagali, je najbrž razlog v vaši siceršnji
               praksi. Ko je šlo za referendum o večinskem volilnem sistemu, ste rekli, da ga niste
               dolžni spoštovati. Ko je šlo pa za, recimo, koprski primer, ste pa rekli, ja, treba
               je spoštovati voljo ljudstva; dvoličnost je pač očitna.</p>
               <p>V Slovenski demokratski stranki smo na seji sveta stranke oktobra 2001 sprejeli
               sklep, da so takšne omejitve, kot jih vlada predlaga, nesprejemljive in jih ne bomo
               podprli. Takrat in danes in kar naprej bomo ponavljali eno in isto, če bo treba.
               Zakaj je toliko referendumov? Zakaj se vendarle dogaja, da je v Sloveniji zadnje čase
               več referendumov? Zato, ker je zadnje čase aroganca oblasti takoizjemno močna, da je
               to edini način, da se oblast opozori na neustrezno, nedemokratično ravnanje. Namreč,
               ta oblast ni sposobna pravočasno zaznati, kje so tista vprašanja, ki bi lahko
               pripeljala do referenduma. Če bi bila modra - in tisti, ki ima moč, bi moral imeti
               tudi modrost -, če bi bila ta vlada modra, bi zelo pazljivo spremljala, kaj se
               dogaja, in poskušala poiskati soglasje, ne pa da ravna samo na osnovi svoje moči in
               ne na osnovi pameti. Ne nazadnje, ob pisanju slovenske ustave se je zelo poudarjalo,
               da je referendum nekakšen kontrolni instrument ljudstva nad delovanjem oblasti. To je
               vlada očitno pozabila. Ljudem je treba zaupati in dati možnost, da v primeru, ko se z
               odločitvijo oblasti ne strinjajo, to izrazijo na svoj način, se pravi, na
               referendumu.</p>
               <p>To, kar vlada zdaj predlaga, gre v neko zanimivo smer, kot da je demokracije preveč.
               Ampak demokracije ni nikdar preveč. Demokratizacija družbe je proces, v katerem
               nastajajo vedno nove in nove oblike možnosti izražanja stališč in seveda tudi
               odločanje državljanov. Tisti, ki ima moč, lahko zlorabi ljudstvo, ne ljudstvo, ki te
               moči nima. Ljudstvo ne more zlorabiti svoje moči. In tudi v parlamentu, ko govorite o
               tem, da opozicija zavlačuje, ni pripravljena sprejeti in tako naprej nekih vaših
               predlogov, govorite o tem, da mi nekako zlorabljamo institut referenduma. Kot da smo
               ta zadnji referendum, ki je bil o tako imenovanih izbrisanih, razpisali v Slovenski
               demokratski stranki in Novi Sloveniji. Tako to izgleda. Ampak pozabljate, da je
               državni zbor razpisal ta referendum in da so pozivi predsednika države, prejšnjega
               predsednika države, predsednika vlade na bojkot referenduma, eklatantna, izrazita
               oblika nerazumevanja pravnega reda in nespoštovanja ustavnega reda. Ob vstopu
               Slovenije v Evropsko unijo Slovenija deluje ravno v nasprotni smeri kot Evropska
               unija. Evropska unija išče poti za večjo stopnjo demokratizacije, Slovenija pa
               zmanjšuje demokratične standarde. Če ohranimo sedanje določbe, bo s tem zagotovljen
               stalen pritisk na vsako oblast kadarkoliin kakršnokoli, kajti če bo oblast opustila
               dialog z opozicijo in javnostjo, če se bo preveč oddaljila od ljudi, potem se bo
               morala soočiti z referendumom. Zato ponovno pravim, ne podpiram predloga vlade za
               spremembo ustave v tem členu. Hvala.</p>
            </sp>
            <sp xml:id="SDZ3-Izredna-42-2004-04-07.sp27">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Kolegice in kolegi, samo eno obvestilo. Ob 12. uri bomo za kratek čas
               prekinili razpravo in bom dal besedo predsedniku državnega zbora, nato pa bomo
               razpravo nadaljevali. Tako vas pozivam na razumevanje, gre za zadevo, ki so jo
               uskladili z vodji poslanskih skupin in se dogovorili, da to ob 12. uri napravimo.
               Zdaj dobi besedo od prisotnih naslednjih razpravljalcev Irma Pavlinič Krebs.</p>
            </sp>
            <sp xml:id="SDZ3-Izredna-42-2004-04-07.sp28">

               <speaker>IRMA PAVLINIČ KREBS:</speaker>

               <p>Hvala lepa, gospod podpredsednik. Spoštovani. Tako kot predstavnik opozicije stoji
               na stališču, da so referendumi razlog in priložnost, ki se jo da uporabiti zaradi
               arogance oblasti, lahko imam seveda sama mnenje, da bi bilo zelo pomembno, da bi
               institute neposredne demokracije v naši državi s konkretnimi ukrepi popravili tako,
               da bi jih izvili škodljivemu monopolnemu objemu strankokracije in političnega
               establišmenta in mislim, da bi bilo zelo smiselno, da bi se ga ponovno zgradilo od
               spodaj navzgor, torej od ljudstva. Tako kot ustava tudi govori. To, kar lahko opazimo
               v naši državi zadnje čase, lahko ocenimo ne kot institut ljudi, ampak kot institut
               opozicije v slovenskem političnem prostoru.</p>
               <p>Dovolite, da s kratkim pregledom institutov neposredne demokracije, ki jih predvideva
               naša ustava, ob vseh razpravljalcih pred nami ugotovimo, da ne bo nič ogroženo,
               ljudem s temi spremembami ustave nič ne jemljemo. Tako ugotovimo, da prvo desetletje,
               v katerem so v slovenskem političnem sistemu zares našli svoje teoretično in
               praktično mesto instituti neposredne demokracije, je tako kot zgodovina mlade
               slovenske demokracije na sploh tudi neposredna demokracija zgodba uspehov in senc.
               Očetje slovenske ustave so si gotovo izbrali težjo pot, ko so v njej tako vzorno in
               širokogrudno upoštevali načelo ljudske suverenosti. Kajti medtem ko je predstavniška
               demokracija, torej možnost, da ljudje volijo ljudi v parlament, lahko rečemo, obvezni
               program vsakega sodobnega demokratičnega političnega sistema, je uvedba mehanizma
               neposredne demokracije neke vrste dodatek, bi lahko rekli, poljubni program, ki je
               lepši, ampak, spoštovane poslanke in poslanci, toliko zahtevnejši, ker terja zelo
               natančno izdelane in pretehtane postopke na eni strani in na drugi strani visoko
               razvito demokratično politično kulturo, tako političnih elit kot tudi volivcev.
               Pregled institutov neposredne demokracije v naši ustavi nam pokaže, da jih je
               ogromno. In ne, da s to ustavno spremembo v delu nek institut dodeljujemo, ampak smo
               pred kratkim pripeljali še ene vrste referendum v našo ustavo. Če pogledamo institute
               neposredne demokracije v naši ustavi, lahko ugotovimo, da so to: pravica do peticije,
               ljudska iniciativa, zakonodajni referendum, predhodni, naknadni, pobuda za spremembo
               ustave in potrditveni referendum o spremembi ustave. Leta 1994 sprejeti zakon o
               referendumu in ljudski iniciativi pa je temu širokemu spektru dodal še posvetovalni
               referendum. In ne pozabimo, da smo ob spremembi ustave pri tako imenovanih evropskih
               členih vgradili tudi neke vrste, posebne vrste referendum o prenosu suverenih pravic
               na mednarodne organizacije ter za vstop v obrambne zveze. Paleta je izjemna. Dostop
               državljank in državljanov do teh institutov neposredne demokracije nam pokaže, da je
               v primerjavi z drugimi demokracijami, z državami okoli nas, dokaj enostaven. Na
               primer, pravica do peticije - dostop do tega instituta je enostaven. Na primer,
               avstrijski parlament dopušča le kolektivne peticije 500 državljanov, pri nas pa ima
               vsak občan pravico državnim organom dajati pobude splošnega pomena. Ljudska
               iniciativa - 5.000 volivcev ima po ustavi možnost državnemu zboru predložiti zakon,
               to je 0,3% prebivalstva; drugje so te večine bistveno bolj zahtevne. Ljudska zahteva
               - ker ljudska iniciativa za državni zbor ni obvezna... Dovolite, da grem naprej, ker
               nimam toliko časa. Pobuda za spremembo ustave, potem posvetovalni referendum in da se
               ustavim bolj natančno pri ustavno določenem fakultativnem zakonodajnem referendumu,
               ki je najmočnejši institut neposredne demokracije v Sloveniji. Ampak vsi moramo
               priznati, da po toliko letih uporabe tega instituta lahko ugotovimo, da ima v
               primerjavi z drugimi državami ta institut tri posebnosti, in sicer, ravno te
               posebnosti mu dajejo enkratno širino. Prva je ta, da je izredno širok krog
               upravičencev, ki lahko zahtevajo razpis referenduma. V večini drugih držav lahko
               zahtevajo referendum le eden ali kvečjemu dva institucionalna akterja političnega
               sistema, medtem ko so v Sloveniji navedeni kar štirje, in sicer: državni zbor sam, 30
               poslancev državnega zbora, 40 tisoč volivcev in državni svet. In spoštovani kolega
               Brejc, državni zbor, pravite, je kar sam razpisal referendum. Zavajate. Točno veste,
               da na podlagi določil ustave Republike Slovenije je državni zbor - če je
               referendumsko vprašanje jasno, obrazloženo, ni dvoma v njegovo ustavno skladnost -
               dolžan razpisati referendum. To je ustavna določba in zahtevo lahko da 30 poslancev
               državnega zbora. To pa je pravica. In ker je bila podana, je bil razpis zgolj
               formalen akt. In ta širina predlagateljev, ta širina predlagateljev je seveda unikum
               v naši ustavni ureditvi. In v tem je ta priložnost ali možnost tudi politične
               opozicije, da uporablja na podlagi ustavne določbe ta institut pogosto. Pogosto.
               Namenjen pa je volivkam in volivcem, to je, kot smo citirali, kot ste vi citirali že
               prej, 3. člen ustave, oblika, ki je namenjena ljudem.</p>
               <p>Tudi referendumska zahteva, ki jo sme podati državni svet je slovenski unikum in
               referendum na zahtevo parlamentarne manjšine, to je 30 poslank in poslancev,
               pravzaprav se ga da videti na en način le v ureditvi Danske. Število 40 tisoč
               podpisov, to je 2,6 odstotka vsega prebivalstva, je v primerjavi z drugimi državami
               tudi razmeroma nezahteven pogoj. Resnično želim nizati argumente, ki so nas k
               malenkostnim spremembam vodili in skušam, ne z aroganco, ki se nam očita, ampak želim
               s kakšnim premislekom z argumentirano razpravo preiti to, kar na nas ves čas
               naslavljate: moč, sila in tako naprej.</p>
               <p>Druga razlika, da je referendum možen popolnoma o vseh vprašanjih, in vi točno
               veste, da v zakonu o referendumu in ljudski iniciativi so bili našteti predpisi, o
               katerih naj ne bi bilo moč referendumsko odločanje v naši državi. Ustavno sodišče je
               reklo, da je treba, če že, te omejitve zapisati v ustavo, in črtalo člen v zakonu o
               referendumu in ljudski iniciativi, ki je določal tovrstne omejitve. To je
               predlagatelje seveda vodilo, da dopolnijo to ustavo s tem navedkom. Ne samo zato, ker
               ocenjujemo, da je to potrebno, ker je to standard tudi držav okoli nas. In sicer, da
               je torej referendum možen o vseh vprašanjih, ki se urejajo z zakonom, drugje
               sopraviloma izključene materije, kot na primer državni proračun, odpust kazni,
               ratifikacije mednarodnih sporazumov. To nam pač pokaže pregled drugih referendumskih
               ureditev.</p>
               <p>Poleg tega pri nas za sprejem odločitve na referendumu ni predviden nikakršen
               kvorum, niti potrebna večina. In tudi ta ureditev, priznamo ali ne, je v naši državi
               primerjalnopravno gledano izjemna. Oboje, uvedba kvoruma in izključitev določenih
               materij pa bi bila seveda mogoča le po spremembi ustavne določbe o zakonodajnem
               referendumu. Drugače pač ne gre.</p>
               <p>Spoštovani gospod podpredsednik, jaz prosim, da me potem prekinete, če bi bila
               predolga.</p>
               <p>Tretjič. Tretjič pa je v Sloveniji možen referendum ne le o sprejetih zakonih, kar
               je običaj povsod drugod, torej naknadni zakonodajni referendum, ampak seveda tudi o
               predlogih zakonov, to je tako imenovani predhodni referendum, ki pa je, priznamo ali
               ne, na en način slovenski referendumski izum.</p>
            </sp>
            <sp xml:id="SDZ3-Izredna-42-2004-04-07.sp29">

               <speaker>PODPREDSEDNIK VALENTIN POHOREC:</speaker>

               <p>Spoštovana kolegica!</p>
            </sp>
            <sp xml:id="SDZ3-Izredna-42-2004-04-07.sp30">

               <speaker>IRMA PAVLINIČ KREBS:</speaker>

               <p>Hvala lepa. Bom nadaljevala potem.</p>
            </sp>
            <sp xml:id="SDZ3-Izredna-42-2004-04-07.sp31">

               <speaker>PODPREDSEDNIK VALENTIN POHOREC:</speaker>

               <p>Prosim, če sedaj prekinete. Dajem besedo predsedniku državnega zbora, gospodu
               Pahorju. Prosim.</p>
            </sp>
            <sp xml:id="SDZ3-Izredna-42-2004-04-07.sp32">

               <speaker>BORUT PAHOR:</speaker>

               <p>Gospod podpredsednik, gospe in gospodje! Generalna skupščina Združenih narodov je 7.
               april 2004 določila za mednarodni dan spomina na žrtve genocida v Ruandi. V zvezi s
               tem je naš minister za zunanje zadeve, doktor Dimitrij Rupel, v izjavi ob 10.
               obletnici genocida v Ruandi zapisal, da Slovenija najostreje obsoja tovrstna dejanja,
               ob tem pa tudi opozarja, da je potrebno okrepiti sposobnost učinkovitega in
               pravočasnega reagiranja mednarodne skupnosti, posebej Združenih narodov, v tovrstnih
               humanitarnih krizah. Generalni sekretar Kofi Annan je na predlog ruandske vlade
               pozval posamezne države in celotno mednarodno skupnost, da danes, v sredo ob 12. uri
               z minuto molka počastijo spomin na žrtve genocida.</p>
               <p>Tudi naša vlada, vlada Republike Slovenije je s sklepom pozvala vse državljanke in
               državljane Republike Slovenije, še posebej pa javne uslužbence, k počastitvi spomina
               z minutnim molkom danes ob 12. uri na mednarodni dan spomina na žrtve v Ruandi. Temu
               spominu se z minuto molka sedaj poklanja tudi državni zbor.</p>
               <p>Hvala.</p>
            </sp>
            <sp xml:id="SDZ3-Izredna-42-2004-04-07.sp33">

               <speaker>PODPREDSEDNIK VALENTIN POHOREC:</speaker>

               <p>Hvala predsednik. Lahko nadaljujemo z razpravo. Irma Pavlinič Krebs ima še naprej
               besedo. Prosim.</p>
            </sp>
            <sp xml:id="SDZ3-Izredna-42-2004-04-07.sp34">

               <speaker>IRMA PAVLINIČ KREBS:</speaker>

               <p>Hvala lepa. Torej o tem slovenskem izumu, ki naj bi bil deležen pri ustavni
               spremembi svoje ukinitve.</p>
               <p>Če se torej izvede na pobudo volivcev, je predhodni referendum podoben ljudski
               zahtevi, ker pobudniki v svojem referendumskem vprašanju lahko predlagajo tudi
               temeljito spremembo zakona. Posebnost tega referenduma je v tem, da lahko volivci
               odločajo o nekem zakonu, preden je bil sprejet, in da je državni zbor torej vezan na
               izid tega referenduma. Zapleti so nastajali. Če pogledamo dosedanjo ureditev, lahko
               nastane torej zaplet, ker poslance državnega zbora ni mogoče prisiliti, da
               izglasujejo na referendumu sprejeto odločitev točno v taki obliki, kot je možno celo
               vprašanje postaviti. Drugače se zadeva zakomplicira, ko se odloča na referendumu o
               točno določenem vprašanju in mora tako šele državni zbor naknadno izdelati zakon.
               Pobuda za zbiranje podpisov v podporo taki referendumski zahtevi mora biti podprta le
               s 1.000 podpisi volivcev. Največji problem je v tem, da je zakonodajni postopek v
               času zbiranja, to jeod 30 do 60 dni, prekinjen. In kot vidimo v praksi zadnje čase,
               ni nujno, da je prekinjen enkrat, lahko je prekinjen tudi večkrat, če so pobudniki
               vešči prava. In gre tu za opozicijske stranke, ki jim je torej tudi širina
               referendumske ureditve dala priložnost, da nastopajo kot pobudniki za razpis
               referenduma.</p>
               <p>In, spoštovani, res ne gre tajiti, da je praksa referendumov, zlasti odnos
               profesionalne politike do tega najsvetejšega instituta v vsem političnem sistemu zelo
               omajala ugled neposredne demokracije. V času, v katerem gre težnja v večini sodobnih
               demokracij v smeri dograjevanja neposredne demokracije in vse številnejše prakse
               ljudskih iniciativ, zahtev in referendumov, lahko ugotovimo po današnjih razpravah,
               da se tudi Slovenija ne bo mogla čez noč posloviti od svoje sicer dvolične, a nadvse
               bogate referendumske tradicije, niti v delih ne, ki pa v primerjavi z vsem
               demokratičnim svetom, ki mu to ime lahko priznamo, ne popravimo tistega, kar nas v
               tem delu bolj kot ne, lahko rečemo, celo omejuje. Ocenavelikega dela strokovne in
               politične javnosti je, da je institucionalizacija neposredne demokracije v Sloveniji
               slaba. Problemi so torej strokovnjakom in praktikom v dosedanji zgodovini dobro znani
               - nejasni postopki, premočna vloga parlamenta v zvezi z neposredno demokracijo,
               institut predhodnega zakonodajnega referenduma kot tak, odsotnost kvoruma ali
               potrebne večine in izključitev določenih materij iz referendumskega odločanja. Vsaj
               to bi v tem delu bilo treba urediti. S polno odgovornostjo trdim - zatosem v začetku
               nanizala kar nekaj institutov, lahko rečem, bogato bero institutov neposredne
               demokracije, ki so na razpolago v slovenskem prostoru. In očitki, da v delu, ko
               zaradi teh prej opisanih pomanjkljivosti očitate nam, da bi želeli ta institut
               popolnoma ohromiti, resnično najbolj držijo. In v delu predloga se lahko vidi, kam
               gre tudi intenca. Intenca gre v to, da bi ta institut resnično zgradili od spodaj,
               del predloga, kjer bi volivci predlagali zakon, ki je razgrajen, ki se predlaga v
               stališču, kaže na to, da želimo prenesti torej vsaj v tem delu iniciativo tja, kjer
               res vsi želimo, da bi bila - to je pred volivce. In želimo, da bi politični
               "establishment" pravzaprav ne uporabljal tega instituta ne nazadnje, tako kot smo
               priča zadnje čase, tudi zabrezplačno volilno kampanjo. Hvala. lepa.</p>
            </sp>
            <sp xml:id="SDZ3-Izredna-42-2004-04-07.sp35">

               <speaker>PODPREDSEDNIK VALENTIN POHOREC:</speaker>

               <p>Hvala lepa. In ker je bil dr. Brejc vmes omenjen, ima na njegovo željo repliko,
               prosim.</p>
            </sp>
            <sp xml:id="SDZ3-Izredna-42-2004-04-07.sp36">

               <speaker>DR. MIHA BREJC:</speaker>

               <p>Ugovarjam gospe Krebsovi v tistem delu, ko je omenjala ta zadnji referendum in je
               dejala, da je naša ureditev unikum in tako naprej, unikom in da gre zgolj za formalno
               odločitev. Seveda gre za formalno, saj državni zbor neformalnih odločitev ne
               sprejema, saj državni zbor ni Forum 21. Mi smo tu predstavniki ljudstva, izvoljeni,
               in smo dolžni spoštovati postopke, ki so predpisani z zakonom, ustavo in poslovnikom,
               in če je nek postopek izveden skladno s temi pravili - in ta je, upam, da boste
               rekli, da je bil - , potem je tisti trenutek, ko je državni zbor na osnovi
               predpisanega postopka odločil, da se razpiše referendum, ta referendum odločitev
               državnega zbora ne pa Slovenske demokratske stranke ali pa kateregakoli drugega
               predlagatelja. S tem upam, da se strinjamo o tem. In zato je treba spoštovati to
               odločitev, odločitev torej državnega zbora, da razpiše referendum, kot legitimno in
               legalno, to je odločitev zakonodajnega organa ne pa enega od njegovih posameznih
               sestavnih delov.</p>
               <p>In seveda, potem govoriti v nadaljevanj - ne morem vsega replicirati, ker nimam časa,
               ampak kaj takega pa še nisem slišal! Premočna vloga parlamenta - tega v Evropi ne
               boste slišali, to so neverjetne stvari. In zato še enkrat ponavljam, ko to poslušam,
               vam gre dejansko za to, da se omejijo možnosti neposredne demokracije. Mi pa mislimo,
               da imajo ljudje pravico do odločanja, kadar ga oblast tako lomi, kot ga sedanja
               oblast. Hvala.</p>
            </sp>
            <sp xml:id="SDZ3-Izredna-42-2004-04-07.sp37">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Irma Pavlinič Krebs.</p>
            </sp>
            <sp xml:id="SDZ3-Izredna-42-2004-04-07.sp38">

               <speaker>IRMA PAVLINIČ KREBS:</speaker>

               <p>Hvala lepa. Res gre za zlorabo pojasnjevanja v delu, ko gospod Brejc pravi, da je
               državni zbor razpisal referendum. Ja, ga je, kljub opozorilu, da je smiselno umakniti
               zahtevo za razpis referenduma o zakonu, ki ne bo prinesel nobenega rezultata, te
               zahteve niste umaknili. Tako resnično ne, prosim, zlorabljajte in zato je moja
               razprava šla v smeri tako širokogrudnega nabora možnih institutov neposrednega
               referenduma, ki je v Slovenije ne v rokah volivk in volivcev, ampak politične
               opozicije. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp39">

               <speaker>PODPREDSEDNIK VALENTIN POHOREC:</speaker>

               <p>Hvala. Jerca Mrzel ima besedo.</p>
            </sp>
            <sp xml:id="SDZ3-Izredna-42-2004-04-07.sp40">

               <speaker>JERICA MRZEL:</speaker>

               <p>Hvala lepa, gospod predsedujoči. Poslanke in poslanci, ljubi ljudje. Rada bi
               odgovorila na nekatere ponavljajoče se pojave v našem parlamentu.</p>
               <p>Prvič, nekaterih je samo eno v mislih: "Rušiti, rušiti, rušiti", to je sicer napisal
               Kosovel, čigar obletnico rojstva smo praznovali pred kratkim, okoli leta 1920, to je
               geslo revolucionarjev. Prav, ampak Kosovel je napisal tudi to pesmico: "Vihar, vihar
               mi gre čez pot in v plašč se moj upira, zlomiti hoče moj upor, ne upor, božjast
               nemira. Kadar razpne popotni plašč, kot ptič, rojen v svobodo, se zdim in s silo
               dvojnih krilih borim se s to usodo. Tako grem jaz, tako gre vsak, kdor čuti cilj v
               daljavi: če usoda ustavi mu korak, on se jih zoperstavi." Kje je cilj?</p>
               <p>Če želite rušiti: kaj ponujate, kakšen je vaš cilj? Imamo samostojnost, v vsej
               zgodovini, tako sanjano samostojnost. Gremo v Evropo kot ena najrazvitejših držav.</p>
               <p>Neprestano - drugič - , niti enega zasedanja državnega zbora še nisem doživela, ki ne
               bi žalil naše preteklosti, ki smo jo že spremenili in dosegli demokracijo. Ne
               zavedamo se očitno več dobrin. Nihče ni pripravljen priznati, da so bile v povojnih
               časih tudi odločujoče kvalitete, ki so pomenile ne temeljni kamen, pač pa temeljno
               skalo za današnjo samostojno, suvereno, demokratično Slovenijo.</p>
               <p>Nihče pa ne govori - tretjič - , nihče pa ne govori o tem, da se nam je z vsemi
               dobrinami zgodil tudi zelo slabe vrste kapitalizem. Mene tolaži pri vsej zadevi samo
               to, da so bogateli vendar naši ljudje in ne tujci, tako kot je bilo včasih v
               Sloveniji. To je bistveni problemtežav Slovenije. Zgraditi si moramo sistem tudi na
               dobrinah in izkušnjah prejšnjega sistem. Nekdo je pred mano omenil prej, eden govorec
               je bil - hvala, za prijazen pogled - , eden govorec je bil, ki je omenil: obstal
               ljudstvu. Kaj pa je bilo v prejšnjem sistemu? V prejšnjem sistemu se je neprestano
               govorilo o oblast ljudstvu.</p>
               <p>Še o referendumu. Govorec pred mano, ki je govoril o referendumih, ni omenil enega
               referenduma, in to referenduma o medicinski oploditvi žensk. Včeraj smo govorili o
               ženskih pravicah, ni ga omenil! Ali je mogoče koga sram? Bilo bi najbrž zdravo, da bi
               bilo koga sram za ta referendum.</p>
               <p>O človekovih pravicah sem prepričana, da se ne odloča na referendumu, preveč dolgo
               časa se že človeški rod bori in preveč dolgo se je boril za človekove pravice, preveč
               je bilo trpljenja, da smo tako daleč, kot smo.</p>
               <p>Priče smo inflaciji nastopov - izborili smo si pač TV prenose in morda je to zato -
               inflaciji besed in zato se tudi ne poslušamo več tukaj.</p>
               <p>Še ena zadeve o referendumu. Če se spomnite, danes je nekdo predlagal, da bi imeli
               enkrat na leto dan referenduma, jaz sem predlagala pred časom, da bi imeli vsak mesec
               referendum, potem pa ne potrebujemo več tega našega državnega zbora, kajti tudi ta je
               zelo zelo drag - pa ukinimo državni zbor! Ti referendumi so pač stvar ene stranke in
               30% rezultati ni niso...</p>
            </sp>
            <sp xml:id="SDZ3-Izredna-42-2004-04-07.sp41">

               <speaker>PODPREDSEDNIK VALENTIN POHOREC:</speaker>

               <p>Prosim, če zaključite.</p>
            </sp>
            <sp xml:id="SDZ3-Izredna-42-2004-04-07.sp42">

               <speaker>JERICA MRZEL:</speaker>

               <p>Ja, samo zaključek.</p>
               <p>Dajmo na referendum: ali si slovenski ljudje želijo živeti v kapitalizmu? Kdo si to
               upa? Pa bomo videli, kakšen bo rezultat.</p>
               <p>Še ena beseda. Podpiram stališče ustavne komisije. Najlepša hvala.</p>
            </sp>
            <sp xml:id="SDZ3-Izredna-42-2004-04-07.sp43">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo dobi Jože Avšič.</p>
            </sp>
            <sp xml:id="SDZ3-Izredna-42-2004-04-07.sp44">

               <speaker>JOŽE AVŠIČ:</speaker>

               <p>Hvala lepa. Mislim, da lahko trdim, da večina slovenske strokovne javnosti pa tudi
               laične javnosti pričakuje, da bomo nekaj storili v izogib neumnostim, ki se nam
               dogajajo z nenehnim razpisovanjem referendumov na teme, ki niti slučajno niso take, o
               katerih bi lahko javnost na široko, na veliko in tudi dovolj modro razpravljala. To
               dokazujejo tako številni strokovni članki, to dokazujejo tudi številne ankete javnega
               mnenja, pa tudi ankete po raznih lokalnih časopisih,ko vprašani odgovorijo, da se jim
               zdi, da na taka vprašanja ne moremo odločati na referendumu.</p>
               <p>Način, kakršnega imamo danes, na temelju ustave, na podlagi temelja ustave in zakona
               o referendumu in ljudski iniciativi, bi lahko rekli, da omogoča nasilje manjšine nad
               manjšino. Nasilje manjšine zaradi tega, ker omogoča, da manjšina - in to izrazita
               manjšina - odloča o nekaterih vprašanjih. Nasilje manjšine nad manjšino pa zaradi
               tega, ker praviloma v veliki meri vsaj odločamo na referendumih o pravicah manjšin,
               manjših delov slovenske populacije, tudi marginalnih skupin, če tako hočete. In to ni
               prav. In to ni prav!</p>
               <p>In predhodnica pred mano je že omenila, recimo, referendum o biomedicinski pomoči.
               Kaj veste, kakšno škodo ste naredili nekaterim parom v Sloveniji? In to tisti, ki se
               trudite za velike slovenske družine. Naredili ste barabinsko dejstvo, da ti ljudje
               iščejo pomoč v tujini. Ker jim tega kljub znanju in stroki, ki jo omogoča Slovenija,
               ne dovolimo opravljati v Sloveniji.</p>
               <p>Tudi referendumi, kot so reorganizacija slovenskih železnic, pa zakon o poroštvu za
               nek kredit in podobne zadeve smo spravljali v referendumsko odločanja vesoljni
               Sloveniji. In gospod Brejc trdi, da smo mi krivi. Da smo pač mi razpisali te
               referendume. Gospa Irma je sicer povedala, v katerem delu smo seveda odgovorno
               ravnali, kajti spoštovali smo zakonodajo, na podlagi zahtevka tistih, ki ste to
               zahtevali. In v enem od primerov, ki še čaka na to, ali bo izveden referendum ali ne,
               se je teh 1000 podpisov zbiralo celo po gostilnah. Aktivisti SDS-a so zbirali podporo
               za teh, oziroma teh 1000 podpisov po gostilnah. In ti ljudje v gostilni, veste, ob
               jutranji kavici ali pa popoldanskem kozarčku so res vedeli, kakšen problem je v tem
               zakonu, o katerem naj bi šli na referendum. To so pa res kvalificirani predlagatelji.</p>
               <p>Tako menim, da je prav, da bi ta stališča danes podprli, da bi omogočili spremembo
               ustave in na temelju spremenjene ustave tudi novi zakon o referendumu in ljudski
               iniciativi. In zavračam vsako tezo, da hočemo zmanjšati pravico do referenduma v
               Sloveniji, se pravi, pravico do vpliva volivk in volivcev Slovenije na odločanje o
               najpomembnejših rečeh - poudarjam, o najpomembnejših rečeh. Nobena pravica ne bo
               odvzeta s to spremembo, bo pa morda zmanjšana možnost zlorab, ki smo jim vedno
               pogosteje priče. Hvala.</p>
            </sp>
            <sp xml:id="SDZ3-Izredna-42-2004-04-07.sp45">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Brejc, ni vas omenjal. Če se s čim ne strinjate... /Oglašanje iz
               ozadja./ Ne, ne. Lepo prosim, gospod Brejc, preden... Izvolite, imate repliko.</p>
            </sp>
            <sp xml:id="SDZ3-Izredna-42-2004-04-07.sp46">

               <speaker>DR. MIHA BREJC:</speaker>

               <p>Hvala lepa, no. Zahvaljujem se gospodu Avšiču, ker je povedal, da me je res omenjal,
               in obžalujem, da predsedujoči ne posluša, kaj ljudje govorijo.</p>
               <p>Torej, naj ponovno poudarim, gre za formalen akt. Ko je enkrat formalen akt sprejet
               - in dobro veste, da je bistvo demokracije v proceduri, ki mora biti takšna, da je
               jasna vsem in jo lahko uporabi vsakdo, v tem je bistvo forme, oblike demokracije. Ko
               enkrat do tega pride, je zastonj govoriti, kako je do tega prišlo.</p>
               <p>In drugič, ostro protestiram proti žalitvi, ki ste jo danes izrekli - žalitvi ne
               samo naših aktivistov, SDS, ampak ljudi, ki sedijo v gostilnah in ne vedo, o čem
               razpravljajo, kaj podpisujejo, kot vi pravite. Mi seveda tako ne ravnamo in tudi ne
               žalimo ljudi, ki sedijo v gostilnah.</p>
            </sp>
            <sp xml:id="SDZ3-Izredna-42-2004-04-07.sp47">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Avšič, izvolite.</p>
            </sp>
            <sp xml:id="SDZ3-Izredna-42-2004-04-07.sp48">

               <speaker>JOŽE AVŠIČ:</speaker>

               <p>Torej, za to žalitev se ne bom opravičil, kajti to mi je povedal nekdo, ki je sedel
               in bil povprašan o tem, ali bo podpisal. In ko je vprašal, kaj naj podpiše, ni bilo
               odgovora. To je to. Odgovor je bil, proti izbrisanim, ne za vsebino, o tem je
               govora.</p>
               <p>Drugo, kar se pa formalnega akta tiče. Seveda, tu je več debat okoli tega. Če bi vi
               načeloma vedno spoštovali formalne odločitve, potem ne bi pljuvali po proračunu,
               recimo, ali pa po drugih odločitvah državnega zbora, potem ko so te sprejete.
               Hvala.</p>
            </sp>
            <sp xml:id="SDZ3-Izredna-42-2004-04-07.sp49">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Jerovška.</p>
            </sp>
            <sp xml:id="SDZ3-Izredna-42-2004-04-07.sp50">

               <speaker>JOŽEF JEROVŠEK:</speaker>

               <p>Hvala lepa. Spoštovani! Sprememba ustave na področju referenduma bi po mojem mnenju
               lahko znatno zmanjšala možnosti ljudi po neposredni demokraciji. Referendumi so
               doslej v Sloveniji opravili izredno pomembno, pozitivno vlogo. Z njimi se je
               preprečila večkrat velika gospodarska škoda, s pomočjo referenduma se je vlagateljem
               v telekomunikacije dala možnost, da bodo morda enkrat, ob dobri volji vladne večine
               dobili vrnjeno tisto, kar so prekomerno vlagali, 150.000 ljudi, in kar je bilo po
               volji vladne večine namenjeno v žepe tranzicijskih lastnikov. Še mnogo drugega
               dobrega in pozitivnega je bilo storjenega in marsikdaj tudi preprečenega, govori se
               danes, upravičeno, o tem, da so nekoliko bolj številni referendumi posledica izredne
               arogance sedanje oblasti. In zaradi tega me čudi, da je predhodni referendum in
               referendum nasploh najbolj nevralgičnatočka sedanje oblasti. Tako nevralgična, da je
               pravzaprav bila celo koalicijski partner izločen iz koalicije, kakor hitro se je
               opredelil za nek zelo pomemben referendum. In zaradi tega jih - oblast in vladne
               poslance - , kot vidim iz teh nastopov, moti marsikaj. Predvsem jih moti ljudstvo.
               Predvsem je v Sloveniji nekaj napak narobe s slovenskim ljudstvom.</p>
               <p>Tu je bilo s strani poslanca vladajoče večine tudi rečeno, da v Sloveniji
               manipulirajo tisti, ki niso pripravljeni objektivno obvestiti ljudi, ki gredo na
               referendum, in to iz ust poslanca Potrča, ki je zadnjič v teh razpravah izjavil, da
               je na njihovi strani velika večina vseh komentatorjev v vseh medijih. In ti očitajo,
               da manipulirajo pa tisti, ki sploh na komentatorje nimajo nobenega vpliva. On je
               paprostodušno priznal, da je velika večina komentatorjev na njihovi strani. To je
               citat njegove izjave. .../Oglašanje iz ozadja./... Prosim, da mi dovolite.</p>
            </sp>
            <sp xml:id="SDZ3-Izredna-42-2004-04-07.sp51">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani. Gospod Jerovšek, prosim, obravnavamo stališča k
               spremembi 91. člena. Prosim, da se držite točke.</p>
            </sp>
            <sp xml:id="SDZ3-Izredna-42-2004-04-07.sp52">

               <speaker>JOŽEF JEROVŠEK:</speaker>

               <p>Eden od njegovih komentatorjev...</p>
            </sp>
            <sp xml:id="SDZ3-Izredna-42-2004-04-07.sp53">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, opominjam vas, prosim vsebino, na vsebino se osredotočite.</p>
            </sp>
            <sp xml:id="SDZ3-Izredna-42-2004-04-07.sp54">

               <speaker>JOŽEF JEROVŠEK:</speaker>

               <p>Ta vsebina, kaj...</p>
            </sp>
            <sp xml:id="SDZ3-Izredna-42-2004-04-07.sp55">

               <speaker>PODPREDSEDNICA IRMA PAVLINIČ KREBS:</speaker>

               <p>To pač ni vsebina, izjave posameznikov.</p>
            </sp>
            <sp xml:id="SDZ3-Izredna-42-2004-04-07.sp56">

               <speaker>JOŽEF JEROVŠEK:</speaker>

               <p>Oprostite, ne, ne boste mi vedno jemali besede. Eden njegovih komentatorjev zapiše,
               da je pri nas prisoten porazen mentalni horizont ljudi. Mentalni horizont ljudi.
               Takšne žalitve zaradi tega v zvezi s preteklim referendumom, ker se ljudje spet niso
               pravilno odločili.</p>
               <p>Potem moj predhodnik govori o nasilju manjšine nad večino, tako kot da bi bilo v
               našem zakonu o referendumski pobudi, kje je zapisano, da večina ljudi ne sme iti na
               volitve, na referendum. Ali ni prost dostop? Ali ni lepo zapisano, tako kot povsod po
               svetu in Evropi, da odločajo tisti, ki so se pripravljeni odločati, opredeliti? Pa
               kljub temu takšna teza, da gre za nasilje manjšine nad večino.</p>
               <p>Gospod Potrč je rekel tudi v tem smislu, da imamo pravzaprav institut neposredne
               demokracije, ki naj bi zadoščal, predvsem splošne volitve. S tem se strinjam, da je
               to eden od glavnih institutov, in, hvala bogu, ga Slovenci 13 ali 14 let že imamo.
               Ampak rečeno je bilo tako, kot da mi, ki smo nekoč imeli absolutno oblast, smo vam ja
               že dali toliko, da lahko sedaj na splošnih demokratičnih volitvah odločate. In moti
               tiste, ki bi radi kar povprek ukinjali pravico ljudstva do referenduma, moti jih
               tudi, dani taksativno naveden kvorum, po katerem bi se po njihovem obranili tega
               "nasilja manjšine", kot se izražajo. Glejte, o kvorumu je bilo marsikaj rečenega.
               Vendar tudi evropska primerjalna praksa, kjer je v zelo redkih deželah določen
               kvorum, je pokazala, da se v državah, ki imajo kvorum, za veljavnost referenduma
               vsaka kampanja reducira zgolj na kampanjo proti udeležbi, predmet odločanja pa je v
               ozadju. Moderno pravo zato kvorum opušča. Do kvoruma se je negativno opredelilo že
               tudi ustavno sodišče Republike Slovenije, ker gre zgolj za oviranje sprejema
               odločitve, ki v ničemer ne prispeva k njeni kvaliteti, prej nasprotno; tako se je
               ustavno sodišče opredelilo. In, glejte, tudi pri nas je pred tem referendumom prišlo
               do kampanje proti udeležbi na referendumu Spozabili so se nekateri nosilci oblasti.
               Nekateri Potrčevi komentatorji so računali, da je akcija absolutno uspela, in že
               zapisali, da bo udeležba - po referendumu so objavljeni komentarji, ki ugotavljajo,
               da je referendum nelegitimen, ker bi se ga naj udeležilo verjetno manj kot 20% ljudi.
               In to se jim je seveda zapisalo, ker so bili komentarji napisani že vnaprej, na
               podlagi predpostavk in učinka teh pozivov k bojkotu.</p>
               <p>Potem se tu navaja, da kako Evropa beži od referendumov. Ni res! Evropa proučuje
               možnosti za večje vključevanje neposrednega odločanja, za večje vključevanje
               referendumskega odločanja. S tega vidika je poskus omejevanja referenduma izrazito
               neevropski. Namreč, pomembne odločitve v evropskih državah se sprejemajo na
               referendumu, se dajejo v potrditev ljudem in to ni neevropska ureditev.</p>
               <p>Moti jih tudi to, pravijo, da ima preveč institucionalnih predlagateljev pri nas
               pravico do predlaganja referenduma. To je bilo navedeno kot "slovenski unikum".
               Glejte, tudi če je kak unikum na tem področju, me prav nič ne moti, saj je bila,
               recimo, zaprisega karantanskih knezov tudi unikum, ki je prišel celo v ameriško
               prakso. Mene bolj moti neki drugi slovenski unikum. Namreč, da minister, katerega
               zakon ljudje plebiscitarno zavrnejo, ne čuti, da je izgubil politično legitimiteto.
               Moti me slovenski unikum, da, recimo, zakon o volilni kampanji dovoljuje, ne vem,
               500.000 tolarjev po enem poslancu, pa vladni poslanci zapravijo 20 milijonov na enega
               poslanca, pa računsko sodišče reče, da to pač ni stvar njihovega nadaljnjega
               pregledovanja. Mene moti tudi ta slovenski unikum, da stečajni upravitelji ropajo
               stečajne upnike....</p>
            </sp>
            <sp xml:id="SDZ3-Izredna-42-2004-04-07.sp57">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, lahko zlorabljate poslovnik državnega zbora, moja dolžnost je, da
               vas opomnim, da tega nimate pravice delati. Drugič vas opominjam, da preidete na
               točko dnevnega reda.</p>
            </sp>
            <sp xml:id="SDZ3-Izredna-42-2004-04-07.sp58">

               <speaker>JOŽEF JEROVŠEK:</speaker>

               <p>Tu je vladna poslanka prej govorila, kaj njo moti. Seveda je izrazila nostalgijo po
               prejšnjem sistemu, kjer je oblast ljudstvo bila vedno na jeziku, mi imamo čisto drugo
               retoriko, popolnoma drugo. Mi se dejansko zavzemamo za to, da ljudstvo lahko gre na
               referendum, da lahko samo prispeva k temu, da odloči, o čem je treba odločati. Moti
               jo inflacija nastopov v tej zvezi. Jaz mislim, da smo doživeli ravnoz njene strani
               inflacijo recitacij v tem parlamentu. Če bi jaz to - ko sem nekoč dva verza
               Gregorčiča omenil, mi je eden od komentatorjev takoj rekel, da po nemarnem uporabljam
               verze nekega pesnika. Tu mene ne moti, lahko so celotni gledališki nastopi, samo ne
               potem druge obsojati z inflacijo nastopov. Moti pa jih argumentacija z naše strani,
               to pa jih moti. To pa moti, da ljudem na transparenten način povemo, kaj moti oblast,
               zakaj bi rada ukinila nek referendum, katerih učinkov referenduma se tako grozovito
               boji. In poglejte, jaz seveda ne mislim podpreti teh sprememb ustave, je pa res, da
               je treba povedati, da če bomo sprejemali zakonodajo na tak način, kot se v teh dneh
               tu sprejema zakon o dostopu do elektronskih telekomunikacij, ki ga sprejemamo v tem
               tednu - obširen zakon. Popolnoma nepripravljeno, po nujnem postopku, kar bi moralo
               biti po rednem postopku, na račun tega, da se sprejemajo amandmaji tudi pri
               nesklepčnosti, kar sem moral danes opozarjati.</p>
            </sp>
            <sp xml:id="SDZ3-Izredna-42-2004-04-07.sp59">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, jaz vam vzela besedo, če ne mislite preiti na točko dnevnega reda,
               lepo prosim.</p>
            </sp>
            <sp xml:id="SDZ3-Izredna-42-2004-04-07.sp60">

               <speaker>JOŽEF JEROVŠEK:</speaker>

               <p>Na tak način avtomatsko oblast sproža referendume, jaz ga ne napovedujem, ampak na
               tak način ga sproža, ker je nemogoče na tak način slediti zakonski materiji in ne
               spregledati nekaj, kar je, recimo, lahko vloženo v zakon, kar absolutno ne spada v
               zakon. In, recimo, zopet nek obsežen sistemski zakon sprejemamo na tak način, pa se
               sklicujejo na evropske smernice. Pa so se pred tremi leti, ko je bil sprejet
               predhodnik tega zakona, sklicevali na evropske smernice. Jaz ne vem, kam to vodi.</p>
               <p>Tako mislim, da je tudi to slovenski unkcum. Da, tudi slovenski unicum je, da
               posiljujemo to razpravo o ustavnih spremembah, čeprav vemo, veste, da se to prisiliti
               državnega zbora v tem mandatu ne bo dalo.</p>
               <p>Izgubljamo tri dni časa za to, da opravljamo Sizifovo delo. In dejansko v tem
               slučaju je s to prisilo državnega zbora to skorajda dejansko zgolj Sizifovo delo, ki
               ne bo obrodilo sadu, kajti sprejeti takšne rešitve, ki gredo tako proti temu,
               neposredni demokraciji, kar je zapisano v slovenski ustavi, bi bilo neprimerno in
               upam, da ga državni zbor ne bo sprejel.</p>
               <p>Hvala lepa.</p>
            </sp>
            <sp xml:id="SDZ3-Izredna-42-2004-04-07.sp61">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Butolena. Izvolite.</p>
            </sp>
            <sp xml:id="SDZ3-Izredna-42-2004-04-07.sp62">

               <speaker>ANTON BUTOLEN:</speaker>

               <p>Hvala lepa, predsedujoča. Predstavnica vlade, kolegice in kolegi poslanci!</p>
               <p>Pravzaprav je brez potrebe danes razpravljati, kajti iz razprav je očitno, da ni
               zadostne volje, da bi karkoli spremenili na področju referenduma oziroma očitno je
               volja nekaterih, da ni treba nič spremeniti.</p>
               <p>V današnjih dneh in na splošno v tem parlamentu se ogromno govori o volji ljudstva.
               Pravno gledano seveda rezultati na referendumu niso vprašljivi. Vsem je jasno, da
               odloča večina tistih, ki pridejo na volišča. Ampak to je pravno stališče. Politiki bi
               se pa kljub temu morali zamisliti in se vprašati, predvsem opozicija, ali ima morda
               tudi 70% ljudi, ki nikoli ne pride na takšne referendume, svojo voljo. Morda pa imajo
               tudi ti svojo voljo. Ne samo tisti, ki ne pridejo. Da imajo svojo voljo... <stage>(Prosim,
               da gospod Kelemina se ne vmešava.)</stage> Da imajo svojo voljo, pokaže udeležba na volitvah.
               Lokalne volitve 1994, 1998, 2002, državnozborske volitve 1992, 1996 2002 - v prejšnji
               sem mislil reči 2000 - , in pa tudi udeležba na referendumu za vstop v Evropsko unijo
               in Nato je vsaka imela vsaj dvakrat tolikšno udeležbo kot najboljše obiskani
               referendum o vseh ostalih zadevah. Ali ni to zadosten razlog, da bi se v tem državnem
               zboru vprašali, kakšne referendume razpisujemo? Morda bi se pa vseeno veljajo
               zamisliti. Morda je pa posledica tega tudi, da smo v anketah o priljubljenosti
               oziroma zaupanju državni zbor na zadnjem mestu med vsemi institucijami v tej državi.
               Otem bi tudi veljalo kaj reči.</p>
               <p>Hvale lepa.</p>
            </sp>
            <sp xml:id="SDZ3-Izredna-42-2004-04-07.sp63">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kremžarja. Izvolite.</p>
            </sp>
            <sp xml:id="SDZ3-Izredna-42-2004-04-07.sp64">

               <speaker>LEOPOLD (LEO) KREMŽAR:</speaker>

               <p>Hvala lepa, predsedujoča. Naj mi bo dovoljeno, da uvodoma protestiram. In sicer,
               protestiram, čeprav me niso pooblastili za to, v imenu novinarstva in novinarjev.
               Protestiram zoper to, da se ta dvorana, ti mikrofoni izrabljajo nenehno - in danes
               tudi pred nekaj minutami - za nekorektne napade na pošteno in korektno novinarstvo,
               na novinarje, ki opravljajo svoje trdo in zahtevno delo na najboljši možen način in
               po moji sodbi zelo dobro v tej državi. In da se jim podtika umazanija, kot je
               politično podkupovanje, tako rekoč, vplivi te ali one politične skupine in teh ali
               onih političnih ljudi, imenovanje, kot so "Potrčevi komentatorji" in tako naprej. To
               je umazano. In če se mogoče tudi kakšen novinar boji to zapisati, se jaz ne bojim
               povedati, da je to umazana politična igra, ki je pritlehna in nedostojna tega
               parlamenta. Toliko o tem.</p>
               <p>Ker je manipulacija in ker želim govoriti o manipulaciji, ker je lahko referendum
               manipulacija in je zaradi tega treba določene stvari spremeniti v ustavi. Ni nujno,
               da je, in ni zmeraj, je pa lahko. Danes je bilo izrečeno tudi to: bistvo demokracije
               je v proceduri. Ko je enkrat sprejeto, je tako, globoko soglašam s tem. Samo potem ni
               prostor, ni čas in ni možno reči za referendum, ki odgovarja na vprašanje, ali se
               strinjate s sprejetjem takšnega zakona oziroma z določili takšnega zakona, da bo to
               pomenilo - ne to, kar jih sprašujemo - , ampak bo pomenilo, ali zaupajo vladi ali ne
               zaupajo, ali se strinjajo s politiko LDS in ne vem koga še. In po referendumu reči:
               ja, seveda, resda je bilo to, ampak s tem so ljudje izrekli nezaupnico vladi,
               nezaupnico tej politiki in tako naprej. To je manipulacija. Manipulacija vprašati
               nekaj, trditi pa, da so ljudje hoteli povedati nekaj drugega. In to je tisto, česar
               ne sme biti pri teh rečeh in ni dobro, da je. In zaradi tega je treba spoštovati
               institut referenduma, treba ga je globoko spoštovati in ga uporabiti takrat, kadar
               resnična volja ljudi mora biti na ta način izražena.</p>
               <p>Imeli smo nekaj tovrstnih referendumov, ne bom ponavljal, in je prav, da so, in so
               tudi pokazali, konec koncev, tudi z udeležbo in rezultati, da se ljudje globoko
               zavedajo tega, kaj in kdaj naj stopijo ter kaj in kdaj naj mimo tega, kar pričakujejo
               od nas, počno oni, ko jih ponovno nekdo vpraša v tej državi. Ves drug čas pa hočejo,
               želijo, to lahko preberemo iz vseh anket, to so nam stokrat rekli - postavili so nam
               že tudi vprašanje, ali bomo kdaj dali na referendum vprašanje, ali si želijo tovrstne
               referendume ali ne -, torej si ves ta drug čas želijo, da mi opravimo svoje delo
               tako, kot bi ga morali opraviti. Da državni zbor opravi svoje delo, da se upošteva
               volja ljudi na volitvah in da vsak svoje delo opravi, pozicija z močjo pozicije
               zaradi tega, ker je bila izvoljena na ta način, in z odgovornostjo pozicije ter
               opozicija z močjo in odgovornostjo opozicije. To ljudjehočejo, mi jim pa hočemo nekaj
               drugega podtikati, zato ni prav, da sveto zadevo demokracije, kot je referendum,
               izrabljamo, kot je danes tudi bilo tukaj povedano, da je to eno od sredstev
               opozicije. Narobe, napak, nedopustno! Nedopustno je, da je referendum orodje
               kakršnekoli politike: ali pozicije, kar je tudi možno, ali opozicije. Tudi če se
               pozicija skriva za referendumom, je manipulacija nedopustna, in tudi, če poišče
               opozicija vse možne poti, da se skrije za referendumom in da svojo nemoč siceršnjo v
               parlamentu uveljavi prek tovrstnih stvari, je nedopustno. Referendum ne sme biti to.
               Hvala lepa.</p>
            </sp>
            <sp xml:id="SDZ3-Izredna-42-2004-04-07.sp65">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Petana. Izvolite.</p>
            </sp>
            <sp xml:id="SDZ3-Izredna-42-2004-04-07.sp66">

               <speaker>RUDOLF PETAN:</speaker>

               <p>Hvala za besedo, gospa podpredsednica. Spoštovani. Torej, eden od argumentov za
               omejevanje referendum je, da je to posebnost, da je to nek unikum v Evropi in da
               nikjer tega ne poznajo. V bistvu ste že sami povedali, da čisto tako ni, da Švica to
               pozna in če bi mi bili vsaj približno Švica, se nam ne bi bilo treba tega sramovati.
               Ker pa še mislim, da približno nismo, da nam še kar nekaj manjka do "približno", pa
               ni nič čudnega, če tudi mi posnemamo Švico, recimo, tudi na tem področju. Ne bi
               bilnič žalosten, če bi še kje drugje lahko posnemali tudi mogoče v parlamentu. Jaz bi
               rekel celo več, obratno, če mi teh referendumov, takšne zakonodaje v referendumu, ne
               bi imeli, bi jih morali uvesti, ne pa, da bi jih ukinili, bom povedal tudi, zakaj.</p>
               <p>Pri tem se seveda pojavlja vprašanje, zakaj sploh rabimo referendum, zakaj ta
               instrument rabimo, zakaj ga uporabljamo in zakaj ga sploh moramo uporabljati. Jaz
               pravim, da izključno - in to ni samo moje osebno mnenje, delim mnenje tisočih -,
               izključno zaradi arogance vladajoče večine, ki enostavno ne razume, da so v tej
               družbi tudi drugače misleči in da tudi tisti imajo svoje pravice. Običajno se je tako
               pokazalo, da so tisti drugačni večina. Pri tem se seveda postavlja vprašanje, zakaj
               mogoče v drugih evropskih državah ne uporabljajo toliko tega instituta - tam, kjer ga
               ne uporabljajo. Odgovor je popolnoma preprost: če bi drugod vladala taka aroganca
               vlade pa določene večine v parlamentu, bi ne samo minister, vlada bi takoj padla,
               sploh ji ne bi prišlo na misel, da bi razmišljali in mogoče šli po zaupnico v
               parlament, bi ga enostavno odstopili. Zato jim niti na misel ne pride, da bi
               počenjali kaj takega.</p>
               <p>Po drugi strani bi želel povedati tudi to, da v teh evropskih državah še nismo
               slišali, da bi vlada ali parlament hotela vsiliti rešitve, ki jih ljudje ne
               podpirajo. Istočasno, da ta instrument lahko steče pri nas, vlada naroči javnonenjsko
               raziskavo, rezultat te raziskave s prilogami temu, kar vlada hoče narediti, in to je
               potem izgovor, da ljudje to hočejo. Potem pa to pride na referendum in rezultat je
               popolnoma drugačen. To pomeni, da je tista raziskava bila takole, z zamahom čez zrak.
               In tudi ne vem primera - in zato tudi seveda v Evropi ni toliko referendumov -, da bi
               se vladajoča večina toliko norčevala iz ljudi in da bi delala proti volji in proti
               interesom svojih državljanov. Takšen primer se je zgodil v nedeljo, ko je šlo za
               izbrisane. Izbrisani pa so unikum v Evropi, gospe in gospodje. Referendum ni,
               izbrisani pa so.</p>
            </sp>
            <sp xml:id="SDZ3-Izredna-42-2004-04-07.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani.</p>
            </sp>
            <sp xml:id="SDZ3-Izredna-42-2004-04-07.sp68">

               <speaker>RUDOLF PETAN:</speaker>

               <p>Bomo prišli tudi do tega, pa bom tudi to razložil. Nedeljski referendum je pa najbolj
               čisti primer in najbolj trden argument, zakaj so referendumi potrebni, zakaj morajo
               biti in zakaj morajo ostati takšni, kot so. Gospe in gospodje, če 95% ljudi glasuje
               proti zakonu, ki ste ga vi potrdili z večino, to pomeni, da tisti, ki so prišli,
               natančno vedo, kaj hočejo, da natančno razumejo, kaj zakon pravi, in da so vaši
               izgovori, da ljudje ne razumejo, za kaj gre, je popolnoma na trhlih nogah. Ni bilo
               50:50 ali pa 50,1:49,9, ampak 95% je bilo proti in samo dobre 3% je podprla ta zakon.
               Natančno so ga razumeli! In tu je dokaz, da ljudje vedo in da so referendumi
               potrebni. Jaz bi rekel, da ste to nedeljo s tem vprašanjem, ki se je pojavilo, ki se
               je moralo pojaviti, in s takimi rešitvami dosegli svetovni rekord, kako se ne sme
               delati. In to tako zaradi vsebine, ker vsebina je tudi absurd, takšna kot je bila, to
               nima zveze z odločbo ustavnega sodišča, ker odločba ustavnega sodišča se da rešiti
               tudi na drugi način. In taka rešitev je višek norčevanja iz ljudi in je ne pozna
               nobena država.</p>
               <p>Drugič, pozivanje k neudeležbi najvidnejših predstavnikov vlade. To je tisto, kar je
               že prej nekdo omenjal, da mogoče pa ljudje ne smejo na referendum in tudi nekateri so
               si tako razlagali, da če bodo šli na referendum in jih bo mogoče kdo opazoval, kakšne
               bodo pa posledice. Tudi to je bilo in to je bilo neodgovorno, da so najvišji
               predstavniki pozivali k neudeležbi, da sploh ne omenjamsežiganje vabil za referendum
               nekaterih dvornih norčkov. To pa je višek vsega in tako drugod ne delajo in zato tudi
               ni treba, da bi imeli toliko referendumov. In če bi glede referendumov bili res tako
               unikatni, bi bilo to vseeno dopustno in normalno pri nas, kajti tudi nikjer drugje v
               Evropi največji lastniki največjih podjetij ne zastopajo takšnih političnih stališč
               kot pri nas.</p>
               <p>Kot sem že prej omenil, tudi nikjer v Evropi ne poznajo izbrisanih in v Litvi so
               včeraj odpoklicali predsednika države, zato ker je pomagal enemu tujcu do
               državljanstva. Če bi to prenesli na naša tla, bi lahko ostali brez vlade, brez
               predsednikov, brez polovice parlamenta, država bi bila tako rekoč obglavljena. Ni
               tako enostavno, jaz se strinjam, to vzamem kritiko, če bo kdo rekel:"Poslušaj, tako
               enostavno ne gre." S tem se strinjam. Vendar, povedal sem v prispodobi, ker to, da
               zaradi tega, da enemu državljanu tujcu priskrbiš ali pomagaš pri pridobitvi
               državljanstva, pa te zato odpokliče kot predsednika, bi pa tudi rekel, da je precej
               hudo. Tudi to se moramo zavedati. Ampak to se je zgodilo v Litvi, gospe in gospodje.
               .../Oglašanje iz klopi./...</p>
               <p>Dobro, je pa v Litvi nezakonito, ampak to bodo v Litvi reševali. Ampak kolikor
               slišim, bo Litva vseeno sprejeta v Evropsko unijo in je že bila in zaradi tega nimajo
               nobenih težav. Pri nas je referendum nujen, zato ker je to resno ogledalo vladajoče
               večine. In to ogledalo vedno pokaže grdo, neprivlačno podobo. In zato, da bi bila ta
               podoba lepša, tisti, ki imate moč, predlagate ukinitev, namesto da bi spremenili
               ravnanje in tako popravili podobo v ogledalu. In predlagate ukinitev, namesto da bi
               prisluhnili tudi opoziciji, ki je do sedaj imela vedno prav pri vprašanjih, ko je šlo
               za referendum. Omejitev referenduma v tem času bi bil še en absurd, ki si ga seveda
               lahko privoščite, zato ker imate udobno večino. Na tak način, z ukinitvijo ali z
               omejevanjem - to je bolj pravi izraz - , se vladajoča večina želi izogniti ljudskemu
               nadzoru in delati po svoje, na škodo Slovenije in njenih državljanov. Rezultati
               referenduma so odziv državljanov na to in takšno delo vlade, je slika, kaj si
               državljani mislijo o ravnanju vlade in odnosu do njih. Do sedaj ste si pri
               referendumu in z rešitvami, ki so bile seveda vprašanje referenduma, zaslužili veliko
               grajo. Vnedeljo pa ste poleg nezadostne ocene, dobili še ukor. Zamislite se in bi
               bilo prav, če bi skupaj zavrnili takšen predlog. Skupaj v tem parlamentu. Hvala
               lepa.</p>
            </sp>
            <sp xml:id="SDZ3-Izredna-42-2004-04-07.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Gračnerja, izvolite.</p>
            </sp>
            <sp xml:id="SDZ3-Izredna-42-2004-04-07.sp70">

               <speaker>MAG. ZORAN GRAČNER:</speaker>

               <p>Hvala za besedo. Da ne bi zgrešili, o čem danes govorimo; govorimo o spremembi 90.
               in posledično 97., 99. in 170. člena ustave. V preteklosti in sedaj sta se, ponovno
               poudarjam, tako pravo kot politika uskladila, da je obstoječa rešitev, kar se tiče
               referenduma, pač pomanjkljiva in da je pač treba to vprašanje referendumsko nekoliko
               izboljšati.</p>
               <p>Predvsem se je to pokazalo v praksi, kajti sedaj imamo za seboj res že 9
               referendumov in kot so že moji predhodniki povedali, da je bilo večkrat referendumsko
               vprašanje in pa celoten institut referenduma zgolj zlorabljen v politične namene
               posameznih strank, da tisto, kar niso mogli uveljaviti v samem parlamentu, pač niso
               mogli in niso znali prepričati, potem so v obliki predhodnega zakonodajnega
               referenduma pač pozivali oziroma pozvali kompletno slovensko volilno telo, da se je
               opredelilo in potem še rezultate pač po svoje razlagali. Namreč, če bi pogledali
               rezultate vseh referendumov, je njihova udeležba bila izjemno skromna. Naj navedem
               pač tu referendum predvsem o Termoelektrarni 3, kjer je bila rekordno nizka udeležba,
               je pa seveda tista večina, ki je prišla, odločila o nekem projektu, ki se je
               navezoval res na manjšino.</p>
               <p>Se pravi, odprava teh pravnih in političnih problemov, ki ureja institut predhodnega
               zakonodajnega referenduma, naj bi bil urejen s to spremembo tega člena ustave, se
               pravi, tudi odprava oziroma prečital zlorab referenduma, ki imajo za končno posledico
               oviranje zakonodajnega referenduma.</p>
               <p>Vendar se ne bi mogel strinjati s prej nastopajočimi, ko trdijo, da s tem pač vladna
               koalicija želi kar odpraviti referendum. To sploh ni res. Mi ne odpravljamo
               nikakršnega referenduma, odpravljamo zgolj predhodni zakonodajni referendum, ki ga
               nima nihče v Evropi, čeprav nam pač predstavnik opozicije tu vedno ponujajo Švico.
               Švica ima popolnoma drugačen pravni sistem. Švicarski poslanci tudi niso
               profesionalno zaposleni, tudi njihovo število sej je omejeno zgolj pod 10-letno tako
               da s Švico ni možna primerjava, sploh pa na področju referenduma, ker je res, kar se
               tega tiče, Švica popoln unikum v svetu, ne samo v Evropi.</p>
               <p>Drugo, kar je pa po mojem mnenju še najbolj pomembno, pa je, da se omejujejo
               vprašanja, ki naj bi bila izstavljena na takšnih referendumih. Tako, če bi navedel
               oziroma če bi se nekoliko navezal na prejšnja referenduma, potem recimo, zagotovo
               strokovno-tehnične odločitve, potem proračuni, davčna zakonodaja, zakon o nujnih
               ukrepih, ratificiranje mednarodnih pogodb, so zagotovo zakoni, ki ne sodijo na
               referendum. Naj navedem primer, recimo, referenduma o Termoelektrarni 3, ki je bil
               izveden leta 1999. Poglejte, tu imamo zahtevo 30 poslancev, same referendumske zvezde
               so tukaj navedene. Prva je Lojze Peterle, pod 30 Janez Janša, potem pa še Pavel
               Rupar, ki je mimogrede takrat 1999. leta še žalil, in sicer je rekel takrat, da je
               Zasavje leglo komunizma. Za to žalitev se ni nikoli opravičil.</p>
               <p>Poglejte, predstavniki opozicije danes, ko sem jih tukaj poslušal, ko sem poslušal
               gospoda Soka, ki je govoril dva dni nazaj, in predstavnike SDS, ki so dva dni nazaj
               govorili, ko smo sprejemali resolucijo o nacionalnem energetskem programu, so takrat
               govorili, kako je ta resolucija slaba, kako bo Slovenija v prihodnosti odvisna od
               zemeljskega plina, kako bo to prizadelo vsa gospodinjstva. Leta 1999 so pa ti isti
               ljudje prispevali in njihove politične stranke to, da bo - bom povedal natančno - 20
               milijonov ton premoga večno ostalo pod zemljo. To je enostavno sprenevedanje, te
               laži, ki so tu izrečene, ne morejo držati. Hkrati je v tem svojem govorupovedal, da
               je šlo za megalomanski projekt več milijard takratnih nemških mark. Če je 500
               milijonov za nekoga megalomanski projekt več milijard, potem je to čisti dokaz,
               kakšne laži se uporabljajo že v tem državnem zboru, kaj šele poten na referendumih.</p>
               <p>Poglejte vprašanje, ki je bilo zastavljeno. To vprašanje je vsega skupaj 10
               centimetrov dolgo. Ja, kdo naj bi razumel popolne vsebine nekega zakona o
               financiranju, o poroštvu izgradnje Termoelektrarne 3. To je samo ne primer, ki sem ga
               danes navedel zaradi tega, ker sem poslušal prej nastopajoče in ko se nisem mogel
               načuditi, kako spreminjajo iz leta v leto svoje argumente in kako jih uporabljajo
               samo in zgolj takrat, kadar jim, pašejo.</p>
               <p>Pa seveda tolmačenje teh rezultatov. Poglejte, če je prišlo 30% volilnih udeležencev,
               ob vsem tistem pozivanju, vseh tistih spotih, ki so bili takrat tudi po lokalni
               televiziji, ti pozivi, ja pa kako si lahko nekdo potem to šteje v zmago. Nihče ni
               zmagal na referendumu o izbrisanih! Nihče! Če bi kdo zmagal, potem so bili to
               izbrisani zaradi tega, ker je ta izbris tehničnega zakona oziroma to neveljavno
               kvečjemu razširilo število upravičencev in jim seveda odprl pot na evropsko sodišče
               za človekove pravice.</p>
               <p>Zato lepo prosim tiste razpravljalce, ki ste tukaj, vsaj v parlamentu spoštujete
               toliko, da tukaj govorite resnico in da rezultate interpretirate resnično. Iz vseh
               teh navedenih argumentov, ki sem jih zdaj navedel, je še toliko bolj prepričljivo, da
               bom to ustavno spremembo podprl, seveda pa sem skeptičen, da bo v resnici podprta
               glede na to, da ne moremo zagotoviti te večine.</p>
            </sp>
            <sp xml:id="SDZ3-Izredna-42-2004-04-07.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Maršiča. Izvolite.</p>
            </sp>
            <sp xml:id="SDZ3-Izredna-42-2004-04-07.sp72">

               <speaker>DORIJAN MARŠIČ:</speaker>

               <p>Hvala, predsedujoča. Dejstvo je, da se v diskusiji poslanke in poslanci radi
               zatečejo v vsebine, ki nimajo nobene zveze s spremembo ustave in izkoristijo ta
               mikrofon in to mesto in predvsem prižgane kamere, da govorijo o vsem drugem kot pa o
               tem, o čemer danes odločamo. Osebno sodim, da je pomembno, da na tem področju
               naredimo neko spremembo. Referendumi in ljudska iniciativa, tako kot jo imamo sedaj
               določeno tako v ustavi kot tudi v zakonodaji, povzroča nemalo slabe volje. Pa da ne
               bi mislili, da samo med politiki, ampak tudi med ljudmi. Vsi pravijo, da je treba
               nekaj narediti, vsi pravijo in se ne strinjajo s tem, da je referendum odraz tega, da
               zdaj ljudje odločamo zaradi arogrance vladajoče večine. Dejstvo je, da so naveličani
               referendumov.</p>
               <p>Tisti, ki se pogovarjate z ljudi, ki greste z njimi v kontakt, poglejte tudi malo
               spletne strani, vsi imate računalnike, poglejte, kaj si ljudje mislijo o referendumu,
               ki smo ga imeli v nedeljo pa tudi o prejšnjih referendumih. Udeležba je, kakršna je,
               v glavnem ne pridejo, ne pridejo pa zaradi tega, ker jih ne zanima. Tisti, ki pa
               pridejo pa pridejo, prepričani in seveda izglasujejo. Ampak, jaz se ne bom tu zdaj
               spravljal v interpretacijo posameznih rezultatov, posameznih referendumov, ker je
               neokusno. Zame so referendumi veljavni in mislim, da je potem samo stvar dobrega
               okusa, kako te rezultate uporabimo in interpretiramo. Večina je izglasovala po
               današnjem in veljavnem sistemu, dovolj sta dva ali pa celo eden in je referendum
               veljaven, to je neizpodbitno dejstvo. Osebno sem prepričan celo, da je opozicija to
               uporabljala - in to je bilo večkrat tu povedano - kot korektiv slabih volilnih
               rezultatov na prejšnjih volitvah. Bitka, ki je tu notri opravljena v zvezi s
               posameznimi problematikami, ki so bile potem seveda tudi predmet referendumov, ker
               opozicija ni uspela s svojimi predlogi, včasih tudi zelo slabimi in velikokrat tudi
               neustavnimi, je seveda bilo lahko prepričati ljudi, da je na referendum treba iti in
               da je za to pravzaprav, kriva vladajoča koalicija. To je zame zloraba referenduma kot
               instituta, tudi zaradi tega, ker ljudje ne vedo - velikokrat nevedo in je treba to
               ponavljati, sam to vsakokrat ponavljam - , da poslanci moramo izglasovati razpis
               referenduma, odlok o razpisu referenduma, če so za to izpolnjeni kriteriji. 30
               poslancev in ustrezno število podpisov volivk in volivcev ali pa državni svet in tako
               naprej.</p>
               <p>Ampak, ljudje ne razumejo tega, ne razumejo, zakaj Dorijan Maršič ni bil proti, pa
               bi bil proti, ker sodim, da referendumi, ki smo jih dosedaj imeli - eden ni bil
               primeren, ne eden, smo imeli take, za katere je bil konsenz: Nato, EU in tako naprej.
               Ampak te, ki smo jih imeli zdaj, ki jih je pa opozicija sproducirala, pa se prav
               gotovo z enim nisem strinjal, pa moram pritisniti na "knof".</p>
               <p>In kaj pravijo ljudje? Pravijo ljudje: pustite nas pri miru in opravite svoje delo!
               To pravijo ljudje. In naše delo je tukaj, opozicija opravi svoje delo s svojo močjo
               ali pa s šibkostjo in vladajoča stran mora opraviti svoje delo s svojo močjo pa s
               svojimi argumenti. Včasih se ne strinja opozicija s tem, ampak to je
               demokracija:štiri leta vladanja in poštirih letih vladanja nove volitve. In na novih
               volitvah dajte povedati ljudem, kje jo je pozicija lomila, mi bomo pa povedali, kje
               jo je opozicija lomila. Za mene je rezultat, ki pove, da je v Kopru 10% volilnih
               upravičencev glasovalo za vaš predlog - oprostite, boste mi rekli, da manipuliram - ,
               ampak za mene to ni nek kvorum, s katerim bi se prav pretirano hvalil in razlagal, da
               je to plebiscitarna odločitev. Plebiscitarna odločitev je zame, če pride
               plebiscitarno število ljudi na volišča in se tam izrazi s plebiscitarno večino. To je
               za mene plebiscitarna odločitev. Pojdite si prebrati, kaj plebiscit pomeni in kaj
               pomeni plebiscitarna odločitev.</p>
               <p>In nazadnje, moje osebno mnenje je, da bi morali iti v spremembi zakonodaje in
               ustave tudi do te mere, da bi morali postaviti kvorum, po katerem bi referendum
               veljali. To imajo druge države urejeno in vedo, zakaj. Predvsem zaradi tega, da
               odločitev, ki jo bodo državljanke in državljani sprejeli, ne bo moč interpretirati -
               ravno zaradi nizke udeležbe - , da morda ni uspel, da je bila volja tistih, ki se
               niso udeležili referenduma volja "proti" oziroma izražanje nepodpore posameznemu
               referendumskemu vprašanju. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Rokavca. Izvolite.</p>
            </sp>
            <sp xml:id="SDZ3-Izredna-42-2004-04-07.sp74">

               <speaker>FRANCI ROKAVEC:</speaker>

               <p>Hvala za besedo. Dosedanji prehodni in naknadni zakonodajni referendumi so to državo
               in ta proračun in naš proračun stali dve milijardi in pol, v tem mandatu.</p>
               <p>Sorazmerno visoka številka po eni strani, po drugi strani je pa lahko sorazmerno
               majhna. Glede na širino odločitev. Samo pri zakonu o telekomunikacijah, se pravi, o
               vračanju prekomernih vlaganj v izgradnjo telekomunikacijskega omrežja, je s tem
               zakonom, s tem referendumom bilo državljankam in državljanom omogočeno skorajda 15
               milijard denarja, ki bi se drugače porazgubil kjerkoli. Da ne govorim o drugih
               referendumih, o referendumu o izbrisanih, ki smo mu bili priče to nedeljo. In po moji
               oceni je dejansko izraz števila in množice referendumov predvsem v vprašanju, ali je
               parlament, vladajoča večina, pa tudi opozicija pripravljena na potrebno iskanje
               konsenza. In če tu, recimo, parafraziram samo vprašanje odpiralnega časa pri
               trgovinah, lahko zatrdim, da je v tem konkretnem primeru šlo za tipičen pritisk
               določenih monopolov na to, da samo določbe v zakonu, kjer bi bilo treba rešiti
               vprašanje z enim amandmajem, ne bi povzročile referenduma. Še vedno ni rešeno, ni
               rešeno dobro. Tudi sam trdim, da to, kar je zdaj zapisano v zakonu, je slabo, ni
               dobro. Ampak še vedno boljše od tistega, kar so v tistem trenutku bili pripravljeni
               delodajalci s svojim lobiranjem prek državnega zbora dopustiti. In to je spet drugo
               vprašanje. Na tistem referendumu o odpiralnem času se je odločalotudi o manjšini.
               Takrat se je odločalo o manjšini, ali bo imela tiste osnovne zagotovljene delavske
               pravice. Večina v tem parlamentu ni bila pripravljena stopiti na stran zaščite
               osnovnih delavskih pravic v primeru zakona o odpiralnem času trgovin.</p>
               <p>Predvsem je treba povedati sledeče, da je verjetno enotno spoznanje, da mora državni
               zbor opraviti svoje delo v zakonodajnem postopku in da dejansko iniciativo ter
               možnost, da participirajo v zakonodajnem postopku državljanke in državljani,
               omogočimo prek ljudske iniciative. In tukaj za nas v poslanski skupini Slovenske
               ljudske stranke ni nikakršnih dvomov. Pri naknadnem zakonodajnem referendumu pa menim
               in menimo, da ne bi bilo upravičeno, da bi se zatekali k iskanju rešitev, kar bi
               lahko povzročilo še večje pingpong razmerje med državnim zborom, ustavnim sodiščem in
               tudi vlado o presojanju, ali določeni referendum o določenem zakonu, ki je bil že
               sprejet v državnem zboru, sodi v odločanje na naknadnem zakonodajnem referendumu. In
               če je vsem, ki ste danes že razpravljali, do tega, da se naredi vsaj en korak naprej
               v tej smeri, potem jaz pričakujem, da boste pripravljeni na ta kompromis. Drugače me
               ne boste prepričali v iskrenost svojih namer tudi o rešitvi tega vprašanja.</p>
               <p>Drugo pa to, kar je bilo danes večkrat govora, o komentiranju referendumskih izidov.
               Pa za božjo voljo, poslušajte, mi imamo sprejeto zakonodajo o referendumu in ljudski
               iniciativi, zakonodajo s področja referendumov, ugotavljanje volilnih izidov, kjer je
               prezentno jasno zapisano, kakšen je pačpotreben kvorum za posamezno odločanje na
               referendumu in kako se ugotavlja tudi izid na referendumu. In tukaj se zatekati v eno
               ali drugo rešitev, ja, je referendum uspel, referendum nima legitimnosti in tako
               naprej, nepotrebno. V sedanji zakonodaji, in če hočemo spoštovati pravni sistem,
               potem pač v tem trenutku je pač potreba za predhodni ali naknadni zakonodajni
               referendum kvalificirana večina, ki se udeleži volitev. Ni kriv ne državni zbor, pa
               tudi ne državljanke in državljani, ki se niso udeležili referenduma, da je pač na
               enem, drugem ali tretjem referendumu bila dosežena tolikšna in tolikšna večina
               udeležbe. Sami so, ali so se udeležili volitev ali se niso, pač prepustili odločitev
               tistim, ki so seveda v večini, ki je na voliščih svoje povedala. Pa ne govorim ne o
               enem ne o drugem ne o tretjem referendumu. To je preprosto stališče in dejstvo, ki
               ga, dokler ga ne bomo spremenili - jaz menim, da za referendume ni potrebno, da
               spreminjamo, bi bilo pa smiselno, da bi pri referendumih se dogovorili, da
               jihopravimo seveda naenkrat v enem tekočem letu. To bi bilo koristno.</p>
               <p>Menim pa, da ne opoziciji ne državljanom ne bo v interesu, da bi pretirano
               izkoriščali instrument naknadnega zakonodajnega referenduma.</p>
               <p>Tu v tem državnem zboru, v tem mandatu, pri štirih, petih primerih se je dejansko
               pokazalo, da je bilo potrebno zelo malo, zelo malo, da bi prišlo do potrebnega
               konsenza in da ne bi bilo potrebno iti na volišče za odločanje o posameznem
               referendumskem vprašanju. Menim da je bolj vprašanje glede naknadnega zakonodajnega
               referenduma, ali ga pustiti takšnega, kot je, tudi spoznanje o tem, ali smo
               pripravljeni v tem državnem zboru na večjo stopnjo iskanja konsenza. To je po moji
               oceni ključno vprašanje. In če bomo znali odgovor najti tudi na to, potem se jaz ne
               bojim za kakršnokoli izkoriščanje instituta naknadnega zakonodajnega referenduma.
               Hvala.</p>
            </sp>
            <sp xml:id="SDZ3-Izredna-42-2004-04-07.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Lukiča Zlobca, potem gospoda Lavrinca. Gospod
               Zlobec, izvolite.</p>
            </sp>
            <sp xml:id="SDZ3-Izredna-42-2004-04-07.sp76">

               <speaker>JAŠA ZLOBEC LUKIČ:</speaker>

               <p>Hvala lepa. Prvi... Kako piše? Ne piše Lukič Zlobec. Še enkrat recite tako neumnost,
               pa vam bom ušesa potrgal! Prvi zločin ste storili s prvim referendumom, ko ste z
               veliko večino onemogočili samskim ženskam biomedicinsko pomoč. S tem ste pokazali,
               kakšen odnos imate do žensk v Sloveniji. S tem ste pokazali, da vas rodnost prav nič
               ne briga, ampak ste samo hoteli žensko obdržati v kuhinji in mogoče še v postelji.
               Vsi drugi referendumi, ki ste jih brez težav seveda dobili, so bili pa na rovaš vseh
               davkoplačevalcev, tega pa ljudem niste povedali. Naredili ste ogromno škodo. Hkrati
               ste ljudem dali občutek, da je pravzaprav referendum stvar, ki jo pač država plača
               kot neko mano z neba, in ti ljudje manj hodijo v cerkev, očitno hodijo pa več na
               referendume. Funkcijatega referenduma je pa preprosto, da bi se ta država dejansko
               začela sklicevati na švicarski režim, ki je pa takšen, da vam povem še kot primer, da
               so imeli referendum o tem, da morajo biti nasilni ljudje do konca svojega življenja
               zaprti. To je vsa penološka znanost, ki dokazuje, da je to kretenizem popolne sorte.
               Druga stvar je, če ne veste, če ti ukradeš avto, ima Švicar popolno pravico, da vzame
               pištolo in vas ustreli. To se je tudi zgodilo v Švici pred parimi meseci in je bil
               lastnik avtomobila, ki jeustrelil s sedmimi naboji mladeniča, ki mu je ukradel avto,
               in je bil oproščen. Po mojem, ko boste vi, če boste, upam pa, da nikoli ne boste
               prišli na oblast, boste potem take švicarske zakone tudi vi sprejemali in boste
               končali tako kot Švicarji, ki jih cel svet gleda povprek. Hvala.</p>
            </sp>
            <sp xml:id="SDZ3-Izredna-42-2004-04-07.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Lavrinca. Izvolite.</p>
            </sp>
            <sp xml:id="SDZ3-Izredna-42-2004-04-07.sp78">

               <speaker>MAKSIMILJAN LAVRINC:</speaker>

               <p>Hvala lepa. Saj bom kratek, ker je po moje moto, ki bi ga bilo treba napisati na
               vrata te dvorane, takšen: Izgubite upanje vi, ki vstopate. Namreč, dokler je ta
               državni zbor na nek način odvisen od figamož in da ne rečem še kaj bolj grdega,
               lažnivcev in figamož, to so sigurno poslanke in poslanci oziroma stranka SLS, seveda
               se ni mogoče resno pogovarjati o ustavnih spremembah. Ravno tako se ni mogoče
               pogovarjati resno o zakonih, ki jih je potrebno sprejemati s kvalificirano večino,
               kot je recimo zakon o referendumu. In ko poslušam vsevedega kolega Rokavca - je
               očitno, gre za izrednega poznavalca ustavnopravne materije, pa tudi drugih, saj se je
               pri vseh točkah pogosto oglašal - kako vabi h kompromisu, vam povem mi, dobesedno od
               jeze zavre kri po žepih. Namreč, kakšen kompromis? Vas sprašujem, gospod Rokavec, vas
               in vaše kolege, tiste, ki seveda mislijo enako kot vi. Niso vsi taki, hvala bogu.
               Kakšen kompromis, vas vprašam. To, kar imamo sedaj, je skrpucalo od referenduma. To
               vemo mi, vedo ljudje, pojdite kamorkoli, pa boste slišali, razen tistih zagoretih,
               gorečih privržencev posameznih liderjev strankarskih ali pa strank. Vsi vemo, da je
               to norost, da denimo, ko te nekdo vpraša: "Ali bo referendum veljal, če ne gre nihče
               na referendum?" Rečem: "Ne, takrat pa ne bo nič." Če pa gre eden, ja, je pa že vse v
               redu, je pa že ravno vse v redu.</p>
               <p>Torej, to so norosti, ki so v našo zakonodajo vgrajene in kjer ne bomo prišli čisto
               nič naprej, zaradi tega, ker vsi vemo, da potem tovrstnih političnih zlorab, da se v
               volilnem letu razpišejo eden ali dva ali trije referendumi samo zato, da se animira
               ljudstvo, da se, bom rekel, opravi celoletna predvolilna kampanja s plačilom iz
               državnega budžeta. Seveda do takrat, dokler bo to možno tako, to ne bo drugače. In
               jaz se bojim, da bo to tako še kar dolgo časa. Zakaj? Zato, da bi se spremenil 90.
               člen ustave, da bi se, denimo, zapisaloto, kar predlagajo tri poslanske skupine in je
               odlična stvar, odlična. Jaz bom na glas povedal, je treba povedati, za kaj gre. Da
               recimo takšen absurd ne more več biti pri nas kot je, če pride, ne vem, deset ljudi
               tam iz neke vasi na volišče in že za celodržavo to velja, da bi morala biti neka
               kvalificirana večina. Torej, ne verjamem zaradi tega, ker je nemogoče pričakovati, da
               bo v tej konstelaciji političnih sil, ki je čisto legitimna, legalna in razumljiva,
               možno kdaj priti do 60 glasov v tem državnem zboru. Ne verjamem v to in zato je to
               vse na nek način brez zveze.</p>
               <p>Dejstvo pa je, da če bi želeli vsaj majčken korak - kolega Rokavec, zdaj vam
               govorim, da mi boste lahko replicirali - majčken korak naprej, potem ne smete niti za
               hipec pomisliti takrat, ko bo treba pritisniti glasovalno napravo oziroma tipko, zato
               da se to tako popravi, kot je tukaj predlagano. Je samo še več želja, recimo, ste me
               včeraj hudo razočaral in nisem pričakoval, da me ne bi, sem že naprej vedel spet. Pri
               121. členu, vsi vemo, da je takšna uprava, kot jo imamo, predraga, neracionalna, da
               ne moremo nič narediti zaradi tega, ker imamo, recimo, težave notri oziroma ne nič,
               ne moremo bistvenih stvari popraviti. Pa ste pravi figamožje, obljubljate vse, ko se
               dogovarjamo, ko se usedemo tukaj notri, roko v žep seveda, levo figo, desno pa sem na
               nepravo tipko. Zato seveda jaz ne verjamem, se tudi ne oglašam te dni, če ste
               opazili, ne pri sodstvu, ne pri tem se tudi ne bom, ne. Vas pa izzivam kot velikega
               poznavalca, kot sem že rekel, in pa seveda kot moža časti, kot se predstavljate,
               povejte, ali boste glasovali za to, ker dejansko tako, da si, ne vem, kdorkoli že,
               saj sedaj so to ti, ki so v opoziciji. Potem recimo po volitvah, ko tako grozijo, bi
               bili lahko tudi mi, pa bomo enako delali Sem prepričan, ne enako za enake stvari,
               ampak bomo poskušali na državna ramena ali pa na ramena davkoplačevalcev prevaliti,
               to je politika, pač, žal, prevaliti stroške za predvolilno kampanjo. Če pa naredimo
               to tako, kot se tu predlaga, pa bomo šli malo naprej.</p>
               <p>In s tem bi seveda tudi zaključil, naj mi ne zamerijo, če sem bil malo grob.</p>
            </sp>
            <sp xml:id="SDZ3-Izredna-42-2004-04-07.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Rokavec, izvolite.</p>
            </sp>
            <sp xml:id="SDZ3-Izredna-42-2004-04-07.sp80">

               <speaker>FRANCI ROKAVEC:</speaker>

               <p>Jaz obžalujem, da je v LDS-u in v Združeni listi dobesedno zavladala panika ob
               vprašanju izbrisanih, ker ste naredili toliko kiksov, da jih verjetno v celi svoji
               zgodovini niste še naredili, in tudi pravnih, gospod Lavrinc, postopkovnih in tako
               naprej, da ne govorim. In zato dejansko je obremenjena ta razprava na področju
               spremembe ustave, tudi seveda s tem vprašanjem, ki seveda obremenjuje ta državni zbor
               zadnjega pol leta. Ampak, veste, ne razumem pa vas pri tem amandmaju, ker vem, kakšen
               je interes za tem amandmajem. Interes v tem amandmaju ni, da bi predpisali kvoto 30%,
               tako kot je na Danskem, kjer so razen enega referenduma vsi referendumi v tej državi,
               seveda, pridobili to kvalificirano večino. Interes tega amandmaja je 50%, tako kot
               ima recimo Italija ali pa tako kot ima Srbija, še in tako naprej. Tu je ta
               problem.</p>
               <p>Jaz sem prej pri iskanju konsenza povedal sledeče, gospod Lavrinc, da ne nasprotujemo
               odpravi predhodnega zakonodajnega referenduma in to smo povedali v poslanski skupini
               in za tem stojimo. Nasprotujemo pa omejevanju, pod katerimi pogoji pa bi se lahko
               odločalo o naknadnem zakonodajnem referendumu, razen pristojnosti, ki jih ima že
               sedaj ustavno sodišče. Mi smo kot ljudska stranka že to na zadnji seji ustavne
               komisije tudi v svojem stališču jasno in nedvoumno zapisali, da je za nas vprašljiva
               določba drugega odstavka, kolega Lavrinc. Mi ne govorimo nič drugega, kolikor smo že
               opozorili, jaz osebno absolutno ne. In pri vprašanjih o razpisu referenduma,
               naknadnega ali predhodnega, sem zagovarjal vedno isto stališče kot sem ga povedal
               tudi danes. Volivcem, čeni državni zbor oziroma večina pripravljena doseči ustrezen
               konsenza, je potrebno omogočiti, da se o občutljivem političnem vprašanju odločijo.
               In kakršno razmišljanje v drugo smer jaz spoštujem, razmišljanja, ki ste jih danes
               tukaj v državnem zboru vsi, ki podpirate grobo spremembo na tem področju, razmišljali
               kako bo še vedno ostala možnost odločanja volivk in volivcev, bodite odkriti in
               bodite tudi verodostojni do volivk in volivcev. Interes ni čisto samo tak, interes je
               čim bolj onemogočiti kakršnokolipreverjanje presoje v državnem zboru, to pa je že
               lahko tudi poseg v dejansko verodostojnost demokracije. Hvala.</p>
            </sp>
            <sp xml:id="SDZ3-Izredna-42-2004-04-07.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lavrinc, izvolite.</p>
            </sp>
            <sp xml:id="SDZ3-Izredna-42-2004-04-07.sp82">

               <speaker>MAKSIMILJAN LAVRINC:</speaker>

               <p>Hvala lepa, gospa podpredsednica. Kolega Rokavec, nekdo pri vas je figamož spet.
               Poglejte, podpisali ste konkretno ta referendum, ki bo spet o tako imenovanem
               sistemskem zakonu za izbrisane. Tam so tudi vaši podpisi zraven. V kakšni fazi ste ga
               podpisali? Vmes, poslušajte, ni ptič ne miš, ni ne predhodni ni ne naknadni. Gospod
               Sok, nisem vas nič vprašal, ko vas bom vprašal za mnenje boste pa govoril. In vas,
               gospa podpredsednica, prosim, da ga opozorite.</p>
            </sp>
            <sp xml:id="SDZ3-Izredna-42-2004-04-07.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Sok, lepo prosim za mir.</p>
            </sp>
            <sp xml:id="SDZ3-Izredna-42-2004-04-07.sp84">

               <speaker>MAKSIMILJAN LAVRINC:</speaker>

               <p>V skladu s poslovnikom ga opomnite, ker drugače bo še nadaljeval. Glejte, za kaj
               gre? Možen je referendum razpisati kadarkoli o katerikoli stvari, navse zadnje
               teoretično tudi o tem, denimo, da se ukine državni zbor, da se plače poslancem na
               primer zmanjšajoza 50%, narod bi šel trumoma na volišča pa bi se o tem izglasovalo.
               To pomeni, da je tukaj neka napaka, pa toliko časa so hoteli imeti nek svoj
               parlament, svojo državo in tako naprej. Torej, je napaka. In če vi podpisujete
               referendume, negirate same sebe,lažete spet tukaj vsem, pravzaprav meni, tudi zopet
               skušate nekaj popraviti in omenjate nekaj, kot da imam celo nekaj pravnega znanja,
               ja, sem univerzitetni diplomirani pravnik, naredil fakulteto pravno v Ljubljani, tako
               da bo za zmeraj stvar pod streho, ne priučen, ne ob delu, kar redno in na to sem
               ponosen. Torej, nikakor si pa nisem vbil v glavo ali si ne domišljam, da vem vse,
               tako kot si nekateri predstavljate, med njimi tudi gospod Sok recimo, si
               predstavljate, da zdaj veste o vsem vse. To, kar je recimo Janša naredil kot
               prvopodpisani oziroma to zdaj s tem zadnjim referendumom, da gre za predhodni
               zakonodajni referendum, potem pa v obrazložitvi zapiše, kot da gre za naknadni
               zakonodajni referendum, stvar spravi v tako shizofreno situacijo, in ker je notri
               zakonska dikcija, da vprašanje je ali ni razumljivo, torej za preprostega državljana,
               to se mu sploh ne da dopovedati, to. To so take fine pravniške "cake", ki jih mora
               prav zvit pravnik, bom rekel, najti, zato da se lahko uporabijo, to ste naredili.In
               zato mislim, da je to takšen, če skrbi vas 50%, pa kaj vas bo skrbelo, če večina
               državljanov v državi misli, da je nekaj dobro, potem bodo prišli in bodo za to dali
               svoj glas. Če pa to misli samo manjšina, tako kot nas zdaj posiljujete z vašimi,
               takšnimi in drugačnimi referendumi, seveda, v tem primeru pa taka stvar ne pije vode.
               Hvala lepa.</p>
            </sp>
            <sp xml:id="SDZ3-Izredna-42-2004-04-07.sp85">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, vajin dialog je bil izčrpan, po poslovniku sploh ni
               možno. Gospod Sok je bil imenovan. Poslovnik ima v tem primeru pač takšne omejitve.
               Gospod Sok, imate besedo za repliko.</p>
            </sp>
            <sp xml:id="SDZ3-Izredna-42-2004-04-07.sp86">

               <speaker>ALOJZ SOK:</speaker>

               <p>Hvala lepa. Jaz bi gospodu Lavrincu seveda rad odgovoril, da s tem, da je pravnik,
               se ne rabi hvaliti. Vsi, ki tukaj sedimo, imamo verjetno končano kakšno fakulteto,
               tako da pravo ni nekaj posebnega v naši državi. Že desetkrat ste tukaj povedali, da
               ste pravnik, pa ste lahko, jaz vam čestitam, da ste pravnik.</p>
               <p>Vsak, ki tukaj sedi, kolega Lavrinc, ima po ustavi pravico imeti svoje mnenje in pa
               po svoje razmišljati. In hvala bogu, da imamo ustavo, da nam LDS ne določa, kaj lahko
               govorimo in česa ne smemo govoriti, to da pa je Ljudska stranka - dajte mu opomin v
               skladu s poslovnikom, ker če ne, bo nadaljeval. Ali ni malo prej tega rekel?</p>
            </sp>
            <sp xml:id="SDZ3-Izredna-42-2004-04-07.sp87">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani.</p>
            </sp>
            <sp xml:id="SDZ3-Izredna-42-2004-04-07.sp88">

               <speaker>ALOJZ SOK:</speaker>

               <p>Ampak ne, kar bi naj veljalo za nas iz opozicije, za njega, ki je diplomirani
               pravnik, z ne vem kakšnim renomejem in ne vem kakšnim pedigrejem, za njega to ne
               velja, on lahko tukaj dela, kar hoče. Ne morete ljudje tako postopati. Lahko imamo
               svoje mnenje in lahko vam pač povemo tisto, s čimer se ne strinjamo. In ni res, da je
               ljudska stranka podpisala pri tem sistemskem zakonu. Točno se ve, da je to vložila
               koalicija Slovenija na podlagi toliko in toliko podpisov državljank in državljanov.
               In to je neresnica, kar ste povedali.</p>
            </sp>
            <sp xml:id="SDZ3-Izredna-42-2004-04-07.sp89">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospo Širca. Izvolite.</p>
            </sp>
            <sp xml:id="SDZ3-Izredna-42-2004-04-07.sp90">

               <speaker>MAJDA ŠIRCA:</speaker>

               <p>Hvala lepa, podpredsednica. Spoštovani! Menim, da gre za zelo pomemben poseg v
               ustavo in da ga ne velja z lahkoto obravnavati, s preveliko lahkoto, ne zgolj zaradi
               tega, ker ureditev, kakršno imamo sedaj, nam povzroča izjemno polno konfliktih,
               težavnih in za ljudi neprijetnih situacij. Dokaz tega je bil vsak naš korak, ki je
               bil v prejšnjem tednu v javnosti pospremljen z očitki, vendarle dajte nekaj že
               storiti, da se bodo stvari odločile tam, kjer je prav, da se odločajo in da se
               bremena o stvareh, za katere se ne čutimo odgovorne, da o njih ne razmišljamo,
               odločamo, prenesejo na druga mesta. Gre pa tudi za kar nekaj, mislim, napačnih
               interpretacij v ureditvi, kakršno imamo sedaj, vprašanja o tem, kaj je demokracija.
               In ta vprašanja se tudi danes v tej dvorani ponavljajo, ko se pač sooči del dvorane z
               drugim delom dvorane in kjer del dvorane meni, da drugi del dvorane želi ljudstvu
               odvzeti vzvod neposrednega političnegavpliva, kot je bilo povedano pri predstavitvi
               poslanskega stališča opozicije, in da hoče zrušiti zadnji garant demokracije. Toda,
               sprašujem vas, v tem primeru, ko se soočamo vse pogosteje z rezultati, kjer ne odloča
               prava demokratična masa ljudi pri vprašanjih, s katerimi se pobudniki referendumskih
               vprašanj obračajo na ljudstvo, ali je v tem primeru, ali gre za demokratično
               referendumsko odločanje? Seveda v tem smislu hočem poudariti moje razmišljanje, ki
               gre v smer na neke vrste omejevanja oziroma na uvajanje določenega kvoruma. Kajti
               menim, da so prave odločitve ali poštene odločitve zgolj takrat, če se udeleži
               oziroma če odloča primerno število ljudi, ki zagotovo ne more biti okrog možnih,
               sedaj povsem možnih 10, 16% ljudi, kot nam, ne samo zakonodaja, ampak tudi ustava
               določa. Kajti, kaj se zgodi, če tako majhna manjšina odloča o pomembnih vprašanjih v
               večinskem smislu? Zgodi se, da se pravzaprav lahko vsili določen ozek krog interesov,
               mogoče tudi zelo populističnih zakonskih rešitev in da se pravzaprav zgodi tudi neke
               vrste zloraba možnosti tovrstnih iniciativ. Povprečne udeležbe zadnjih referendumov,
               tovrstnih, so bile med 27 največ, oziroma teh referendumov, ki smo jih danes omenili
               kot tiste, ki niso imeli avtoritete in pomembnega statusa. Vemo, da v obdobju 10-ih
               let v Sloveniji takih referendumov je bilo zelo malo oziroma so bili samo trije.</p>
               <p>Skratka, ni vseeno, koliko ljudi odloča o enem problemu. Če so velika manjšina, ne
               morejo predstavljati vsega ljudstva. Zakaj se pač seveda svobodna in dana volja
               ljudi, da ne gredo na referendum, pri določenem vprašanju ne udejanji, pa odgovor je
               bil primer zadnjega referenduma. Skratka, zagotovo je, da demokratičnost lahko
               razumemo šele takrat, ko se večina ali pretežni del ljudi odloči glede nekega
               vprašanja.</p>
               <p>Jaz mislim, da v tem kontekstu ne smemo razpravljati v smislu podcenjevanja ljudi,
               češ demos oziroma ljudstvo ni sposobno presojati določenih vprašanj. Ni res. Res je
               pa, da ljudje sami mnogokrat povedo in poudarijo, da določena vprašanja ni potrebno,
               da so namenjena njim, ker so svojo odločitev posredno dali že s tem, ko so na
               volitvah izrazili svojo voljo do določene politične opcije oziroma zaupanje do nje.</p>
               <p>Gre bolj za to, da se ne čutijo oziroma se jim ne zdi, da je potrebno, ne tovrstno
               nadlegovanje, ampak da ni potrebno o določenih stvareh razmišljati njim, še posebej v
               kontekstu in takrat, če povzamem stališča ljudi, ki se opredeljujejo pred tovrstnimi
               referendumi, ko se soočajo z nerazumevanjem problemov. Do nerazumevanja problemov pa
               prihaja predvsem takrat, ko so vprašanja, ki so postavljena na referendumu, s tem ko
               so, ne skrita, ampak dana v obliki zakona, lahko predmet interpretacije, da ne bom
               rekla, lahko tudi manipulacije. In če tako rečem, ne lažem. Kajti primerov, ki jih
               lahko tu naštejem, je več. Interpretacije se lahko dogajajo v prid različnih
               argumentov, ki ne bom rekla, da so zgolj zavezujoči, ampak so lahko v prid neke
               določene politične vizije, ideološke opredelitve ali česa drugega. Recimo, to se je
               zgodilo pri referendumu ooploditvi z biomedicinsko pomočjo, ki se je spremenil v
               referendum o samskih ženskah. Interpretacija je bila zelo jasna, problem se je
               zreduciral na nek manjšinski oziroma celostni problem, in ta interpretacija je potem
               vodila ljudi v posebno razumevanje problema. In posebno razumevanje problema je tudi
               odločalo pri samem izidu, ki je bil zelo diskriminatoren za vse ostale, ne samo
               samske ženske.</p>
               <p>Enako interpretacija oziroma argumenti okrog tolmačenja referenduma, pojasnjevanja,
               ki je bilo pri pobudi za razmišljanje oziroma odločanje o tehničnem zakonu o
               izbrisanih, kjer so se vprašanja prelevila in premestila povsem na drugo raven, kjer
               se je postavljala pod vprašaj sama osamosvojitev in kjer se je postavilo pod vprašaj
               tudi - ne pod vprašaj, pravzaprav se je tendenciozno podtaknilo nekaj, česar v zakonu
               sploh ni bilo, to so bile pa odškodnine. Da ne govorim o odpiralnem času, ki je
               postal argument oziroma sklicevanje na družinske vrednote. Ali, kot najbolj
               eklatanten in pravzaprav ta trenutek še najbližji predlog za odločanje o prostorskem
               aktu o graditvi džamije na mestnem nivoju v Ljubljani, kjer se samo referendumsko
               vprašanje postavlja kot neke vrste trojanski konj ali kot nek papirnati tiger, kjer
               se sprašuje o povsem drugih zadevah, da bi se pač odločalo o preprostem vprašanju,
               ali džamija ja ali ne, o vprašanju, ki ga pa akt sploh ne omenja.</p>
               <p>Seveda nobeni politični opciji ni in ne sme biti v interesu to, da bi se oblikoval
               tak sistem, ki bi jim odvzel možnosti demokratičnega orodja odločanja oziroma
               korektur odločanja, se pravi referendum. Ne samo zaradi tega, ker je opozicija lahko
               takoj pozicija, in obratno, pozicija zelo kmalu opozicija. Mora se pa vendarle
               razmišljati o tem, da so odvzete tiste možnosti, kjer referendum poseže v tista
               vprašanja ki državo tako ali drugače, načelno rečem, ogrožajo, seveda in v tem smislu
               je šla intenca, intenca predloga vladnega zakona, kjer bi se na nek način opredelilo,
               kaj je tisto, poteg tega kar pač že v ustavi imamo, se pravi neustavnost samih
               referendumskih vprašanj in mednarodnih pogodb etc. Kaj je še tisto, kar lahko za
               državo je ogrožujoče oziroma nedržavotvorno. In v tem smislu menim, da velja
               razmišljati še naprej. Mogoče v bolj dosledno izpeljano dikcijo, mogoče v bolje
               oblikovan tekst, ki ne bi načenjal toliko dvomov, kot jih je bilo izrečenih, ne samo
               v ustavni komisiji, ampak tudi pri nekaterih strokovnjakih, ki so ob tem dajali
               ločena mnenja.</p>
               <p>Skratka, ohranjati je potrebno sistem, ki naj bi bil bolj pošten, manj
               manipulativen, ki bi dajal dejansko možnost odločanja večini, ne pa manjšini.</p>
               <p>Naj vas za konec samo spomnim še na, saj vemo, da v grških mitih so se vedno
               vzpostavljale vse norme za, ne samo takratno, ampak tudi še vedno današnje življenje
               in demokracija se je rodila takrat, ko so se bogovi odločili, da ne znajo in nočejo
               več presojati o usodi ljudi in so predali to presojo ljudstvu. Šlo je, saj veste, za
               tisto zgodbo o Oresteju, kjer je Atena rekla, dovolj je, ne bom presojala jaz o usodi
               s krivdo obremenjenega Oresteja, ki je pač umorilmoža svoje matere, ampak bom to
               presojo dala ljudstvu. Ljudstvo je odločalo. Po nekih navedbah naj bi to bilo neke
               vrste rojstvo demokracije. Je pa res, da so si bogovi na koncu, ko je bila odločitev
               50:50, vzeli še vedno možnost da sami uvedejo pravo razsodbo. To velja spoštovati.
               Hvala.</p>
            </sp>
            <sp xml:id="SDZ3-Izredna-42-2004-04-07.sp91">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Školča. Ne želi. Gospod Terčon, izvolite.</p>
            </sp>
            <sp xml:id="SDZ3-Izredna-42-2004-04-07.sp92">

               <speaker>DAVORIN TERČON:</speaker>

               <p>Hvala, gospa podpredsednica. Bom zelo kratek. Torej mene moti, da se potrebnost take
               ureditve referenduma meri z nekimi zelo specifičnimi vatli. In stalno se ponavlja,
               bil je samo en referendum, ki ni padel, ki ni uspel. Torej, in to se daje kot primer
               potrebnosti take ureditve referenduma. Mislim, da so ti vatli, oziroma da je ta način
               interpretacije potrebnosti take ureditve referendumskega vprašanja napačen in
               zavajajoč. Jaz mislim, da se bi morala ureditev instrumenta referenduma meriti tudi s
               posledicami.</p>
               <p>In če grem recimo na primer odpiralnega časa v trgovinah. Mi vemo, kakšno zagato smo
               imeli na osnovi kompliciranega referendumskega vprašanja, da smo na osnovi tega
               vprašaja potem vkomponirali kriterije za odpiralni čas trgovin in ostale kriterije v
               zakon. In seveda se postavlja vprašanje, kakšna bo pa posledica? Seveda, ljudstvo je
               z določeno večino takrat nekaj odločilo. Ampak v času se bo ta odločitev lahko, kot
               tudi druge, pokazala ne kot slaba ali dobra, bi rekel, ampak kot taka, da se bi
               ljudstvo v nekem drugem času drugače odločilo. Jaz se sprašujem, kaj če bo posledica
               take odločitve, in take zakonske ureditve, ki je posledica odločitve, ta, da bomo ob
               nedeljah imeli pač odprtih manj trgovin, to vemo. Pred očmi smo imeli predvsem
               veleblagovnice, ampak da bo posledica predvsem ta, da bo manjša dostopnost dobrin v
               teh trgovinah za ljudi in na koncu koncev večje cene. Tega pa ljudje, ki so šli na
               referendum, niso hoteli. Posledica bo pa ta.</p>
               <p>Zatorej vas bi prosil, da ne mahate "in bianco" in rečete, poglejte, potrebna je taka
               in taka ureditev referenduma, zato ker so ljudje dokazali, da imamo mi prav, ki
               sprožamo za tako nezahtevno večino ta referendumska vprašanja. Mi vemo, da imamo v
               tem mandatu nekoliko drugačno parlamentarno oziroma vladno koalicijo, večino vladne
               koalicije kot v prejšnjem mandatu in da je opoziciji ostalo manj instrumentov. Mi smo
               bili v prejšnjem mandatu priče interpelaciji na interpelacijo. To se je začelo tudi v
               zadnjem času tudi s spremembami koalicije in tako naprej. Ker je opoziciji v tem
               mandatu ostalo manj instrumentov, so uporabili pač tisti instrument, ki je bil
               najbolj pri roki. To je referendum. Ker so ugotovili, da imamo mi referendum urejen
               tako, da so pogoji tako nizki, da lahko se sprovocira neko politično vprašanje z zelo
               zelo nizko zahtevano bodisi količino podpisov poslancev bodisi podpisov državljanov.</p>
               <p>In glejte, mislim da gre bolj za priročen in enkraten oziroma trenutni interes po
               sprožanju referendumskih vprašanj kot pa za neko kvalitetno ureditev tega vprašanja.
               Mislim pa, da bi bilo to vprašanje potrebno kvalitetno rešiti in da bi bilo potrebno
               postaviti neke kvalificirane drugačne večine, bodisi za sprožitev instrumenta
               referenduma bodisi za ugotavljanje na koncu koncev tudi te ljudske volje. In če smo
               malo spremljali, kakšno, jerazpoloženje ljudi do tega vprašanja, je zelo opazno, zelo
               opazno to, da ljudje bi radi prepustili izvoljenim organom nekatere odločitve, ki so
               lahko bodisi spolitizirane bodisi zavajajoče bodisi pa take strokovne narave, da se
               ta neposredna demokracija, ki referendum je, ki v določenih trenutkih mora delovati,
               predvsem po moje takrat, ko gre za najpomembnejše odločitve države, kot je bil primer
               vstopa v Evropsko unijo, osamosvojitve in tako naprej, takrat je pa pač potrebno
               povprašati ljudi po neposredni demokraciji in po odločitvah, ki so globalne. Ne pa da
               se ta instrument od trenutnega stanja sil v parlamentu, vladni koaliciji in tako
               naprej, sproža in zlorablja in po nepotrebnem politizira in na koncu koncev povzroča
               tudi materialne stroške v državi. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp93">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem razpravo.</p>
               <p>V okviru časa, ki ste ga poslanske skupine prijavile, prehajamo na razpravo o
               amandmajih k stališčem, ki jo bomo vodili na podlagi pregleda amandmajev z dne
               7.4.2004. V pomoč pa je tudi čistopis in stališča, ki jih imate na klopi. K prvemu
               stališču ustavne komisije so štirje amandmaji. Ustavna komisija je oblikovala dve
               stališči. K prvemu so amandmaji pod 1 poslanske skupine Slovenske ljudske stranke,
               pod 2 poslanske skupine Slovenske demokratske stranke, pod 3 isto, Slovenske ljudske
               stranke, in pod 4 treh skupin, koalicije LDS, Združene liste in DeSUS. Sprašujem, kdo
               želi besedo? Gospod Potrč, gospod Peče, gospod Rokavec. Gospod Potrč, izvolite.</p>
            </sp>
            <sp xml:id="SDZ3-Izredna-42-2004-04-07.sp94">

               <speaker>MIRAN POTRČ:</speaker>

               <p>Hvala lepa. Jaz bi rad kot eden od predlagateljev amandmaja, da se v okviru rešitev
               v ustavi o zakonodajnem referendumu uvede tudi možnost, da se določi potreben kvorum,
               kot pogoj ...</p>
            </sp>
            <sp xml:id="SDZ3-Izredna-42-2004-04-07.sp95">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Potrč, jaz se moram opravičiti, zgleda, da sva oba spregledala ... Vaša
               poslanska skupina je ...</p>
            </sp>
            <sp xml:id="SDZ3-Izredna-42-2004-04-07.sp96">

               <speaker>MIRAN POTRČ:</speaker>

               <p>... Ampak kot eden od predlagateljev ne smem?</p>
            </sp>
            <sp xml:id="SDZ3-Izredna-42-2004-04-07.sp97">

               <speaker>PODPREDSEDNICA IRMA PAVLINIČ KREBS:</speaker>

               <p>... že porabila čas. Ne, žal je bil dogovor, da je v okviru časa poslanskih skupin.
               Gospod Peče, izvolite.</p>
            </sp>
            <sp xml:id="SDZ3-Izredna-42-2004-04-07.sp98">

               <speaker>SAŠO PEČE:</speaker>

               <p>Gospa predsedujoča, samo da vas vprašam, ali lahko še v okviru splošne debate?</p>
            </sp>
            <sp xml:id="SDZ3-Izredna-42-2004-04-07.sp99">

               <speaker>PODPREDSEDNICA IRMA PAVLINIČ KREBS:</speaker>

               <p>Tu smo izčrpali prijavljeni vrstni red razpravljavcev. Dogovorjeno je bilo, da v
               okviru časa poslanskih skupin to še imate na voljo, se opredelite do amandmajev, ki
               jih imate v pregledu amandmajev. Izvolite, gospod Peče.</p>
            </sp>
            <sp xml:id="SDZ3-Izredna-42-2004-04-07.sp100">

               <speaker>SAŠO PEČE:</speaker>

               <p>Hvala za besedo, potem ne bom izkoristil.</p>
            </sp>
            <sp xml:id="SDZ3-Izredna-42-2004-04-07.sp101">

               <speaker>PODPREDSEDNICA IRMA PAVLINIČ KREBS:</speaker>

               <p>O amandmajih, gospod Rokavec, izvolite.</p>
            </sp>
            <sp xml:id="SDZ3-Izredna-42-2004-04-07.sp102">

               <speaker>FRANCI ROKAVEC:</speaker>

               <p>Samo na kratko. Poslanska skupina je vložila amandma, ki bo redakcijske narave,
               vendar pomemben za nadaljnjo obravnavo in oblikovanje ustavnega zakona. Namreč, v
               prvotnem besedilu je zapisano, da za naknadni referendum lahko da pobudo najmanj
               40.000 volivcev, seveda 30 poslank in poslancev in državni svet. 40.000 volivcev in
               državni sveta bi bilo potrebno ustrezno nadomestiti z besedo "ali državnega sveta".
               Namreč, na ta način je lahko to mišljeno in se lahko tudi prebere, da pomeni
               kumulativno večino 40.000 in seveda tudi državnega sveta. Zato menimo, da bi bilo
               potrebno to redakcijsko popraviti, "ali državnega sveta".</p>
               <p>Drugi amandma, o katerem je bilo danes že veliko govora, pa seveda govori o črtanju
               drugega odstavka k prvemu stališču. Namreč, povedali smo že prej, da že sedaj o
               referendumskih vprašanjih, o morebitni protiustavnosti odloča ustavno sodišče.
               Nikakor pa ne bi bilo sprejemljivo, da bi omejevali referendumsko vprašanje tudi na
               finančne posledice ali kaj podobnega. Namreč, če samo pogledamo odločanje o
               referendumskih vprašanjih, lahko ugotovimo, da je bilo na večini referendumov, ki smo
               jih imeli, odločanje o finančnih vprašanjih. In če bi v drugem odstavku ostala ta
               določba, potem v poslanski skupini menimo, da bi šlo za grobo omejevanje pravic
               državljank in državljanov, da lahko odločajo o posameznem referendumskem vprašanju.
               In prav finančne posledice so tiste, o katerih morajo imeti volivke in volivci
               možnost, da se izrečejo. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp103">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. 38 minut je še do konca. Na podlagi 71. člena poslovnika sprašujem
               poslanke in poslance, kdo bi še želel besedo o predlogu stališč in amandmajih?
               Štirje, štirikrat po pet minut. Po vrstnem redu, gospod Potrč, Sok, Drobnič, Majnik
               in Rokavec, vsak ima pet minut na razpolago.</p>
            </sp>
            <sp xml:id="SDZ3-Izredna-42-2004-04-07.sp104">

               <speaker>MIRAN POTRČ:</speaker>

               <p>Hvala lepa. Nadaljeval bom začeto razpravo. Želel sem povedati, da sem prepričan, da
               bi v skladu z ureditvami v mnogih drugih državah, v skladu z željo, da se utrdi, kar
               govorijo predvsem poslanci opozicije ves čas, oblast ljudstva, bilo prav podpreti
               predlog, ki smo ga kot amandma vložile tri poslanske skupine in so ga nekateri že
               zagovarjali, da naj bi bil določen kvorum kot pogoj za veljavnost referenduma. Če pa
               ta rešitev ne bi bila sprejeta, pa vsaj, da je potrebna določena minimalna večina
               vseh volivk in volivcev, ki morajo glasovati za, da bi bil referendumski izid potem
               upoštevan. To so opozorila, ki jih že dolgo časa dobivamo s strani državljank in
               državljanov in bi taka sprejeta odločitev kvaliteto odločanja na referendumu
               povečala.</p>
               <p>Dovolite pa o dveh vprašanjih še nekaj mnenj. Danes je bilo nekajkrat rečeno, da je
               razlog za referendume aroganca oblasti. Lahko bi vrnil: razlog za referendume je
               lahko tudi aroganca opozicije, eno ali drugo. Ne trdim, samo eno ali samo drugo, ker
               po logiki stvari ob načinu, kakršnega imamo doslej, enotretjinskim podpisom poslank
               in poslancev za vsak referendum, to na koncu lahko pomeni, da če večina, ki ima lahko
               tudi 59 poslank in poslancev, ni pripravljena kadarkoli sprejeti zahteve manjšine, ki
               ima 31 poslank in poslancev, ne more odločiti, ker je njena odločitev vedno dana v
               preverjanje na referendum, in na koncu nimamo več državnega zbora, pač pa imamo o
               vseh vprašanjih odločanje ljudstva. Ne vem, ali smo še potem parlamentarna
               demokracija ali ne.</p>
               <p>Zavestno sem karikiral zaradi tega, ker je to tudi treba karikirati, da bi videli,
               kam lahko takšna stvar pripelje. In do zdaj je praviloma bilo v zadnjih primerih tudi
               tako: ker niste upoštevali enega našega amandmaja - pa čeprav je bil izmišljen in ni
               nič pomenil, in tudi ni bilo res, da če bi bil upoštevan, ne bi bilo - , smo bili
               primorani zbrati podpise in zahtevati referendum. Gospodje, to enostavno ni res. Res
               je to, da so tu različni interesi. In je treba priznati, ker verjamem in upam, da
               bomo kdaj tudi v različnih položajih - jaz in moja stranka smo že bili zelo pogosto v
               različnih položajih, mislim glede vladajoče koalicije in opozicije - in bi rad
               sistem, ki je kolikor toliko logičen za oba položaja. Ta ni logičen, zaradi tega, ker
               onemogoča, da državni zbor odloča tako, kot bi moral, s polno odgovornostjo.</p>
               <p>Na koncu naj mi bo dovoljeno, da opozorim tudi na svojo razpravo, ki sem jo imel 10.
               februarja 2004 in v zvezi s katero je gospod Jerovšek danes govoril o "mojih"
               novinarjih, kar je seveda sprenevedanje in sprevračanje prve vrste. Poglejte, rekel
               sem, treba je poudariti, da na strani vladajočih strank, LDS, Združene liste in
               DeSUS, ki želijo v korist Slovenije in njenega ugleda v Evropi rešiti to vprašanje,
               ni le ustavno sodišče. Na strani ustavnega sodišča, ne mene, je večina komentatorjev
               iz sredstev javnega obveščanja. Takrat jih je, na žalost ali na srečo - mojo srečo in
               vašo žalost -, bila na strani ustavnega sodišča in pravne države, into prek 600
               najuglednejših intelektualcev. Na žalost, vašo in na mojo srečo, danes bistveno več,
               pa tudi kulturnih delavcev in podobno, ki so dali svoja imena in priimke za neko
               stališče. Velika večina civilnodružbenih gibanj, visoki komisariat Združenih narodov
               za begunce, komisar za človekove pravice Sveta Evrope, varuh človekovih pravic
               Evropske unije in podobno. To je bila moja izjava. In naj povem na koncu, upam, da ne
               bo gospod Jerovšek rekel, da so moji novinarji iz Independenta, Die Presse,
               Frankfurter Algemeine Zeitunga, Financial Timesa, New York Timesa, ki so pisali po
               pregledu dela o tem, kako ocenjuje rezultate referenduma v nedeljo. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp105">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Soka. Izvolite.</p>
            </sp>
            <sp xml:id="SDZ3-Izredna-42-2004-04-07.sp106">

               <speaker>ALOJZ SOK:</speaker>

               <p>Hvala lepa. Najprej bi želel odgovoriti kolegu Gračnerju, ki me je v svoji razpravi
               imenoval. Torej, leta 1999 nisem bil poslanec in Nove Slovenije leta 1999 tudi ni
               bilo, tako da bo te tri zasluge za referendume moral pripisati drugim strankam. Lahko
               pa mu povem, da sem kot državljan glasoval proti tem trem in da sem takrat kot
               državljan zelo dobro razumel, kaj me sprašujejo. In danes, toliko let po tem
               referendumu, vidim, da so se državljani odločili pravilno, da niso zapravili
               milijarde mark in še več za projekt, pri katerem bi nas danes pošteno bolela glava
               zaradi onesnaževanja okolja. To je prvo.</p>
               <p>Drugo, ko poslušam vso to razpravo, sem še bolj prepričan, da predhodnega
               zakonodajnega referenduma v Sloveniji nikakor ne smemo ukiniti. Samo trije so do
               sedaj bili, s štirimi vprašanji in govoriti o tem, da ljudstvo, državljanke,
               državljani, niso razumeli, o čem glasujejo, se mi pač zdi podcenjevanje naših volivk
               in pa volivcev. To je eno.</p>
               <p>Drugo, ko se govori o tem, kako imajo v drugih državah zadeve urejene, veste, saj
               tudi druge zadeve imajo drugače urejene. Jaz ne poznam države, ki bi imela takšen
               lovski zakon, kot ga imamo mi. Pa nihče ni izpostavljal tega, ste pač zadevo uredili
               na slovensko specifičen način, tako je bilo tukaj povedano. In imamo tudi zakonodajo,
               ki najbolj obremenjuje, finančno obdavčuje delo, pa najmanj kapital, pa druge države
               imajo to drugače urejeno. Tako, da sedaj postavljati to dilemo, kako imamo
               referendume urejene, potem vzamemo vse in o vsem govorimo, če je temu tako.</p>
               <p>Kar se tiče udeležbe in govoriti o tem, da je tisti - več vas je o tem govorilo iz
               vladajoče koalicije- da tudi tisti, ki ne gredo na referendum, pa drugače mislijo.
               Jaz ne vem, ker jim v glavo seveda ne vidimo, kako mislijo. Vendar težko je reči, da
               bo več ljudi šlo na referendum, če je pa predsednik države, pa predsednik vlade pa ne
               vem še kakšen varuh in kdo še vse, pa forum pa tako naprej, poziva svoje državljanke
               in državljane na to, naj se udeležijo. Jaz pričakujem, da bo ta predsednik države, če
               bo še enkrat kandidiral recimo za predsedniško funkcijo in prišel v drugi krog, ne
               vem, kako se bo počutil, če bo nekdo začel pozivati ljudi, naj ne gredo na volišča
               ali nekaj takega. To ni primerno. In če se na takšen način ljudi poziva, potem je
               seveda to spodkopavanje te temeljne demokratične norme in ne se čuditi, da je potem
               udeležba takšna, kot je. Ali pa še to, da se seveda to, kar so ljudje na referendumu
               odločili, ne izpelje zakon o vračanju vlaganj v telekomunikacije, ni izpeljan zakon o
               trgovini, še vedno ne. Seveda lahko mahate z rokami in si svoje mislite, ampak jaz
               pač razmišljam in sem prepričan, da bi to, kar so ljudje dejansko povedali, morali
               tudi uveljaviti in pripeljati v našo zakonodajo. Nemogoče je sprejeti 90. člen, ki v
               svojem drugem odstavkupravi, da se v zakonu o nujnih ukrepih referendum ne more
               izvesti. Torej, s takšnim načinom bomo seveda zelo težko prišli do "bilo kakšnega"
               referenduma, poznavajoč pač to, kako se v tem parlamentu zakoni sprejemajo. Skoraj
               vsakega sprejemamo po nujnem postopku, po nujnem ukrepu, se vedno reče, da so to
               nujni ukrepi, pa tudi vsak se na nek način naslanja na izvrševanje državnega
               proračuna.</p>
               <p>Vem, da so v eni od zveznih držav ZDA, v Teksasu nekoč davno na referendumu ljudje
               izglasovali, da ne bodo imeli več davkov. In oblast je upoštevala to voljo. Pač niso
               več pobirali davkov, ampak so si hitro premislili. To je veljalo samo nekaj časa.
               Potem so pa isti ljudje šli nazaj na referendum, pa so rekli, spremenimo to, bomo
               plačevali davke, ker brez tega enostavnone gre. Ampak oblast je dopustila, da so
               ljudje videli posledico svoje odločitve, vi pa pravite, da ljudje ne vedo se pravilno
               odločati in da ne vejo, za kaj gre. To je podcenjevanje naših volivcev.</p>
               <p>Da zaključim. Tudi jaz pogosto našega poslanskega kolega Jaša Lukiča Zlobca imenujem
               tako, ker je to tudi tako v tem seznamu napisano in ne vem, zakaj nam grozi, da nam
               bo potrgal ušesa, ali je pač to izraz njegove agresije ali pa pravilno ne naglašamo
               tega č-ja, ali je "mekani" ali je "tvrdi", to naj nam potem pove, da ne bomo
               prihajali, ne vem, pod grožnje z njegove strani. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp107">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Drobnič, izvolite.</p>
            </sp>
            <sp xml:id="SDZ3-Izredna-42-2004-04-07.sp108">

               <speaker>MAG. JANEZ DROBNIČ:</speaker>

               <p>Hvala lepa za besedo. Pozivanje k temu, da se ne udeležijo referenduma, je pravzaprav
               pozivanje, da naj ne izvršuješ 3. člena ustave. To je problematično. Če jih izreče
               človek, ki ima še posebno mesto, ja, seveda je to, to je smešenje demokracije in zato
               potem pridejo take dedukcije ven kot pri gospodu Potrču, ko je vendar referendum
               ovira za izvrševanje oblasti. Seveda je, saj je tudi parlament ovira za izvrševanje
               vladnih dekretov, je. Če si tako predstavljate, potem ukinite še parlament. A veste,
               koliko bo to manj "koštalo", potem bo pa vlada to opravil sama. Piše zakone, sprejema
               jih, sedaj smo dobili po nujnem postopku, ne vem, 16 ali 22 zakonov po nujnem
               postopku, ki sploh ne izpolnjujejo pogojev po nujnem postopku. Saj v tej smeri gre,
               pa kršenje poslovnika, v tej smeri se gre in na koncu pa seveda to drago stane, to pa
               imamo izkušnje s totalitarnim sistemom. Je to, je zamudno, tudi parlament je zamuden,
               te izkušnje imamo, kako se lahko te zamude premosti v totalitarnem sistemu in veselo
               greste naprej. Vsak referendum, ki je bil do sedaj in je bil v nasprotju z
               odločitvijo vladajoče koalicije, pomeni nezaupnico, nezaupnico na tistem delu, ne
               celi oblasti, nezaupnico na tistem delu odločitve in je to korekcija državnega zbora.
               Kakršnokoli moraliziranje v smislu, da je to zloraba, je nedostojno, to je povsem
               umestno, povsem pravilno. Ali sedaj, tako kot je kolega povedal, mi moramo pogledati
               ljudem v glavo, kaj mislijo oziroma celo lahko nadaljujemo, da mi bolj vemo ali pa
               tisti, ki se imajo za nekaj več, bolj vedo kot samo ljudstvo, da je ljudstvo neuko,
               da je zmotno.</p>
               <p>Kakorkoli že, imeli so pravico iti, šli so, zlasti na zadnjem referendumu, jasno so
               pokazali, morda ne v celoti glede zakona, morda je zadaj tudi kaj drugega,
               nezaupanje, strah, jeza, ampak zagotovo je odločitev legitimna in jo je treba
               spoštovati. Kakršnekoli špekulacije, saj tisti preostanek, ki pa niso šli na volitve,
               misli pa čisto drugače. Veste kaj, to so tako primitivna razmišljanja, to lahko
               prodajate nekim, ne vem ... Tisti, ki se kakorkoli spozna na parlamentarno
               demokracijo, na javno mnenje, na raziskave, vsako tako špekuliranje je nedostojno
               tistega, ki ga izgovarja. Jaz lahko po enostavni logiki, čisto po enakih argumentih
               povem, da tisti, ki se niso odločili 70% razmišljajo pa 100% proti tistemu zakonu, ki
               je bil sprejet. Jaz lahko tudi tako povem, razen gospoda Drnovška pa gospoda Kučana,
               ki sta se jasno opredelila, da ne bosta šla na referendum in v smislu ne podpirata ta
               zakon oziroma gospod Rop. In primerjati, seveda, lahko primerjamo z državami v
               Evropski uniji ali pa v Evropi in prav je, da primerjamo, pa primerjajmo efekte,
               pozitivne in negativne, iz načinov, kako imajo oblikovane referendume, pri čemer je
               treba vedeti, ali so to zvezne države, kakšno demokracijo imajo oziroma ali imajo
               predsedniški sistem ali imajo parlamentarni sistem ali imajo, ne vem, kakšen sistem.
               In sedaj pozivati, da veliko boljše misli civilna družba... Gospod, ne vem, tamle, ki
               se združujejo pod mostom in se samookličejo za nekaj, dobro. Veste, tudi v zvezi s
               civilnodružbo bomo morali v tej državi enkrat povedati. Ta civilna družba v naši
               državi je plačana 90% s strani vlade. Pa smo povedali, da je to nedostojno, da je to
               proč od razvoja civilne družbe. Civilna družba mora dobiti neodvisne vire, ne da jo
               plačuje država. Rekli smo, fundacije, večja možnost dodeljevanja, večja možnost, da
               državljani dajejo za takšne namene in se jim oprostijo davki. To je pravi pristop. In
               potem bo pa ta civilna družba mislila s svojo glavo, ne pa z glavo vlade.
               .../Oglašanje iz klopi./Ja, počakajte, nekaj je tudi na tem. Seveda ni vse, ne rečem,
               ampak tisti, ki vas plačuje, tisti vam narekuje, vas stiska. Če ne, vam drugo leto ne
               bo dal denarja. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp109">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospo Majnikovo. Lepo prosim za mir v dvorani.</p>
            </sp>
            <sp xml:id="SDZ3-Izredna-42-2004-04-07.sp110">

               <speaker>LIDIJA MAJNIK:</speaker>

               <p>Hvala lepa. Če je referendum res korekcija dela državnega zbora, potem pač moramo
               vsi sprejeti amandma in predpisati za referendum kvorum 50%, sicer državni zbor sam
               izvaja korekcijo vsaka štiri leta na volitvah. Jaz razumem, da se manjšina počuti
               slabo proti večini. Zato mi je še toliko bolj nerazumljivo, da ta manjšina ne razume
               druge manjšine in na njen račun nabira politične točke in razpisuje referendum.</p>
               <p>Slišali smo tudi, da veljajo v državi neke temeljne demokratične norme. Strinjam se.
               Te norme so parlament, je referendum, so pa tudi človekove pravice, pa še veliko
               drugih demokratičnih norm imamo. In ob poslušanju danes, da je referendum sprejel ta
               parlament in se skriva za večino v tem parlamentu in ne prevzame nase odgovornosti,
               če že ne zaslug za razpis zadnjega referenduma s strani 30 podpisnikov, je zavajanje
               javnosti. Vsak naj pač za svojim podpisom stoji. Ob razpisovanju zadnjega referenduma
               smo imeli kar nekaj debat o dilemi, ali spoštovati eno demokratično normo ali drugo.
               Prvo demokratično normo o tem, da priznamo pravico do tega, da nekdo zahteva
               referendum. In drugo, ali razpisati referendum o človekovih pravicah.</p>
               <p>Mnoge države ne poznajo referenduma, takšnega kot ga imamo mi, in so v glavnem
               referendumi posvetovalne narave. Povsod tam, kjer pa so referendumi zavezujoči, pa je
               predpisan kvorum. In določena večina, ki lahko odloča. Nikakor pa ne priznavajo
               države, da bi manjšina odločala o večinskih odločitvah. Zelo slabo bi bilo, če bi
               prinas zbanalizirali referendum do te mere, da bi nam bila recimo Švica za zgled.
               Danes so nekateri kolegi poudarjali, kako demokratična je Švica. Glede na to, da so
               ženske dobile tam komaj 1974. leta volilno pravico, se jaz ne strinjam, da bi to bila
               demokratična dežela. Dežela je zelo kantonalno razdeljena. In dragi kolegi, v Švici
               poznajo tudi referendum, kjer se odločajo, ali bo ta in ta župnik še vedno župnik,
               imajo tudi referendume, ali bo ta učitelj še vedno učitelj. Če si to kdo želi pri
               nas, potem naj to tudi glasno pove, sicer pa naj nam ne daje za zgled Švice. Hvala.
           </p>
            </sp>
            <sp xml:id="SDZ3-Izredna-42-2004-04-07.sp111">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še gospod Rokavec izvolite.</p>
            </sp>
            <sp xml:id="SDZ3-Izredna-42-2004-04-07.sp112">

               <speaker>FRANCI ROKAVEC:</speaker>

               <p>Hvala za besedo. Mogoče samo nekaj o tem, kar je že prej gospod Potrč s tezo o
               aroganci oblasti in tudi protitezo z možnostjo arogance opozicije. Lahko je odraz
               arogance oblasti kontra odgovor aroganca opozicije poslužiti se tudi možnosti
               referendumske pobude in potem tudi seveda referenduma. Tu gre predvsem za bolj kot
               vprašanje omejitevmožnosti referenduma, bolj za vprašanje vzpostavitve sistema
               ravnovesja in sistema zavor. In pa vprašanje doseganja potrebnih konsenzov na
               relaciji pozicija-opozicija. Jaz sem prepričan, če bo ta politična kultura prišla na
               višji nivo, potem bo tudi zlorab referenduma manj, če je že bila kakšna zloraba
               referenduma, ampak bo zlorab referenduma manj. Zato izključno reči, jaz nisem nič
               kriv, kriv je samo nasprotnik, je zelo slabo, je škodljivo tudi za razvoj
               parlamentarne demokracije za naprej v Sloveniji. Vsak mora najprej pri sebi poiskati,
               kaj je naredil v svojem postopku napako, potem lahko šele nasprotniku očita, kaj je
               seveda tudi sam zakrivil. Če pogledamo samo primer zadnjega referenduma, je bila
               vrsta možnosti.</p>
               <p>Prvo smo bili na preizkusu z odložilnim vetom državnega sveta. Potem je bila še
               vmesna stopnja, ko je bila že referendumska pobuda, možnost dogovora o ustavnem
               zakonu. Se pravi, bilo je kar nekaj možnosti, da se poišče ustrezna rešitev na
               ustrezen način. Zato bi verjetno ta zgodba, ki smo jo doživljali v zadnjega pol leta,
               morala biti dovolj poučna za to, da se vzpostavi primerna oblika iskanja konsenza. In
               ne iskati rešitev v zmanjševanju možnosti referendumov, ker rešitev v iskanju po tej
               poti je lahko tudi rešitev iskanja v tem, kako se oddaljuje od iskanja potrebnega
               konsenza pri pomembnih političnih vprašanjih. Pot v to smer pa mislim, da bi bila
               slaba. Hvala.</p>
            </sp>
            <sp xml:id="SDZ3-Izredna-42-2004-04-07.sp113">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovane in spoštovani, zaključujem razpravo. O amandmajih in stališčih
               bomo v skladu s časovnim potekom seje zbora odločali danes v okviru glasovanj ob
               16.20 uri.</p>
               <p>S tem prekinjam to točko dnevnega reda in vas obveščam, da bomo ob 14.25 uri prešli
               na obravnavo 2. točke dnevnega reda, to je na obravnavo predloga za začetek postopka
               za spremembo ustave Republike Slovenije z osnutkom ustavnega zakona <stage>(
                     EPA 390 /III)</stage>. Predstavnici in predstavniku vlade se za
               sodelovanje lepo zahvaljujem. Nadaljevali bomo torej ob 14.25 uri. Hvala lepa.</p>
               <p><stage>(Seja je bila prekinjena ob 14.13 uri in se je nadaljevala ob 14.25 uri.)</stage></p>
            </sp>
            <sp xml:id="SDZ3-Izredna-42-2004-04-07.sp114">

               <speaker>PREDSEDNIK BORUT PAHOR:</speaker>

               <p>Kolegice in kolegi, smo pri <title>2. TOČKI DNEVNEGA REDA - OBRAVNAVI PREDLOGA ZA
                  ZAČETEK POSTOPKA ZA SPREMEMBO USTAVE REPUBLIKE SLOVENIJE Z OSNUTKOM USTAVNEGA
                  ZAKONA <stage>( EPA 390 /III)</stage>.</title>
               </p>
               <p>Razpravo bomo zaključili najkasneje ob 16.20 uri in takrat tudi prešli na glasovanja.
               Glasovanja nam danes ne bi smela vzeti preveč časa; na to spomnim samo zato, ker bo
               treba potem poskrbeti za vse potrebno, da se pripravi dvorana za svečano sejo, ki se
               bo začela ob 19.00 uri.</p>
               <p>Predlog za začetek postopka za spremembo 14. člena ustave z osnutkom ustavnega
               zakona je v obravnavo zboru predložila skupina poslancev s prvopodpisanim kolegom
               Miranom Potrčem. Na 35. izredni seji je državni zbor sklenil, da se začne postopek za
               spremembo 14. člena ustave ter preložil razpravo o osnutku ustavnega zakona in
               odločanje o predlogu stališč ustavne komisije na eno izmed naslednjih sej.</p>
               <p>Sedaj prosim predlagatelja, kolega Potrča, za dopolnilno obrazložitev predloga, nato
               pa bom dal besedo predstavniku vlade, če bo tako želel, in predstavnikom poslanskih
               skupin. Prosim.</p>
            </sp>
            <sp xml:id="SDZ3-Izredna-42-2004-04-07.sp115">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovane kolegice in kolegi! Predlagam, da tudi
               tokrat podpremo pobudo, ki jo je povzelo veliko poslank in poslancev, dale pa so jo
               invalidske organizacije v Sloveniji, s predlogom, da se 14. člen ustave Republike
               Slovenije, ki določa enakost pred zakonom, dopolni z izrecno navedbo, da so v
               Sloveniji vsakomur zagotovljene enake pravice, ne glede na invalidnost.</p>
               <p>Soglašamo, da je invalidsko varstvo v Republiki Sloveniji dobro urejeno in deležno
               posebne pozornosti. Na zakonsko in dejansko ureditev položaja invalidov smo v
               Sloveniji lahko ponosni, čeprav je hkrati res, da tako kot vsem drugim hendikepiranim
               tudi invalidom ne moremo nikoli zagotoviti takšnih pogojev in takšnih pravic, da bi
               bila njihova enakopravnost, v polni meri zagotovljena. Vendar menimo, da je sprememba
               ustave, čeprav ne nujna, kljub temu koristna, da bo posebej zagotovila tudi
               enakopravnost ne glede na invalidnost. Pomembna je tudi zato, ker bomo s 1. majem
               postali polnopravni člani Evropske unije in bo tudi za nas veljala evropska ustava,
               ki je v svojem besedilu zapisala, čeprav še ni sprejeta, v členu o nediskriminaciji
               tudi izrecno prepoved vsakršne neenakopravnosti, ki bi temeljila na invalidnosti.</p>
               <p>Pred nekaj dnevi smo poslanke in poslanci prejeli pisma invalidskih združenj
               Slovenije, ki nas opozarjajo na pismo, ki so ga dobili od svoje mednarodne zveze, po
               mnenju katere bi bilo zelo spodbudno za vse invalide v Evropi, pa tudi za položaj
               Slovenije v Evropski uniji, če bi sprejela ta amandma, kerbi bil pomembna spodbuda za
               zagotavljanje invalidskega varstva in enakopravnosti invalidov tudi v Evropski uniji.
               Pričakujem, da bo ta podpora dana tudi sedaj pri tem odločanju in da bomo končno
               sprejeli to dopolnitev ustave. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp116">

               <speaker>PREDSEDNIK BORUT PAHOR:</speaker>

               <p>Hvala lepa. Sedaj bomo slišali predstavitve stališč poslanskih skupin. Najprej bo
               dobil besedo kolega mag. Drobnič, za njim kolegica Črnugelj. Kolega Barovič bo
               predstavil stališča v imenu poslanske skupine.</p>
            </sp>
            <sp xml:id="SDZ3-Izredna-42-2004-04-07.sp117">

               <speaker>MAG. JANEZ DROBNIČ:</speaker>

               <p>Hvala lepa, gospod predsednik za besedo. Spoštovane kolegice in kolegi! V poslanski
               skupini Nove Slovenije smo nekaj časa premišljevali, kako se odločiti v tem primeru,
               ali podpreti to pobudo za spremembo 24. člena ustave ali ne, torej določila, ki se
               nanašajo na diskriminacijo oziroma ukrepe za preprečevanje diskriminacije. Glede na
               to, da imamo v naši ustavi v 52. členu določeno, da imajo invalidi varstvo pri
               usposabljanju za življenje in delo, kar pomeni pozitivno diskriminacijo, katere cilj
               je zagotovo večja končna enakost med ljudmi, se nam je postavilo vprašanje, zakaj bi
               se pravzaprav pojavila ta pobuda za enakost, ko imamo vendarle v drugem delu ustave
               pa celo nekaj več, kar pomeni pozitivno diskriminacijo, več od tistega, kar se v 14.
               členu citira, in sicer enakost pred zakonom, da so vsakomur zagotovljene enake
               človekove pravice in temeljne svoboščine, ne glede na narodnost, raso, spol, jezik,
               vero, politično prepričanje, gmotno stanje, rojstvo, izobrazbo, družbeni položaj ali
               katerikoli drugo osebno okoliščino. Med to drugo osebno okoliščino bi lahko uvrstili
               tudi invalidnost. Zakaj pa to še toliko bolj poudarjam? Zato, ker pojem invalid se
               izriva iz besednjaka, se ne uporablja, ker ima negativen pečat, označitev in bi bilo
               veliko bolje, če bi se uporabljal kakšen drug izraz.</p>
               <p>To so pravzaprav razlogi, zakaj je obstajala dilema. In ta dilema je obstajala v
               enaki meri tudi na ustavni komisiji, pri ustavnih sodnikih oziroma strokovnjakih, ki
               smo jih vprašali, ali to pomeni, da je pravzaprav določba 14. člena v oporeki, v
               nasprotju z 52. členom, če na eni strani zagotavljamo enakost, po drugi strani pa
               pozitivno diskriminacijo. Ali bo imela takšna določba in takšna označitev negativen
               učinek na položaj invalidov v družbi, da se jim zagotavlja samo enakost, ne pa ukrepi
               pozitivne diskriminacije, ki seveda favorizirajo invalide oziroma tiste, ki so tako
               ovirani v vsakdanjem življenju in delu, zato da dosežejo v nekem smislu to definicijo
               končne enakosti, ki jo opredeljuje sociologija oziroma ekonomija.</p>
               <p>In zato pravzaprav je vprašanje, ki še vedno visi. Vendarle na koncu, ko smo
               presodili, še vedno smatramo, da bi lahko ta pojem, oziroma to dikcijo uvedli. Bomo
               pa kar odkrito povedali, da zato, ker se tudi invalidske organizacije zavzemajo za
               to, da želijo na tak način uveljaviti. In njihov glas je potrebno tudi poslušati.
               Nekako pričakujemo, da ta dikcija in ta sprememba kakšnih učinkov ne bo imela. Morda
               ima samo namen nekega sporočila, tudi invalidi so v naši družbi. Treba je biti
               senzibilen do tega. Upajmo, da bomo nata način senzibilni tudi ostali, ko se sprejema
               zakonodaja, ki pa resnično govori v prid njihovi dejanski enakosti, in to na vsakem
               koraku: od rojstva, predšolskega obdobja, šolskega obdobja, priprave na zaposlitev,
               zaposlitve in starostnega obdobja. To je pa vrsta zakonov, ogromno področij, kjer bi
               morali instrumente za zagotovitev te enakosti na način pozitivne diskriminacije
               uveljaviti. Tako smo imeli tudi zakon o pospeševanju zaposlovanja invalidov, ki smo
               ga vložili v proceduro. Podpisani smo bili s strani Nove Slovenije in Slovenske
               demokratske stranke, da bi se čimprej uveljavili mehanizmi, ki bi zagotavljali vsaj
               na trgu dela neko enakost, da se ne bi povečevala brezposelnost, ki usodno zaznamuje
               populacijo invalidov oziroma oviranih. Te pripravljenosti takrat ni bilo. Sedaj je
               seveda ta zakon v postopku sprejemanja, nekoliko stoji zaradi evropske zakonodaje.
               Vlada je sedaj v enem mesecu ali dveh privlekla vse mogoče zakone, ki jih želi zdaj
               na hitro. uskladiti, zato da bomo kot pripravljeni in zatoseveda ta zakon čaka. V tem
               času se pa povečuje število brezposelnih v enormne številke, kar je za invalide
               problematično. Veliko bolj bi bilo pomembno, da bi razpravo v zvezi z invalidi
               namenili temu zakonu, kot pa da se menimo o ustavni spremembi, ki nebo imela
               instrumentalnih učinkov. Bo imela v nekem smislu morda osveščanje, več pa ne.</p>
               <p>Ta brezposelnost, ki je sedaj, neenakost na trgu, to je nevralgična točka za
               invalide. Zaposlitev je temeljna, osnovna predpostavka, da postanem davkoplačevalec,
               da si zagotovim enako mesto na trgu, v družbi, v prostočasnih dejavnostih, zato da se
               tudi v družbi somišljenikov ali običajnih ljudi iz soseske postavim in rečem, sam se
               lahko preživljam s svojim lastnim delom. To je pomembna predpostavka za zagotavljanje
               enakosti oziroma večje socialne izenačenosti v družbi, kot predpostavki pravne
               enakosti.</p>
               <p>Torej problem ni v ustavi, vsaj v enem 14. členu, kajti že sedanja dikcija 14. člena
               bi v nekem smislu lahko omogočala to vrsto prepovedi diskriminacije oziroma enakosti,
               ampak v resnični in dejanski politiki izenačevanja enakih možnosti. Za to pa so
               potrebna dejanja drugje, ne pa v tem členu. Kljub temu smo presodili, da bi veljalo
               to spremembo v poslanski skupini Nove Slovenije podpreti.</p>
            </sp>
            <sp xml:id="SDZ3-Izredna-42-2004-04-07.sp118">

               <speaker>PREDSEDNIK BORUT PAHOR:</speaker>

               <p>Hvala lepa kolega mag. Drobnič. Zdaj ima besedo kolegica Silva Črnugelj.</p>
            </sp>
            <sp xml:id="SDZ3-Izredna-42-2004-04-07.sp119">

               <speaker>SILVA ČRNUGELJ:</speaker>

               <p>Hvala lepa za besedo, gospod predsednik. Lepo pozdravljeni kolegi in kolegice,
               poslanci. V poslanski skupini Združene liste bomo predlog za začetek postopka
               spremembe ustave, in sicer 14. člena, ki govori o enakosti pred zakonom in pove, da
               so v Sloveniji vsakomur zagotovljene enake človekove pravice in temeljne svoboščine,
               ne glede na katerokoli drugo osebno okoliščino, kot so recimo narodnost, rasa, spol,
               jezik, vera, politično in drugo prepričanja, gmotno stanje, rojstvo, izobrazba,
               družbeni položaj in seveda invalidnost. To pobudo je v državnem zboru podpisalo 42
               poslank in poslancev.</p>
               <p>V poslanski skupini Združene liste socialnih demokratov, bomo ta predlog v celoti
               podprli. Tudi zaradi dejstva, da so o tem predlogu razpravljali v vseh organizacijah,
               društvih in civilnih nevladnih organizacijah in so na tem področju dosegli skoraj
               popolni konsenz, da se vendarle ta besedica invalidnost vstavi v člen, ki se nanaša
               na človekove pravice. In treba je tudi vedeti, da se evropski invalidski forum s tem
               zelo strinja, in da zadevo temeljito spremlja in meni, da bomo ena od vodilnih držav
               na tem področju v Evropski uniji.</p>
               <p>Na področju invalidskega varstva so se zgodili pomembni premiki, predvsem pa je
               presežena miselnost, ki je temeljila na usmiljenju in domnevni nemoči invalidov, za
               katere je treba skrbeti. Položaj se je toliko izboljšal, da danes govorimo o
               integraciji invalidov v družbi. Ta zamisel sloni na dejstvu, da imajo invalidi
               pravico do družine in življenja v običajnem življenjskem okolju, da so dosegli
               invalidi potrebno pripravo za samostojno življenje in usposabljanje in prilagoditev
               okolju na vseh nivojih in čisto na drugačen način v stvarnosti kot do sedaj.
               Spremenili so se rehabilitacijski, izobraževalni programi, ki vse bolj usposabljajo
               invalide za samostojno in neodvisno normalno življenje. Temu sledijo spremembe v
               delovanju in razširitvi služb, spodbuja se razvoj tehničnih pripomočkov in razvoj
               dodatnih sredstev za invalide.</p>
               <p>Bistvene spremembe v politiki in miselnosti lahko strnemo v nekaj ključnih dogodkov,
               ki so privedli do današnjega predloga. Prvi korak je bil storjen leta 1981, ko je
               mednarodno leto invalidov uveljavilo geslo: Popolno sodelovanje in enakost. Obdobje
               od leta 1983 do 1992 je organizacija Združenih narodovo razglasila za desetletje
               invalidov, po katerem so bila sprejeta standarda pravila za enake možnosti invalidov,
               in kasneje sprejeta tudi v državnem zboru leta 1993. Ta so se tudi zelo aktivno
               udejanjila v praksi, saj so vsebovala vrsto konkretnih ukrepov za izvajanje v okolju.
               Država je odgovorna za pripravo in učinkovitost programov vključevanja invalidov v
               družbo, saj ima možnost, da se skozi sistem okvirnih programom in spodbujevalnih
               instrumentov za izvedbo vse to tudi uresniči. Mnogo tega je že storjenega. Sprejet je
               zakon o rabi slovenskega strokovnega jezika, ki priznava gluhim osebam pravico do
               uporabljanja slovenskega znakovnega jezika ter pravico do tolmača za znakovni jezik.
               Tako se bo izboljšala možnost do vstopa do ustrezne izobrazbe in tudi možnost
               poklicnega vključevanja invalidov v družbo. Sprejet je zakon o invalidskih
               organizacijah, ki tudi dejansko uzakonja osemnajsto standardno pravilo o izenačevanju
               možnosti invalidov, ki govori o organizacijah invalidov. Pripravlja se tudi zakon o
               izenačevanju možnosti invalida, s tem pa se tudi uresničuje temeljno načelo
               nediskriminatornosti, potrebni posebni ukrepi, kot so: zagotavljanje znakovnega
               jezika, prilagajanje delovnih mest, dostopnost spletnih strani, omogočanje dostopnega
               branja in organiziranja v okolju. Februarja smo v državnem zboru obravnavali zakon o
               zaposlitveni rehabilitaciji in zaposlovanju invalidov. V življenju niso zadosti le
               zapisane besede, pravila, zakoni, smernice, najpomembnejše je kaj v resnici se lahko
               tudi uresniči v praksi. Pri tem je pomembno tako tudi tisto, kar predstavlja splošne
               pogoje in pravice invalidov ter opredeljuje načine in možnosti njihovegaživljenja. V
               poslanski skupini Združene liste socialnih demokratov močno podpiramo spremembo 14.
               člena Ustave Republike Slovenije, tako da se bo med razloge za prepoved
               diskriminacije izrecno navede tudi invalidnost in ta člen tudi vsebinsko dopolni
               pomeni 52. člena, ki zadevo še bolj razčleni. Naloga vseh nas, poslancev državnega
               zbora, je .../Opozorilni znak za konec razprave./... osveščanje o potrebnosti
               izenačevanja možnosti tudi invalidov. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp120">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Silva Črnugelj. Sedaj ima besedo za predstavitev stališča
               poslanske skupine Slovenske nacionalne stranke kolega Bogdan Barovič. Za njim kolega
               Cukjati. Prosim.</p>
            </sp>
            <sp xml:id="SDZ3-Izredna-42-2004-04-07.sp121">

               <speaker>BOGDAN BAROVIČ:</speaker>

               <p>Hvala lepa gospod predsednik. Spoštovane kolegice, kolegi. V Slovenski nacionalni
               stranki predlogu dopolnitve 14. člena ne bomo nasprotovali. Ugotovitev, podobna pri
               vseh, je, da je 14. člen, ki opredeljuje človekove pravice in enakost, dovolj jasen
               tudi za to kategorijo. Hkrati je prav, da je invalidnost opredeljena še posebej v 52.
               členu. V Slovenski nacionalni stranki smo pretehtali ta predlog z ene in druge
               strani. Na eni strani smo skeptično dvomili, ali bi se ta izraz zapisal ali ne,
               zaradi tega, ker se lahko zgodi, da se začno pojavljati pritiski, da bi se v ustavo
               opredelile tudi kakšne druge kategorije, ki, vsaj nekatere, najbrž ne bi sodile v
               ustavo. Hkrati smo razmišljali, da ne bi bila beseda invalidnost vnesena v 14. člen,
               da ne bi imela nasprotnega učinka, da bi dejansko diskriminirala neko kategorijo.</p>
               <p>Po drugi strani pa so nas prepričala, prvič, dejstva, da se na ta način približamo
               osnutku evropske ustavne listine, če se je pač ta država odločila, da gre v Evropo in
               bo spoštovala tudi pravila igre. Po drugi strani pa sem sam kot član Slovenske
               nacionalne stranke sopodpisnik tega predloga in sem tudi spoštovanim kolegicam in
               kolegom povedal, da je moja osebna ocena, da v svetu, v tržni ekonomiji in glede na
               kraj, kjer sem doma, vem, da je ogromno in bo še ogromno invalidov, predvsem delovnih
               invalidov. Prav tako pa je ogromno krajev po Sloveniji, kjer je na žalost invalidnost
               dana ljudem že ob rojstvu zaradi takšnih ali drugačnih okoliščin. Zato sem osebno
               prepričan, kot Bogdan Barovič in član Slovenske nacionalne stranke, da je upravičena
               beseda invalidnost v 14. členu, ker jo razumem tako, da bo poudarila dejansko
               kategorijo, ki bo štela in že šteje čedalje več ljudi.</p>
               <p>Ob tem pa, spoštovane kolegice in kolegi, ne morem mimo tega, da vam še enkrat
               predvsem v vladajoči koaliciji potrkam na vest, da upamo in želimo, da ne bo vnesena
               beseda samo kozmetični pripomoček, temveč da bo doživela dejanja. Leta 2000 je
               Slovenska nacionalna stranka predlagala, da bi se ustanovilo matično delovno telo za
               vprašanja invalidov. Večina predlagateljev iz vrst vladajoče koalicije je takrat
               zavrgla ta predlog in ocenila, da matično delovno telo ni potrebno. Pred nekaj meseci
               je kolega Sašo Peče vložil zakon o zaščiti živali, v katerega je vključil tudi
               kategorijo invalidov, vezano na pse vodiče za slepe. Tudi to njegovo vsebinsko
               pripombo ste, spoštovane kolegice in kolegi, zavrgli. Upam, da od zdaj naprej ne bo
               tako. In želim, da bodo komu, ki se bo med nami vključil v nov mandat državnega zbora
               ostale besede v spominu. Ali je beseda zapisana ali ne, potrebna so dejanja in ta
               dejanja bomo lahkovsi skupaj dokazali če boste ali pa bomo v novem mandatu še enkrat
               poskusili oblikovati matično delovno telo za vprašanja invalidov in z dejanji
               dokazali, da je naš namen in odnos do njih dober.</p>
               <p>Kot rečeno, Slovenska nacionalna stranka ne bo nasprotovala spremembi 14. člena.
           </p>
            </sp>
            <sp xml:id="SDZ3-Izredna-42-2004-04-07.sp122">

               <speaker>PREDSEDNIK BORUT PAHOR:</speaker>

               <p>Hvala lepa, kolega Barovič. Če prav vidim bo kolega mag. Vizjak? <stage>(Ne.)</stage> Kolega
               Cukjati, tako kot je zapisano, bo predstavil stališče poslanske skupine Slovenske
               demokratske stranke, za njim kolega Malovrh. Najprej kolega Cukjati, prosim.</p>
            </sp>
            <sp xml:id="SDZ3-Izredna-42-2004-04-07.sp123">

               <speaker>FRANCE CUKJATI:</speaker>

               <p>Hvala za besedo. Spoštovane poslanke, spoštovani poslanci in vsi prisotni! Vsekakor
               ko govorimo o pravicah invalidov, je vendarle treba najprej ločiti med takšno in
               drugačno diskriminacijo, med negativno in pozitivno diskriminacijo. Negativna
               diskriminacija je tista, ki je ne smemo dopustiti. Bom povedal banalen primer. Če dva
               prideta, zdrav in invalid v restavracijo, pa bi recimo za isti denar oba naročila
               kosilo, pa bi invalid dobil slabše kosilo, kot pa zdrav. To bi bila negativna
               diskriminacija. Ali pa, da ga kot invalida ne bi pustili v nek lokal ali nek teater
               ali kaj podobnega. Skratka, 14. člen ustave to preprečuje. In to je prav. 14. člen
               ustave že sedaj govori in našteva nekatere okoliščine in nazadnje reče, in tudi vse
               druge osebne okoliščine so tudi tu mišljene. Torej, kakršna koli osebna okoliščina ne
               sme biti razlog, da bi država kakorkoli oziroma da bi človek kakorkoli bil
               diskriminiran. Vsi vemo, da je med temi okoliščinami mišljena tudi invalidnost.
               Pozitivna diskriminacija pa pomeni, da vendarle invalida ne obravnavamo tako kot
               zdravega človeka, ampak da mu nudimo nekaj več kot drugim, da ima prednost.</p>
               <p>Če v avtobusu ni praznega prostora, so vsi zasedeni, in pride invalid, potem se
               spodobi, da nek zdrav mlad človek vstane in ponudi sedež invalidu. Torej, invalid
               mora imeti več pravic, kot pa jih imajo ostali ljudje. To pa je pozitivna
               diskriminacija. Ampak o tej diskriminaciji ne govori 14. člen, govori 52. člen, ki v
               nekem povsem drugem kontekstu navaja naslednje: Invalidom je v skladu z zakonom
               zagotovljeno varstvo ter usposabljanje za delo. Otroci z motnjami v telesnem ali
               duševnem razvoju ter druge huje prizadete osebe imajo pravico do izobraževanje in
               usposabljanja za dejavnost življenja v družbi. Izobraževanje in usposabljanje iz
               prejšnjega odstavka se financira iz javnih sredstev. To je vse, kar v ustavi piše o
               pozitivni diskriminaciji invalidov.</p>
               <p>Dve napaki sta v tej naši ustavi oziroma nedoslednosti. Prvič. Da je tu omenjeno
               samo usposabljanje za delo in izobraževanje. Samo do teh dveh kategorij, do teh dveh
               vrednot imajo invalidi pravico, posebno pravico, to se pravi, pozitivno so
               diskriminirani. Je pa še mnogo več drugih stvari, ki so še bolj pomembne. Ali vsaj
               tako pomembne, kot so te.</p>
               <p>Naj samo dve kategoriji vrednot omenim. In sicer, pravica do dela, do zaposlitve, in
               to predvsem takrat kadar ta zaposlitev pomeni tudi terapevtsko zaposlitev. Invalidi
               predvsem iz kategorije psihične prizadetosti so vezani na delo kot na terapijo. Te
               pravice ni nikjer, ne v ustavi, ne v zakonih, in tudi sicer v praksi tega ni.</p>
               <p>Druga kategorija pravic je pomoč pri oviranosti. To pa je pravica do invalidskega
               vozička in tako naprej, do bergel, če je brez nog, pravica do posebnega računalnika,
               če je slep, pravica do drugih pripomočkov in pravica, recimo, do dvigala, če je
               paraplegik, da pride iz pritličja v prvo nadstropje. Nikjer ni teh pravic. In to je
               izredno pomembna pravica. Pravica do zmanjševanja oviranosti oziroma pravica do
               državne pomoči pri odpravljanju oviranosti. Nekje na področju obveznega zdravstvenega
               zavarovanja so sicer nekatere te pravice naštete, ampak to je pravica, to je
               področje, ki sodi v pozitivno diskriminacijo in bi veljalo o teh stvari razmisliti
               tudi v dopolnitvi, v eventualni dopolnitvi 52. člena.</p>
               <p>Pa še en problem se tukaj pojavlja. Omenjajo se samo invalidi. Ta pojem, kot je že
               bilo pred mano rečeno, se opušča v svetu oziroma je že dolgo ponekod opuščen. Prvič
               zaradi tega, ker ima negativno konotacijo, drugič pa, ker ne zajame celotne
               populacije, ki je potrebna te pozitivne diskriminacije. Osebe, ki so ovirane,
               pomenijo mnogo širšo skupino, kot pa so invalidi. Vsi starostniki, ki so ovirani,
               priklenjeni na posteljo, poškodovanci in podobno. To niso invalidi. Še nimajo statusa
               invalida, morda nikoli tega statusa ne bodo dobili. So pa ravno tako ali celo bolj
               ovirani.</p>
               <p>Tako je tukaj očitno nek poskus, da bi se problematika reševala, poskus je pač
               poskus, kot namen ga spoštujemo, je pa rešitev zelo slaba. Navedene so bile nekatere
               invalidske organizacije, ki seveda podpirajo to, jaz pa naj tukaj preberem nek
               odstavek predstavnika neke druge invalidske organizacije, ki takole pravi:
               Predlagatelji pričakujejo preveč od dopolnitve 14. člena. Ta ustavna določba sicer
               res povsem nedvoumno prepoveduje negativno diskriminacijo, vendar sama po sebi ne
               rešuje problemov, ki jih je mogoče reševati samo s pozitivno diskriminacijo
               invalidov. Zagotavljanje njihovih posebnih pravic, širših, kot jih ustava priznava
               ljudem, ki niso invalidi ne izvira iz ustavnega načela o enakosti, ki je navedeno v
               14. členu, ampak iz načela socialne države. Posebne socialne in druge pravice
               invalidov, njihovo polno sodelovanje v družbi, varstvo invalidov, pomoč pri
               premagovanju oviranosti, pomoč pri usposabljanju, zaposlovanju, posebna skrb za težje
               invalide in tako dalje, zato niso predmet 14. člena ustave, kot uvodnedoločbe
               poglavja o človekovih pravicah in temeljnih svoboščinah, temveč imajo svoj temelj v
               načelu socialne države in v 52. členu ustave, ki govori o pravicah invalidov. Tu smo
               torej v neki pravzaprav nerodni situaciji. Ustava,ki naj bi bila izredno pomemben
               dokument in s katero naj bi se izredno resno ukvarjali, se ukvarjamo na način, da
               pristajamo na neko formulacijo, ki ne bo ne koristila, pa tudi ne škodovala
               navsezadnje. In jo bomo sprejemali pač zato, da ne bomo izpadli kot ljudje, ki nekako
               ne razumemo invalidov in podobno. Tak pristop ni najbolj produktiven, celo ne za
               reševanje problemov invalidov. To omenjam zato, da se vendarle pri tem zavedamo, da
               obstaja problem invalidov, problem oviranih oseb, da ta problem ni razrešen in ga
               tudi s tem predlogom ne bomo razrešili. Seveda pa predloga se ne da amandmirati, ker
               predlog govori o 14. členu. Vse to, kar sedaj govorim, smo mi proučevali, kako bi
               vključili v samo spremembo ustave, pa se ne da, ker gre za povsem drugo kategorijo
               opredelitev in za povsem drug člen ustave. Mi seveda ne bomo nasprotovali temu, kot
               sem rekel, že zaradi tega, ker sicer nič ne pridobimo, pa tudi za invalide ne bo
               škodljivo, če se to doda.</p>
            </sp>
            <sp xml:id="SDZ3-Izredna-42-2004-04-07.sp124">

               <speaker>PREDSEDNIK BORUT PAHOR:</speaker>

               <p>Hvala lepa, kolega Cukjati. Kolega Malovrh. Kolega Malovrh bo predstavil stališče
               poslanske skupine Slovenske ljudske stranke in za njim kolega Levič. Prosim.</p>
            </sp>
            <sp xml:id="SDZ3-Izredna-42-2004-04-07.sp125">

               <speaker>JURIJ MALOVRH:</speaker>

               <p>Gospod predsednik, hvala lepa za besedo. Poslanke in poslanci! V naši poslanski
               skupini, Slovenske ljudske stranke, smo že lani na novembrski seji podprli predlog za
               začetek postopka za spremembo 14. člena. Glasovali smo za predlog, prav tako pa
               podpiramo vsebinsko stališče, ki ga je zavzela ustavna komisija do spremembe tega
               področja. V razpravah ustavne komisije in stališčih strokovne skupine je bilo moč
               zaslediti nekatera mnenja, da splošni člen o nediskriminaciji zadošča. Ta mnenja
               izhajajo z vidika, da lahko znotraj dikcije 14. člena, ki se glasi <stage>(citiram)</stage> "ali
               katerokoli drugo okoliščino" <stage>(konec citata)</stage>, beremo kot prepoved vsakršne
               diskriminacije, torej tudi diskriminacije zaradi invalidnosti. S formalnopravnega
               stališča je temu res tako, vendar pa je praksa pokazala, da pravni akti in programski
               dokumenti, ki eksplicitno ne vsebujejo prepovedi diskriminatornega obravnavanja
               zaradi invalidnosti, tudi ne prinašajo želenih učinkov.</p>
               <p>V Sloveniji je varstvu invalidnih oseb posvečeno veliko pozornosti, tako s strani
               države in njenih organov ter socialnih partnerjev kot s strani zelo aktivnih
               nevladnih organizacij. V Evropi ima Slovenija, kot je bilo danes že rečeno, celo eno
               vodilnih vlog na področju invalidske politike. Vendar pa to ne pomeni, da ni moč
               storiti še več. Strinjamo se s predlagateljem, da je treba varstvo proti
               diskriminaciji pravno podrobneje urediti. V prid temu govori tudi zgled mnogih
               evropskih držav. Manj kot mesec dni nas loči od pristopa k Evropski uniji. Spopad s
               socialno izključenostjo predstavlja enega izmed strateških ciljev Evropske unije v
               prvem desetletju 21. stoletja. Evropska unija se zaveda pomembnosti vsesplošne
               osveščenosti glede diskriminatornih okoliščin, s katerimi se soočajo invalidi, ter
               teženj k njihovi vključenosti v vse sfere socialnega, ekonomskega, političnega in
               kulturnega življenja. Madridska deklaracija, dokument Evropske unije iz leta 2002, ki
               vsebuje vizijo delovanja Evropske unije tako na področju politike do invalidov,
               povzema vse svoje bistvo v tej kratki misli: "Nediskriminacija v povezavi s
               pozitivnimi ukrepi prinese socialno vključenost." Izpostaviti bi želel še en dokument
               Evropske unije, tako imenovano evropsko ustavo, ki prepoved diskriminacije zaradi
               invalidnosti vključuje kar na dveh mestih. Evropska unija je z dikcijo evropske
               ustave na tem področju naredila pomemben korak v prizadevanjih za uspešno socialno
               vključenost invalidnih oseb.</p>
               <p>V poslanski skupini Slovenske ljudske stranke podpiramo omogočanje enakih možnosti za
               invalide. Stališče ustavne komisije, ki se nanaša na spremembo oziroma dopolnitev 14.
               člena ustave, bomo podprli. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp126">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Levič bo predstavil stališče poslanske skupine Stranke mladih.
               Kolega Germič pa potem zaključil s predstavitvijo stališča poslanskega kluba
               Liberalne demokracije Slovenije. Najprej kolega Levič. Prosim.</p>
            </sp>
            <sp xml:id="SDZ3-Izredna-42-2004-04-07.sp127">

               <speaker>PETER LEVIČ:</speaker>

               <p>Hvala lepa. Slovenska država na vseh področjih slovensko zakonodajo harmonizira z
               evropskim pravom in tudi z ustavno pogodbo Evropske unije. Logično in razumljivo bi
               bilo slediti temu načelu tudi na področju ustavnih sprememb. Tudi nova ustavna
               pogodba Evropske unije kar v dveh nediskriminacijskih členih navaja invalidnost.
               Vendar to ni temeljni razlog, zakaj smo v Stranki mladih Slovenije podprli ta predlog
               za spremembo ustave, torej omembo invalidnosti v nediskriminacijskem členu. Povsod po
               svetu in tudi v Sloveniji se invalidi v vseh življenjskih obdobjih srečujejo z
               diskriminacijo na različnih področjih. Zelo ranljive skupine je potrebno posebej
               zaščititi, kar samo s področno zakonodajo, ki se z leti v Sloveniji počasi ureja, ni
               mogoče. Dobro urejeno področno zakonodajo pa lahko omogoča samo pravna podlaga ustave
               z nediskriminacijskim členom, ki mora po našem mnenju vsebovati tudi invalidnost kot
               razlog za nediskriminacijo.</p>
               <p>Mogoče se zdi, da invalidnost nikoli ni in ne more biti razlog za diskriminacijo, a
               prav vsak invalid vam lahko pove, da se je že kdaj ukvarjal ali bil obravnavan
               drugače od ostalih ljudi.</p>
               <p>Šele pred kratkim smo sprejeli zakon o znakovnem jeziku, ki omogoča gluhim in
               naglušnim osebam uporabo znakovnega jezika pri poslovanju z državnimi in občinskimi
               organi. Pred kratkim smo dopolnili zakon o zaščiti živali, ki dovoljuje psom,
               vodnikom slepih, vstop v javne prostore in še bi lahko naštevali.</p>
               <p>Te majhne in nepomembne novosti, ki so za normalnega človeka nekaj samoumevnega,
               lahko invalidu bistveno pripomorejo k lažjemu in boljšemu življenju. Invalidi sami
               nase prav gotovo ne gledajo kot na ljudi, potrebne posebne zaščite. Tako o njih
               mislimo samo ostali ljudje. Radi bi samo pogoje za polno in kvalitetno življenje, da
               bi bili obravnavani enako kot vsi ostali ljudje, da bi jim bile omogočene enake
               pravice in enake možnosti.</p>
               <p>V Stranki mladih Slovenije menimo, da dosedanji splošni nediskriminacijski člen v
               ustavi žal ni dovolj širok, kar kažejo tudi izkušnje v Evropski uniji, saj invalidi
               velikokrat potrebujejo posebne ukrepe, da lahko enakovredno sodelujejo pri
               uveljavljanju enakih možnosti. Takšna ustavna zaščita, ki je po našem mnenju osnovna
               civilizacijska norma, bi nas tudi uvrstila ob bok državam, ki so že poskrbele za tako
               zaščito invalidov: Nemčija, Finska, Kanada, Velika Britanija. Torej države, ki si jih
               tako radi jemljemo za vzgled.</p>
               <p>Zato bomo v Stranki mladih Slovenije spremembo 14. člena ustave podprli. Hvala
               lepa.</p>
            </sp>
            <sp xml:id="SDZ3-Izredna-42-2004-04-07.sp128">

               <speaker>PREDSEDNIK BORUT PAHOR:</speaker>

               <p>Kot rečeno, stališča poslanskih skupin bo sedaj s predstavitvijo stališča
               poslanskega kluba Liberalne demokracije sklenil kolega Germič, potem pa gremo na
               kratko razpravo. Prosim.</p>
            </sp>
            <sp xml:id="SDZ3-Izredna-42-2004-04-07.sp129">

               <speaker>LJUBO GERMIČ:</speaker>

               <p>Hvala gospod predsednik. Spoštovane kolegice in kolegi!</p>
               <p>Poslanski klub Liberalne demokracije Slovenije je že v okviru stališča, katerega je
               predstavil na 35. izredni seji državnega zbora, podprl predlog za spremembo 14. člena
               ustave Republike Slovenije, ki naj v člen o enakosti pred zakonom uvrsti pojem
               invalidnosti. Na podlagi predstavljenega stališča z dne 27. novembra 2003 in na
               podlagi razprave na ustavni komisiji, bomo podprli tudi predlog ustavne komisije, da
               državni zbor Republike Slovenije sprejme stališče, da se naj sprejme
               predlaganobesedilo spremembe 14. člena ustave.</p>
               <p>V poslanskem klubu Liberalne demokracije smo skrbno preučili tudi argumente strokovne
               skupine ustavne komisije, ki jih je le-ta pripravila za odločanje na 35. izredni seji
               državnega zbora, kakor tudi opredelitev do stališč poslanskih skupin za 14. sejo
               ustavne komisije. Pri tem želimo poudariti, da je naše mnenje podpore navedeni
               spremembi vezano tudi na odločitev državnega zbora, ki je na 35. izredni seji sprejel
               odločitev o začetku postopka za spremembo 14. člena ustave Republike Slovenije brez
               glasu proti. Pri tem bi želeli še enkrat povedati, da invalidi kot del prebivalstva,
               predstavljajo zelo raznoliko družbeno skupino, ki je lahko delno ali bistveno ovirana
               pri opravljanju vsakodnevnih obveznosti.</p>
               <p>Povprečni delež invalidov med prebivalstvom držav članic Evropske unije znaša 14%,
               pri čemer v povprečju velja, da je stopnja zaposlenosti med invalidi le 60% v
               primerjavi z neinvalidi. Dejstvo je torej, da so invalidi po svetu še vedno
               prikrajšani za osnovne človekovepravice, pogosto so izključeni iz družbenega
               življenja in diskriminirani. Pomen kakovostne integracije invalidov v družbo je z
               leti in razvojem dobival vedno večjo težo. Hkrati se je pojmovanje invalidnosti v
               minulih letih in desetletjih bistveno spreminjalo in s tem tudi koncept skrbi za
               invalide in njihovih vrednot. Imperativ demokratične družbe, pravne in socialne
               države je, da s svojimi določbami onemogoči diskriminacijo posameznika in družbeni
               skupini. Tudi iz teh razlogov razumemo vložen predlog, da se začne postopek za
               spremembo 14. člena ustave Republike Slovenije, s katero bi izrecno opredelili, da so
               v Sloveniji enake človekove pravice in temeljne svoboščine vsakomur zagotovoljene
               tudi na osnovi invalidnosti.</p>
               <p>Invalidi so posebej obravnavani tudi v mednarodnih aktih in dokumentih. Dokumenti
               združenih narodov, zlasti vseh šest konvencij o človekovih pravicah, vključujejo
               invalide, vendar so države, članice Združenih narodovo, kaj kmalu spoznale, da so
               splošni antidiskriminacijski predpisi, podobno kot naš splošni člen o deskriminaciji
               v 14. členu ustave, nezadostni za dejansko in učinkovito omogočanje enakih možnosti
               za invalide. Zato so tudi začele pripravljati konvencijo, s katero bodo zagotovile
               varstvo in promocijo človekovih pravic invalidov. V zvezi s tem je tudi evropski
               parlament sprejel resolucijo, s katero poziva članice Združenih narodov, da v bodočo
               konvencijo uvrstijo najmanj osem sklopov pravic invalidov in da uveljavi nadzorne
               mehanizme uveljavljanja le- teh. Tudi madridska deklaracija,ki je temeljno ogrodje za
               invalidsko politiko, je jasno določila, da bo načelo nediskriminacije samo skupaj s
               pozitivnim ukrepi šele imelo za posledico dejansko družbeno vključenost invalidov.
               Predlog za spremembo 14. člena ustave je v skladnosti z evropsko invalidsko politiko.
               Tako imenovani antidiskriminacijski člen amsterdamske pogodbe, iz leta 1999, ki
               vključuje pojem invalidnosti, omogoča Evropski uniji aktivno ukrepanje in dajanje
               pobud za boj proti diskriminaciji tudi v primeru invalidnosti. Ta členpredstavlja
               pravno osnovno za antidiskriminacijske predpise Evropske unije, hkrati pa je s tem
               invalidnost vedno bolj celovito in temeljito vključena v pomembnejše splošne pobude
               Evropske unije.</p>
               <p>Vrsta evropskih držav je sledila intenzivnejši evropski invalidski politiki, saj so v
               člene o enakosti pred zakonom svojih ustav vključevale pojem invalidnosti. Pri tem
               gre poudariti, da ni šlo za uravnavanje pravic invalidov, temveč za uveljavljanje
               popolnega civilizacijskega načela nediskriminacije. Tudi Republika Slovenija mora
               imeti to pred očmi. Glede na to, da je z dokaj dobrimi, pozitivnimi ukrepi invalidske
               politike in s sprejemom zakona o invalidskih organizacijah primerljiva z
               najrazvitejšimi evropskimi državami, bi morala poskrbeti tudi za zadovoljivo varstvo
               pred diskriminacijo, zlasti ker gre za njen civilizacijski ugled. Dodaten razlog za
               podporo spremembi slovenske ustave je dejstvo, da osnutek pogodbe o ustavi za Evropo,
               z belo listino o temeljnih pravicah Evropske unije, pod naslovom Enakost, v členu z
               nazivom Nediskriminacjia, prepoveduje tudi diskriminacijo na podlagi invalidnosti,
               kar je povsem identično predlogu za spremembo 14. člena slovenske ustave.</p>
               <p>Leto 2003 je bilo obeleženo kot leto invalidov, predvsem z namenom opozorila, da so
               na deklarativni ravni pravice in nediskriminacija invalidov sicer zagotovljena,
               dejanske razmere pa so povsem drugačne. Zato menimo, da je prav, da se Slovenija
               pridruži evropskim ustavnim trendom in s tem pokaže, da resnično podpira enake
               možnosti invalidov. Kljubpomislekom, ki jih imamo v poslanskem klubu LDS, da ne gre
               za nujno spremembo ustave in da je cilj predlagane spremembe v celoti dosegljiv že z
               ustrezno interpretacijo sedanjih ustavnih določb, bomo podprli stališče ustavne
               komisije, da se sprejme predlagano besedilo spremembe 14. člena ustave. Hvala lepa.
           </p>
            </sp>
            <sp xml:id="SDZ3-Izredna-42-2004-04-07.sp130">

               <speaker>PREDSEDNIK BORUT PAHOR:</speaker>

               <p>Hvala lepa. Z vašim nastopom smo sklenili predstavitev stališč poslanskih skupin.
               Sedaj gremo na kratko razpravo. Večine kolegov, ki so na mojem seznamu, ni v dvorani,
               tistim, ki so, pa bom dal besedo. Najprej kolegica Sonja Areh Lavrič, želite besedo?
               Prosim.</p>
            </sp>
            <sp xml:id="SDZ3-Izredna-42-2004-04-07.sp131">

               <speaker>SONJA AREH LAVRIČ:</speaker>

               <p>Hvala lepa, gospod predsednik. Spoštovani! Človekove pravice so v prvi vrsti pravni
               instrument za varstvo temeljnih človekovih vrednot, s katerimi se najpogosteje
               izpostavljajo svoboda, dostojanstvo in predvsem enakost. V poslanski skupini
               Slovenske nacionalne stranke pričakujemo od državnega zbora, da bo podprl predlagani
               predlog za spremembo ustave, kjer bi neposredno izpostavili tudi pravice invalidov in
               tudi na ta način zagotovili enakost človekovih pravic in temeljnih svoboščin.</p>
               <p>Pobudo za sprejem spremembe 14. člena ustave so podale nacionalne invalidske
               organizacije, soglasno jo je podprl tudi svet invalidskih organizacij, po zadnjem
               študijskem obisku predstavnikov slovenskih invalidskih organizacij v Bruslju pa tudi
               evropski invalidski forum. V Slovenski nacionalni stranki ne zavračamo možnosti, da
               invalidi dosežejo v družbi enake pravice kot ostali ljudje in tako enakopravno
               sodelujejo v vsakodnevnem življenju in s tem prevzamejo nase vse pravice in
               obveznosti, iz katerih izhajajo. Slovenija bi s tako ustavno spremembo postala ena
               vodilnih držav na področju invalidnosti. Prav tako pa sledi skladnosti s prihodnjo
               evropsko ustavo, ki bo vsebovala bolj zavezujoča napotila glede nediskriminacije na
               podlagi invalidnosti. In prav je, da Slovenija zasleduje evropske cilje tudi na tem
               področju. V poslanski skupini ocenjujemo, da je smiselno, ne glede na generalno
               normo, ki v omenjenem členu ustave pravi, da so enake človekove pravice in temeljne
               svoboščine zagotovljene vsem, torej tudi invalidom, da ustvarimo takšne ustanovne
               podlage in ukrepe, s katerimi bi izrecno narekovali enakopravno sodelovanje in
               obravnavanje invalidov v vseh sferah življenja. Kljub splošni ustavni prepovedi
               diskriminacije se namreč dogaja, da so invalidi hote ali nehote v določenih
               situacijah diskriminirani. Zato predlagani spremembi, da se v ustavo izrecno
               vključijo tudi invalidi, ne nasprotujemo. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp132">

               <speaker>PREDSEDNIK BORUT PAHOR:</speaker>

               <p>Hvala lepa. Kolega dr. Brejc.</p>
            </sp>
            <sp xml:id="SDZ3-Izredna-42-2004-04-07.sp133">

               <speaker>DR. MIHA BREJC:</speaker>

               <p>Hvala lepa, gospod predsednik. No, to je eno od ustavnih določil, za katerega lahko
               s precejšnjo mero gotovosti rečemo, da bo deležno vse splošne podpore v tem državnem
               zboru, kar ni ravno pogosto. Mene veseli, da je tako. Tudi sam podpiram to spremembo.
               Razumem sicer po eni strani pravno stroko, ki meni, da je to posebno omenjanje
               invalidnosti pravzaprav nepomembno, ker je tako ali tako že vključeno v siceršnje
               določbe ustave. Ampak saj ni tako zelo važno, ali je res to pravno lahko, kako naj
               rečem, sporno. Važno je, da mi skupaj ugotavljamo, da je to potrebno narediti, da to
               moramo narediti zato, da bi nekako tudi sami dali večjo težo problemom invalidov in
               da bi tudi sami pokazali, da je v slovenskem prostoru potrebno tudi nekaj več storiti
               za to področje.</p>
               <p>Ko se tolikokrat omenja Evropa, zlasti ko govorimo o pravicah, tudi o dolžnostih, naj
               še jaz rečem nekaj besed o bodoči evropski ustavni pogodbi, ker sem pač sam pri njej
               sodeloval.</p>
               <p>Invalidnost ni omenjena dvakrat, večkrat, trikrat, recimo. Jaz sem sodeloval v
               skupini za komplementarne pristojnosti in tam se je tudi razvila debata o teh
               vprašanjih, koliko sploh lahko Evropska unija v zvezi z invalidnostjo naredi oziroma
               ukrene. Tu je v poglavju o nediskriminaciji in državljanstvu, kjer gre za vprašanje
               že danes omenjenih zadev, smo v ustavni pogodbi zapisali, citiram del te določbe
               člena 3/8, "Brez poseganja v druge določbe ustave in v mejah pristojnosti Unije po
               ustavi lahko svet ministrov z evropskimi zakoni ali okvirnimi evropskimi zakoni
               sprejme potrebne ukrepe za boj proti diskriminaciji na podlagi spola, rase,
               narodnosti, vere, invalidnosti." Se pravi, več kot očitno je, da bo ta določba, ki jo
               vsebuje ustavna pogodba, doživela tudi neko konkretnoobliko, bodisi v okviru
               evropskih zakonov ali pa okvirnih evropskih zakonov. Se pravi, če mi vstavljamo v
               našo ustavo nek dodatek v tem 14. členu, ravnamo prav.</p>
               <p>Bi pa želel reči še to, da smo tudi v tej skupini potem dodali še en člen, člen 2/26,
               sicer v poglavju Enakosti, ki govori o vključevanju invalidov in ki se glasi takole:
               "Unija priznava in spoštuje pravice invalidov do ukrepov za zagotavljanje njihove
               samostojnosti, socialne in poklicne integracije ter sodelovanje življenjske
               skupnosti." Se pravi,več kot dovolj razlogov za to, da vsi skupaj ugotovimo, da
               pravzaprav nas določeni pomisleki slovenske pravne stroke ne morejo ovirati v tem, da
               sklenemo tako, kot se danes tudi izražamo. Podobno je tudi v odboru Evropskega
               parlamenta, ki skrbi za področje zaposlovanja in socialnih zadev, tu sva oba s
               kolegom Germičem člana in lahko seveda oba tudi potrdiva, da je interes tega odbora
               za področje invalidov nedvomno izkazan v številnih gradivih, ki jih ta odbor
               pripravlja oziroma sprejema.</p>
               <p>Pa še nekaj bi na koncu želel reči. Veseli me ta enotnost, ko govorimo o ustavni
               določbi, še bolj pa me bo veselila enotnost takrat, ko bo šlo za konkretne zadeve, za
               konkretne primere, ki se tičejo invalidov, najsi bo to s spremembe davčnih stopenj za
               višjo stopnjo zahtev ko gre za zakon o graditvi objektov, ko gre za področje
               zaposlovanja, ko gre za delovnopravna vprašanja. Zelo hitro se poenotimo na načelni
               ravni, kar je seveda zelo pomembno, mene pa bi veselilo, da bi takšno enotnost
               dosegli tudi takrat, ko bi govorili o konkretnih vprašanjih, ki invalide zadevajo.
               Hvala lepa.</p>
            </sp>
            <sp xml:id="SDZ3-Izredna-42-2004-04-07.sp134">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega dr. Brejc. Kolega Levič, želite še enkrat besedo? Ne.
               Kolegica Ana Marija Tisovic, prosim, imate besedo.</p>
            </sp>
            <sp xml:id="SDZ3-Izredna-42-2004-04-07.sp135">

               <speaker>ANA MARIJA TISOVIC:</speaker>

               <p>Hvala lepa za besedo. Dovolite mi, da najprej povem, da nisem največji pristaš
               sprememb v ustavi. Vendar zdaj, ko je sprememba prišla, bom podprla to spremembo v
               14. členu, to pa zaradi tega, da se še enkrat poudari invalidnost. Mnenja sem, da je
               naša ustava sicer že invalidom zagotovila svoje mesto, vendar mislim, da to ne bo
               škodovalo.</p>
               <p>Dovolite mi pa, da povem svoje mnenje kar se tiče drugih stvari. Veliko važnejše je,
               kako bo naša družba sprejela invalide in kako jim bo dovolila vključevanja v družbene
               procese, tako da se bodo aktivno vključevali v družbo po svojih zmožnostih in močeh.
               Zato menim, da bi bilo treba še posebno pozornost posvetiti vsem tem zakonom in
               odredbam, ki jim omogočajo aktivnejše vključevanje v družbo. Upam, da bomo tu našli
               tudi skupen jezik in podprlipotem zakon o vključevanju invalidov v delovne
               organizacije in v druge družbene dejavnosti. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp136">

               <speaker>PREDSEDNIK BORUT PAHOR:</speaker>

               <p>Hvala lepa. Želite še enkrat besedo, kolega Cukjati? <stage>(Ne.)</stage> Kolegica Sonja Areh, še
               enkrat? <stage>(Ne.)</stage> Kolega Jakič.</p>
            </sp>
            <sp xml:id="SDZ3-Izredna-42-2004-04-07.sp137">

               <speaker>ROMAN JAKIČ:</speaker>

               <p>Predsednik, hvala za besedo. Tudi sam z veseljem poslušam kolegice in kolege,
               predstavnike poslanskih skupin, ki bodo podprli spremembo oziroma napotilo k
               spremembi ustave, ki bo na nek način izjemoma vključila tudi besedo "invalidnost" v
               14. členu ustave, ki govori o enakosti pred zakonom. Z veseljem sem prebiral tudi
               pisma, ki so prišla na naš naslov s strani invalidskih organizacij, predvsem pa
               evropskega invalidskega foruma, ki poudarja dejstvo, da bo Slovenija naredila zelo
               pozitiven korak z navajanjem invalidnosti v 14. členu svoje ustave, kar bo za njih
               pomenilo tudi orientacijo za podobno spremembo zakonodaje v drugih državah Evropske
               unije. Kolega Ljubo Germič je govoril o tem, ravno tako dr. Brejc, o načrtih oziroma
               o novi evropski ustavi in seveda s spremembo 14. člena naše ustave bi lahko prišli do
               kompatibilnosti v tem delu. Podobno, kot je svet invalidskih organizacij v Sloveniji
               zapisal, je tudi mene presenetilo ločeno mnenje dr. Igličarja, ki pravi <stage>(citiram)</stage>, da
               "sprememba ni potrebna, saj jepodročje enakosti človekovih pravic ne glede na
               invalidnost v ustavi že zadosti urejeno. Tudi argument, da bo to področje urejala
               nova evropska ustava in bi zato morala to tudi naša ustava, ne drži, saj ureja to
               področje že 52. člen ustave." <stage>(Konec citata)</stage> Popolnoma se strinjam s svetom
               invalidskih organizacij Slovenije, ki pravijo, da je ta trditev strokovno povsem
               zgrešena, kajti 52. člen slovenske ustave ne obravnava področja človekovih pravic,
               ampak komaj zadovoljivo obravnava socialne pravice s področja invalidskega varstva.
               In kot pravijo nadalje, to stališče izvajamo iz standardov nove evropske ustave, v
               kateri se izrecno ločijo socialne pravice invalidov od njihovih človekovih pravic,
               med katerimi je posebej poudarjena nediskriminacija na podlagi invalidnosti. Se
               pravi, šele dopolnitev 14. člena z invalidnostjo bistveno dopolni tudi vsebinski
               pomen 52. člena in mu daje relevanten smisel.</p>
               <p>Naj zaključim s tem, da me veseli, da bomo, kot kaže, zelo enotni; s to spremembo
               ustave bo Slovenija storila pomemben korak k zagotavljanju, da invalidnost, kot
               skupina državljanov in državljank, predvsem pa, da vsak invalid kot posameznik ne bo
               več diskriminiran v svojem vsakdanjem življenju. Hvala.</p>
            </sp>
            <sp xml:id="SDZ3-Izredna-42-2004-04-07.sp138">

               <speaker>PREDSEDNIK BORUT PAHOR:</speaker>

               <p>Hvala lepa. Z vašim nastopom bi lahko razpravo zaključili, drugih prijavljenih ni.
               Kolega mag. Drobnič me je sicer prej prosil, če mu lahko dam besedo, in mu jo tudi
               dajem, če ne bo predolg. Prosim, mag. Drobnič.</p>
            </sp>
            <sp xml:id="SDZ3-Izredna-42-2004-04-07.sp139">

               <speaker>MAG. JANEZ DROBNIČ:</speaker>

               <p>Hvala lepa za besedo, za pozornost oziroma da ste mi dali besedo, ker sem v terminu,
               ki je bil, nekoliko zamudil zaradi drugih obveznosti. Torej, umestitev tega 14. člena
               oziroma spremembo tega člena je treba vzeti v okviru okoliščin, ki se odvijajo v naši
               družbi. No, na načelni ravni mislim, da je ta diskriminacija preprečena tudi na
               osnovi normativne določbe že sedanje v 14. členu, zato ta dodatna ni tako pomembna.
               Treba je opozoriti ob tem na možnost in potrebo po dopolnitvi 52. člena ustave, za
               katerega pa ni bilo prave pobude. Vendar tudi, če tega ne bomo imeli, imamo v nekem
               smislu osnovno, da pa lahko na drugih področjih uredimo, predvsem na predpisih, ki
               pomenijo izvršitev oziroma uresničitev ustavnega načela, prvič, enakosti oziroma
               prepovedi diskriminacije in na drugi strani pozitivnih ukrepov za zagotovitev
               enakosti - tiste končne, o katerih sem govoril - pri vključevanju v družbo.</p>
               <p>Kako lahko pričakujemo ureditev tega oziroma uresničitev ustavnega načela enakosti,
               ko sedanja izvršna oblast ukinja informacijske pisarne, ki so velikega pomena za
               izvajanje poklicnega usposabljanja, priprave na zaposlitev in še marsičesa? Kako naj
               zagotovimo enakost, če od tistih učnih delavnic in učnih podjetij živi samo ena v
               Sloveniji, ker ni ustrezne pripravljenosti s strani izvršne veje oblasti, da bi to
               zagotavljala? Kako naj zagotovimo, če je praktično nekaj tisoč oseb, invalidov
               izločenih iz aktivne evidence brezposelnih in se jih ne vključuje v aktivno politiko
               zaposlovanja, v pripravo na zaposlitev zato, da bi prišli do enakih možnosti na trgu
               dela? Žal imamo že prek 20.000 brezposelnih invalidov, to je konkretno vprašanje
               enakosti. Predpisi za invalidska podjetja - dobim pismo, kjer mi potožijo, da so
               invalidska podjetja izločena iz javnih razpisov, da bi lahko delala, dobila posel in
               s tem zagotovila tudi zaposlitve za invalide. Izločili so jih - spet izvršna oblast.
               Ne vem, na osnovi katerih kriterijev. Ali zato, ker jim že obstoječe oziroma ostali
               zakoni dajejo zadosti možnosti, da delajo na trgu? Seveda, to ni res. Ali pa to, da
               se samo 5% delovnih invalidov vključi v poklicno rehabilitacijo. Poklicna
               rehabilitacija za vsakega invalida je vitalnega pomena za ponovno vključitev v delo.
               Vsakemu bi morali zagotoviti vključitev v vsaj en program poklicne rehabilitacije, ne
               pa, da se jih od letno, ne vem, opredeljenih invalidov nekaj več kot tisoč, da se jih
               vključi nekaj desetin. To so vprašanja enakosti, spoštovane kolegice in kolegi. To so
               resnično vprašanja enakosti. In kot vidite, sama ustavna določba ne bo pripomogla k
               zagotovitvi enakosti, zato je treba imeti voljo, treba je imeti znanje, prepričanje
               in prizadevanje, da se v izvršilnih predpisih zagotovi in da se zagotovi tudi na
               terenu. Z vsemi temi institucijami, pisarnami, servisi, ki zagotovijo to pomoč, da
               pride do zaposlitve, da pride do ustrezne vključitve tudi v ostale segmente
               življenja. In dokler tega ne bo, bo tudi razprava v državnem zboru neproduktivna.</p>
               <p>Kot sem že povedal, veliko bolje bi bilo, če bi namesto široke razprave v zvezi s 14.
               členom opravili razpravo oziroma nadaljevanje razprave, nadaljevanje branja zakona -
               kako ste že rekli vi, poklicna rehabilitacija in zaposlovanje invalidov. Naš zakon se
               je glasil drugače, o pospeševanju zaposlovanja invalidov. Mislim, da je operativno
               mnogo primernejši naslov, in bi to naredili. Ampak, če bo ta ustavna določba koga
               spodbudila k zdravemu razmišljanju, morda tudi te ministre v tem preostalem času, ki
               ga imajo še na razpolago, bo dobrodošlo, če pa ne, je pa resnično izguba časa. Hvala
               lepa.</p>
            </sp>
            <sp xml:id="SDZ3-Izredna-42-2004-04-07.sp140">

               <speaker>PREDSEDNIK BORUT PAHOR:</speaker>

               <p>Sedaj bom zaključil razpravo o predlogu za začetek postopka za spremembo ustave z
               osnutkom ustavnega zakona,  EPA 390-III . Ob 16 uri in 20 minut bomo prešli na glasovanje
               zbora. - še enkrat opozarjam - , potem pa danes sklenili delo, omogočili, da se
               pripravi dvorana za svečano sejo. Na klop stedobili v skladu z dogovorom na komisiji,
               ki je dajala predloge za obeležitev našega vstopa v Nato in EU ter je to potrdil
               kolegij s priložnostnimi značkami. Te značke dobijo poslanke in poslanci državnega
               zbora, ostali udeleženi, vabljeni danes. Prosim, vzemite jih. Po koncu današnje seje
               pa bomo poskrbeli, da se materiali umaknejo z vaših miz, če menite, da je kaj
               nujnega, kaj pomembnega, prosim, poskrbite za to že prej. Hvala lepa.</p>
               <p><stage>(Seja je bila prekinjena ob 15.31 uri in se je nadaljevala ob 16.18 uri.)</stage></p>
            </sp>
            <sp xml:id="SDZ3-Izredna-42-2004-04-07.sp141">

               <speaker>PREDSEDNIK BORUT PAHOR:</speaker>

               <p>Nadaljevali bomo današnje delo. Preden ga bomo prekinili, najprej bomo odločili o
               točkah, ki so bile včeraj na dnevnem redu, potem o teh, ki so bile danes. Pojasnil
               bom, zakaj je šlo včeraj. Mislim, da ni nobenih problemov in da lahko državni zbor
               nadaljuje.</p>
               <p>Predlagam, da nadaljujemo tam, kjer smo včeraj končali. Ali vas lahko prosim za
               pozornost? Mislim, da je bilo kar prav, najbolje, da smo včeraj sejo prekinili, da
               smo lahko danes na kolegiju, pa tudi sicer, lahko pogledali, od kod nesporazum včeraj
               pri odločanju. Pokazalo se je, da je nesporazum tičal v tem, da je bilo v Poročevalcu
               objavljeno v ednini "stališče" v vseh gradivih pa "stališča". Jaz sem seveda vodil
               razpravo, tako kot so bila tudi gradiva na mizi, z uporabo množine, tudi pojasnil pri
               vseh glasovanjih, da bomo glasovali o stališčih, prvem, drugem, tretjem. Tudi če
               pogledate amandma poslanske skupine SDS, je imel predlog k stališčem. Mislim, da
               državni zbor pri nobenem od odločaj ni bil zaveden. Tako bi lahko sedaj odločali še o
               tretjem stališču. Ugotovili pa smo seveda, da razen za eno od stališč ni bilo
               potrebne večine. To bo seveda morala ustavna komisija pri svojem nadaljnjem delu
               upoštevati. Dejstvo je, če še enkrat rečem, da smo daleč od potrebne večine za
               sprejem ustavnega zakona. Vsekakor je potrebno zanj 60 in več glasov, teh pa niti
               približno ni bilo pri včerajšnjem glasovanju. Tako smo sedaj prekinili odločanje o
               tretjem stališču, še o njem moramo odločiti in potem iti nanaslednja pri naslednjih
               točkah dnevnega reda.</p>
               <p>Smo torej pri tretjem stališču. Prosim, kolega Cukjati.</p>
            </sp>
            <sp xml:id="SDZ3-Izredna-42-2004-04-07.sp142">

               <speaker>FRANCE CUKJATI:</speaker>

               <p>Tukaj bi dodal še eno proceduralno pobudo in sicer, v nekaterih nadaljnjih EPA je
               prav tako v gradivu, v delovnem gradivu navedeno več stališč pod isto EPO, pod isto
               temo. Če bomo posamezna poglavja tega stališča sprejemali ločeno, se lahko zgodi, da
               bo en člen sprejet, drugi ne bo - vsebina je pa vsekakor odvisna, povezana v eno
               celoto. In prosimo, kljub temu da je delovno gradivo tako, bi rekel konfuzno v tem
               smislu, da vendar v nadaljevanju vsako EPO posebej kot eno stališče dajete na
               glasovanje.</p>
            </sp>
            <sp xml:id="SDZ3-Izredna-42-2004-04-07.sp143">

               <speaker>PREDSEDNIK BORUT PAHOR:</speaker>

               <p>Samo kolega Cukjati, jaz sem se seveda tega problema zavedal, tudi v strokovni
               službi. Ni mogoče drugače, kot da glasujemo seveda o enem, drugem, tretjem ločeno,
               seveda pa državni zbor tvega, če bi enega izglasovali, drugega pa ne, da pride do
               nekonsistentnosti, ki jo mora pri nadaljnjem delu pred zadnjo odločilofazo
               ustavnorevizijskega postopka upoštevati ustavna komisija. To se nam je že
               zgodilo.</p>
               <p>Gremo torej na glasovanje, bomo pa previdni. In danes, ko bom vodil glasovanje, ga
               bom vodil zelo počasi, še bolj počasi kot včeraj, tako da bo sleherni hip jasno, o
               čem glasujemo, vnaprej povedal, katere odločitve pri posamezni točki bomo imeli, in
               če bo kakšno vprašanje, ga bomo razčistili pred tem. Sedaj torej glasujemo o tretjem
               stališču ustavne komisije v celoti pri <title>5. točki dnevnega reda, EPA 702-III</title> . Glasujemo.</p>
               <p>70 navzočih, 45 za in 21 proti.</p>
               <p><stage>(Za je glasovalo 45.)</stage> <stage>(Proti 21.)</stage></p>
               <p>Tudi to stališče ni dobilo potrebne večine. To bo pač upoštevala ustavna komisija
               pri svojem delu. Ta hip je nemogoče napovedati, kako bo odločala.</p>
               <p>Gremo naprej na prekinjeno 1. točko dnevnega reda - to je predlog za začetek postopka
               za spremembo ustave z osnutkom ustavnega zakona 
                     EPA 365 /III.Popoln mir v dvorani. Smo pri odločanju... Prosim? To
               je prav mogoče, samo roka bi morala biti dvignjena v času... Ne, ne. Ne, ne. Ne, ne,
               ne! To pa poznate moje zelo konsistentno stališče, če je roka dvignjena, je treba
               tudi predsedujočega opozoriti. Mir v dvorani.</p>
               <p>Nadaljujemo s <title>prekinjeno 1. točko dnevnega reda - to je z obravnavo predloga za
                  začetek postopka za spremembo ustave z osnutkom ustavnega zakona EPA 365 /III.</title> Vodil ga bom, torej prešli bomo na odločanje o
               vloženem amandmaju na stališče ustavne komisije, ki ga bomo vodili na podlagi
               pregleda amandmaja z dne 6.4. Ali imate vsi ta dokument pred seboj? Ali vemo, o čem
               odločamo? Poslanska skupina SDS je vložila amandma. Poslanska skupina SDS je vložila
               amandma, o katerem bomo odločali. Ali je jasno? Gre za 
                     EPA 365 /III, enakopravnost žensk. Smo sredi postopka za spremembo
               ustave in .../Oglašanje iz klopi./... Če bo amandma sprejet, nadomešča stališče
               ustavne komisije. Ga bom prebral, da ne bo nesporazumov: "Predlagano besedilo
               spremembe 44. člena ustave, naj se oblikuje kot novi četrti odstavek 43. člena
               ustave, pri čemer se črta beseda 'lahko' in na koncu stavka doda 'ter pri
               vključevanju v izobraževanje za posamezne poklicne smeri'. "Želi kdo obrazložiti glas
               pred odločanjem o amandmaju? Nihče. Da! Prosim, kolegica Širca. Samo malo višje
               dvignite roke, pa bom lažje opazil vaše... Prosim, izvolite.</p>
            </sp>
            <sp xml:id="SDZ3-Izredna-42-2004-04-07.sp144">

               <speaker>MAJDA ŠIRCA:</speaker>

               <p>Hvala lepa. V kolikor bi se ta amandma izglasoval, kot že rečeno včeraj, v
               spoštovanju vseh intenc, ki stojijo za njim, da bi se smisel posebnih ukrepov lahko
               razširil tudi na druga področja, ne zgolj na vprašanje volilne pravice, opozarjam, da
               bi se zgodila huda nekonsistentnost, kajti širitev pojma možnosti, kot jo predlaga
               poslanska skupina oziroma dr. France Cukjati, je umeščena v člen, ki govori o volilni
               pravic. To se pravi v 43. člen. In 43. člen govori o tem, da je volilna pravica
               splošna in enaka in da vsak državljan, ki je dopolnil 18 let, ima pravico voliti in
               biti voljen. Problem bi nastal zagotovo zelo velik, v kolikor bi dopolnitev, da se k
               volilni pravici da tudi možnost, da se posebni ukrepi lahko uporabijo tudi pri
               vključevanju v izobraževanje za posamezne poklicne smeri, so povsem na drugem polju,
               so na polju izobraževanja in usmerjanja, kar pomeni, da izven konteksta tega člena.
               In še enkrat rečem, razumem intenco predlagatelja, absolutno se tudi z njo strinjam,
               v praksi so tudi tukaj težave, ampak vendar ni mogoče umestiti tega dopolnila v 43.
               člen. Hvala.</p>
            </sp>
            <sp xml:id="SDZ3-Izredna-42-2004-04-07.sp145">

               <speaker>PREDSEDNIK BORUT PAHOR:</speaker>

               <p>Ali želi še kdo obrazložiti glas? Mag. Potrata prosim.</p>
            </sp>
            <sp xml:id="SDZ3-Izredna-42-2004-04-07.sp146">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Amandmaja, o katerem govorimo, ne bom podprla.
               Dva temeljna razloga za to obstajata: prvi je ta, da 43. člen govori o volilni
               pravici; drugi del amandmaja, tisti končni, pa govori o vključevanju v izobraževanje
               za posamezne poklicne smeri. To je na videz formalen razlog. Obstaja pa še drugi, ki
               je po moje bistvenejši; gre pa za to, da se ženske v proces izobraževanja vključujejo
               docela enakopravno in ne opažamo neenakih možnosti za vključevanje žensk in moških v
               proces izobraževanja. Če je kakšen poklic, in zaradi tega pred tem tudi zlasti študij
               na fakultetah, pafeminiziran, pa to zagotovo sodi v tiste čase, preden je bila
               vpeljana v srednje izobraževanje matura in nove možnosti ali zahteve za vpis, kar je
               to pravzaprav bistveni razlog za tak predlog, ker ga poznam iz nekaterih obravnav na
               odboru za kulturo, šolstvo, mladino, znanost in šport. Govorimo o enakih možnostih za
               voljene funkcije, ne o enakih možnosti za vključevanje v izobraževanje. Hvala.</p>
            </sp>
            <sp xml:id="SDZ3-Izredna-42-2004-04-07.sp147">

               <speaker>PREDSEDNIK BORUT PAHOR:</speaker>

               <p>Kolega Cukjati.</p>
            </sp>
            <sp xml:id="SDZ3-Izredna-42-2004-04-07.sp148">

               <speaker>FRANCE CUKJATI:</speaker>

               <p>Hvala za besedo. Očitno moram še enkrat obrazložiti naš amandma, ker mnogih ni bilo
               takrat v državnem zboru. Namreč, mi smo pred dvema letoma oziroma leta 2002 sprejeli
               zakon o enakih možnosti žensk in moških in tam notri je v 1. členu, že v 1. členu v
               prvem odstavku zapisano naslednje: "S tem zakonom se določajo skupni temelji za
               izboljšanje položaja žensk in ustvarjanje enakih možnosti žensk in moških na
               političnem, ekonomskem, socialnem, vzgojno- izobraževalnem" - in tako dalje -
               "področju". Vsekakor, če je priprava na volitve, kandidiranje, vstop v politično
               okolje, v politični svet, kjer seveda prihaja do možnosti odločanja in kjer je treba
               zagotoviti neke določene mehanizme, s katerimi bomo zagotovili tudi ženske kvote,
               potem je treba z isto pozornostjo tudi omogočiti pluralnost pri vstopu v poklicni
               svet na visokošolski študij, kajti to je pa drugo področje odločanja in drugo
               področje, kjer se kreira življenje. In zaradi tega, kot imajo po nekod po svetu to
               urejeno, smo predlagali, da se to dopolni in celostno obravnava. Samo to je bilo
               vprašanje. Seveda če tega amandmaja ne boste podprli, se ne bo svet podrl. In tudi če
               osnovni predlog, ki je tukaj za spremembo ustave, se ne bo svet podrl, niti Slovenija
               ne, kajti to po našem mnenju niso tako usodne spremembe.</p>
            </sp>
            <sp xml:id="SDZ3-Izredna-42-2004-04-07.sp149">

               <speaker>PREDSEDNIK BORUT PAHOR:</speaker>

               <p>Vidim, da nihče več ne želi obrazložiti glasu, tako lahko prehajamo na glasovanje.
               Vidim, da spet ni dovolj velike pozornosti. Smo pred glasovanjem o amandmaju
               poslanske skupine SDS. Glasujemo.</p>
               <p>70 navzočih, 22 za, 43 proti.</p>
               <p><stage>(Za je glasovalo 22.)</stage> <stage>(Prosti 43.)</stage></p>
               <p>Ni dobil potrebne večine.</p>
               <p>Ker amandma ni sprejet, odločamo o stališču ustavne komisije. Želi kdo obrazložiti
               glas o stališču ustavne komisije? Stališče ustavne komisije se glasi: "Predlagano
               besedilo spremembe 44. člena ustave naj se oblikuje kot novi četrti odstavek 43.
               člena ustave, pri čemer se črta beseda lahko. "Prosim, magistra Potrata. Berem zato,
               da ne bi bilo nesporazumov. Prosim.</p>
            </sp>
            <sp xml:id="SDZ3-Izredna-42-2004-04-07.sp150">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. To stališče ustavne komisije bom podprla, ker
               sodim, da to stališče izraža tisto, kar je Združena lista socialnih demokratov v
               desetletnih prizadevanjih nenehno dokazovala in si prizadevala prepričati, da je
               treba vendar sprejeti nekatere pozitivne ukrepe za zagotavljanje enakih možnosti.
               Spomnim naj samo na imena nekaterih izmed predlagateljev podobnih ukrepov, spomnim
               naj na Leva Krefta, na Matejo Kožuh Novak, na Cirila Ribičiča in na številne poskuse,
               ki so nekateri od njih, ne pa vsi v državnem zboru dobili soglasje, še večkrat pa
               Združena lista socialnih demokratov s svojimi prizadevanji za določitev pozitivnih
               ukrepov ni bila uslišana.</p>
               <p>Sedanji primer pa je vendar rezultat širokega konsenza nevladnih organizacij in
               političnih strank in upam, da se obetajo za kandidiranje žensk boljši časi. Hvala.
           </p>
            </sp>
            <sp xml:id="SDZ3-Izredna-42-2004-04-07.sp151">

               <speaker>PREDSEDNIK BORUT PAHOR:</speaker>

               <p>Še kdo želi obrazložiti glas? Nihče.</p>
               <p>Odločamo o stališču ustavne komisije pri EPI365/3. Glasujemo. Smo sredi glasovanja,
               mir v dvorani!</p>
               <p>73 navzočih, 70 za in nihče proti.</p>
               <p><stage>(Za je glasovalo 70.)</stage> <stage>(Nihče proti.)</stage></p>
               <p>To stališče je bilo sprejeto. Na podlagi tega stališča bo ustavna komisija za eno
               naslednjih sej pripravila predlog ustavnega zakona. Ta točka je zaključena.</p>
               <p>Smo pri <title>prekinjeni 6. točki dnevnega reda - pri obravnavi predloga za začetek
                  postopka za spremembo ustave Republike Slovenije z osnutkom ustavnega zakona - EPA703 /III.</title> Spet je preveč nereda, prosim!</p>
               <p>Prehajamo na odločanje o vloženem amandmaju poslanske skupine Slovenske demokratske
               stranke, ki predlaga zboru, da sprejme amandma kot stališče k osnutku ustavnega
               zakona. To stališče imate na dokumentu, označenem pod številko 6. Ali ga moram
               prebrati? <stage>(Da.)</stage> Prav. "Ustavna komisija naj pri oblikovanju predloga ustavnega zakona
               upošteva naslednja izhodišča:</p>
               <p>1. stališče: Predlagano besedilo spremembe 130. člena ustave naj se črta, predlagano
               besedilo prvega odstavka 129. in drugega odstavka 132. člena naj se uskladi z
               navedeno spremembo;</p>
               <p>2. stališče: Ustavna komisija naj pri oblikovanju predloga spremembe 131. člena
               upošteva načelo, da naj se število članov sodnega sveta ne povečuje. V predlaganem
               besedilu drugega odstavka 131. člena pa se v prvem stavku beseda 'šest' nadomesti s
               'pet', beseda 'sedem' pa s 'štiri'. V zadnjem stavku predlaganega besedila drugega
               odstavka 131. člena se beseda 'izberejo' zamenja z besedo 'izvolijo', člen pa se na
               koncu dopolni z naslednjim stavkom: "Predsednik vrhovnega sodišča in minister za
               pravosodje ne moreta biti izvoljena za predsednika sodnega sveta;</p>
               <p>3. stališče: V 132. členu se v zadnjem stavku besedi 'predsednik republike' nadomesti
               z besedama 'državni zbor';</p>
               <p>4. stališče: Predlagano besedilo spremembe 134. člena ustave naj se črta."</p>
               <p>Sedaj bomo odločali o tem kot o enem stališču. Želi kdo obrazložiti glas? <stage>(Ne želi.)</stage></p>
               <p>Sedaj bomo z eno odločitvijo odločali o predlogu poslanske skupine Slovenske
               demokratske stranke. Glasujemo. 74 navzočih, 21 za in 47 proti.</p>
               <p><stage>(Za je glasovalo 21.)</stage> <stage>(Proti 47.)</stage></p>
               <p>Ugotavljam, da tudi tu odločitve nismo sprejeli in ustavna komisija bo morala
               proučiti, kako naprej.</p>
               <p>Smo pri odločitvah današnjega dne. Pri <title>4. točki</title> imamo obravnavo <title>predloga za začetek postopka za spremembo ustave Republike Slovenije z osnutkom ustavnega
                  zakona <stage>( EPA 700 /III)</stage>.</title>
               </p>
               <p>Prehajamo na odločanje o vloženih amandmajih na stališča ustavne komisije, ki ga bom
               vodil na podlagi pregleda amandmajev z dne 7.4.2004. Ali imate, prosim, pred seboj
               pregled vloženih amandmajev k stališčem ustavne komisije? To je na eni strani, gre za
               referendum.</p>
               <p>Naj povem, kako bomo odločali. Najprej bomo glasovali o prvem amandmaju poslanske
               skupine SLS k 1. stališču. Potem bomo glasovali o amandmaju poslanske skupine SDS k
               1. stališču. Če bo amandma sprejet, postane amandma poslanske skupine SLS, ki je
               naslednji, brezpredmeten. Če bo ta amandma zavrnjen, bomo glasovali o amandmaju
               poslanske skupine SLS k prvemu stališču in četrtič bomo glasovali o amandmaju
               poslanskega kluba LDS ter poslanskih skupin ZLSD in DeSUS k prvemu stališču, potem
               bomo šli na odločanje o stališčih, o prvem, o drugem in s tem zaključili točko
               dnevnega reda.</p>
               <p>Najprej bomo glasovali o amandmajih, šel bom počasi. Prosim, da imate pregled pred
               seboj. Glasujemo o prvem amandmaju poslanske skupine SLS k prvemu stališču. Prosim,
               kolega Rokavec.</p>
            </sp>
            <sp xml:id="SDZ3-Izredna-42-2004-04-07.sp152">

               <speaker>FRANCI ROKAVEC:</speaker>

               <p>Hvala za besedo. Namreč, tako kot je besedilo zapisano v prvem odstavku, sledi
               kumulativno navajanje pobudnikov za razpis referenduma. Namreč, tako kot je zapisano,
               govori besedilo sledeče, da najmanj 40.000 volivcev in državnega sveta lahko da
               pobudo za razpis naknadnega zakonodajnega referenduma. Gre verjetno za redakcijsko
               napako, kar se je ugotovilo že potem v postopku po sprejemanju pač odločitve
               državnega zbora, da se prične postopek. Zato predlagamo, da se besedica "in"
               nadomesti z besedico "ali". S tem pa bi seveda odpravili kakršnokoli nejasnost pri
               interpretaciji te določbe. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp153">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti glas? Ali moram prebrati besedilo? Ne. Potem bomo glasovali
               o prvem amandmaju poslanske skupine SLS k prvemu stališču. Glasujemo! Mir v dvorani!
               75 navzočih, 74 za, nihče proti.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Glasujemo o amandmaju poslanske skupine SDS k 1. členu. V kolikor bo amandma sprejet
               bo postal naslednji amandma poslanske skupine SLS brezpredmeten. Je glede tega kakšen
               ugovor? Ne. Obrazložitev glasu, kolega Cukjati.</p>
            </sp>
            <sp xml:id="SDZ3-Izredna-42-2004-04-07.sp154">

               <speaker>FRANCE CUKJATI:</speaker>

               <p>Hvala. Tukaj gre za ta famozni odstavek, ki napoveduje nesluteno širitev tistih
               vsebin, ki nikakor ne bodo nikoli več mogle biti predmet referendumskega odločanja.
               To se pravi, da se odpira vrata na stežaj še večjemu izigravanju, kot smo ga doživeli
               pri zadnjih referendumih, kjer se ob samo eni določbi, in sicer glede protiustavnosti
               tako zelo pravzaprav na nek način širila ta prepoved oziroma so se nekako razbohotile
               težnje, da se ja zaustavi referendumsko pobudo.</p>
               <p>Menimo, da to nikakor ne sodi v ustavo, tako trdo omejevanje oziroma odpiranje
               možnosti za tako omejevanje, predvsem zaradi tega, ker pri nas še zdaleč nimamo take
               politične kulture, da bi lahko to urejali s spoštovanjem do 3. člena ustave, ki
               govori, da ima pri nas oblast ljudstvo. In če že omejujemo referendumsko vsebino, je
               trebato delati zelo spoštljivo in pa zelo zadržano do te določbe in pa seveda
               spoštljivo do ljudstva.</p>
            </sp>
            <sp xml:id="SDZ3-Izredna-42-2004-04-07.sp155">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti glas? Kolega Rokavec. Kolega Potrč.</p>
            </sp>
            <sp xml:id="SDZ3-Izredna-42-2004-04-07.sp156">

               <speaker>FRANCI ROKAVEC:</speaker>

               <p>Hvala za besedo. No ta amandma je dejansko identičen amandmaju poslanske skupine
               SLS, vendar ta dejansko opredeljuje celo prvo stališče. Gre pa predvsem za vprašanje,
               ali naj se v drugem odstavku tega prvega stališča sprejme besedilo, da se pri
               referendumskem vprašanju tudi oblikujejo določila, o katerih zakonih in pod kakšnimi
               pogoji ni mogoče razpisati naknadnega zakonodajnega referenduma. Namreč, že obstoječa
               ureditev jasno določa, da o morebitni protiustavnosti referendumskega vprašanja
               odloča ustavno sodišče. Tako v poslanski skupini Slovenske ljudske stranke menimo, da
               ni nikakršnih vprašanj v zvezi s tem, da bi vključevali tudi to določilo v stališče
               za predmet spremembe 90. člena ustave. Poleg tega pa je treba poudariti še nekaj.
               Večina dosedanjih referendumov, naknadnih ali pa predhodnih, je bila povezana s
               finančnimi posledicami. In bi bilo neodgovorno, da bi državni zbor omejeval odločanje
               volivk in volivcev o zakonu, ki ga je že sprejel ta državni zbor, seveda se tiče tudi
               finančnih posledic. Hvala lepa.</p>
            </sp>
            <sp xml:id="SDZ3-Izredna-42-2004-04-07.sp157">

               <speaker>PREDSEDNIK BORUT PAHOR:</speaker>

               <p>Kolega Potrč.</p>
            </sp>
            <sp xml:id="SDZ3-Izredna-42-2004-04-07.sp158">

               <speaker>MIRAN POTRČ:</speaker>

               <p>Hvala lepa. Zakon o referendumu in ljudski in iniciativi je v originalnem besedilu
               imel določbo, da ni mogoče razpisati referenduma, kadar gre za vprašanje
               uresničevanja človekovih pravic, za ratifikacijo meddržavnih pogodb in kadar gre za
               davčno zakonodajo. Nikoli ni določal, da nobena materialna obveznost ne more biti
               vsebina referendumov, kar je popolno napihovanje in netočno. Vse evropske ureditve,
               ki poznajo obvezujoč referendum, imajo možnost omejevanja z zakonom, o katerih
               vprašanjih se referendum ne razpisuje. Zakon bo sprejeman z dvotretjinsko večino. Ob
               interesu vseh poslank in poslancev in ob 90% udeležbi to pomeni enako večino, kot
               bomo odločali o njem s spremembo ustave.</p>
               <p>Sprejem sedanjega predloga v stališčih ustavne komisije pomeni samo možnost, da bi
               eventualno, ko bomo dopolnjevali zakon, lahko izjemoma kakšen primer iz možnosti
               odločanja o referendumu izključili. Mislim, da je prav to možnost odpreti in zaradi
               tega ne bom podprl predloga amandmaja, kakor ga je predlagala Slovenska demokratska
               stranka, pa tudi ne Slovenska ljudska stranka, ker gre za enako vsebino. Hvala.</p>
            </sp>
            <sp xml:id="SDZ3-Izredna-42-2004-04-07.sp159">

               <speaker>PREDSEDNIK BORUT PAHOR:</speaker>

               <p>Čeprav je, mislim, da so kolega Rokavec, kolega Cukjati, kolega Potrč omenili, da
               gre za približno enako besedilo, bomo odločali ločeno. Da ne bo nesporazumov. Najprej
               bomo odločali o amandmaju poslanske skupine SDS k 1. členu. Glasujemo. 74 navzočih,
               23 za, 46 proti.</p>
               <p><stage>(Za je glasovalo 23.)</stage> <stage>(Proti 46.)</stage></p>
               <p>Ni bil sprejet.</p>
               <p>Zdaj lahko odločimo o amandmaju poslanske skupine SLS k prvemu stališču. Podobno
               besedilo, vendar ne povsem enako. Želi še kdo obrazložiti glas? Lahko odločimo.
               Prosim. Glasujemo o drugem amandmaju poslanske skupine SLS k prvemu stališču. 73
               navzočih, 26 za, 46 proti.</p>
               <p><stage>(Za je glasovalo 26.)</stage> <stage>(Proti 46.)</stage></p>
               <p>Ni sprejet.</p>
               <p>In zdaj še zadnji amandma. Amandma poslanskega kluba LDS, poslanskih skupin ZLSD in
               DeSUS k prvemu stališču. Želi kdo obrazložiti glas? Kolega Cukjati.</p>
            </sp>
            <sp xml:id="SDZ3-Izredna-42-2004-04-07.sp160">

               <speaker>FRANCE CUKJATI:</speaker>

               <p>Hvala za besedo. Seveda, z zavrnitvijo našega prejšnjega amandmaja mi seveda ne bomo
               sprememb teh ustavnih sprememb podprli. Je pa zelo zanimiv tudi ta amandma, ki je
               tukaj naveden, in sicer, da se bo zahtevala določena udeležba na referendumu, če bomo
               sploh hoteli, da bo referendum veljaven. V kakšno zagato se lahko taka politika, tak
               pristop pripelje, seveda, lahko ugotovimo tudi, da recimo, v Črni gori in v Srbiji,
               so kar nekaj časa porabili, ker so se zapletli v slepo ulico, ker niso nikoli dosegli
               določene kvote volivcev.</p>
               <p>Vse manj je udeležbe na voliščih, tudi po Evropi, tega se Evropa zaveda, zaradi tega
               takih kvot ne določa ne za referendum ne za volitve. Tudi tam, kjer jih imajo,
               razmišljajo o tem, da bi jih odpravili. Naj še povem primer, v drugem krogu volitev
               za županjo mesta Ljubljane, je bila Vika Potočnik izvoljena s približno 9% udeležbo
               na volišču, pa nihče ni legitimitete take izvolitve zavračal. Menim, da je to
               neokusen primer in neokusen poskus, kako zopet dodatno referendum otežiti,
               onemogočiti in čim bolj zavreti. Jaz razumem, da je nekaterim referendum seveda trn v
               peti, pa bi ga radi, če že ne izdrli, pa vsaj zmanjšali na minimum.</p>
            </sp>
            <sp xml:id="SDZ3-Izredna-42-2004-04-07.sp161">

               <speaker>PREDSEDNIK BORUT PAHOR:</speaker>

               <p>Kdo je naslednji za obrazložitev glasu? Nihče.</p>
               <p>Glasujemo o amandmaju poslanskega kluba LDS ter poslanskih skupin ZLSD in DeSUS k
               prvemu stališču. Odločamo. Smo sredi glasovanja. 71 navzočih, 48 za, 22 proti.</p>
               <p><stage>(Za je glasovalo 48.)</stage> <stage>(Proti 22.)</stage></p>
               <p>Amandma je sprejet. Odločamo o stališčih. Glasujemo o 1. stališču. Želi kdo
               obrazložiti glas? Gre za stališče ustavne komisije. Nihče ne želi obrazložiti glasu.</p>
               <p>Prehajamo na odločanje o 1. stališču ustavne komisije. Glasujemo. 74 navzočih, 50
               za, 23 proti.</p>
               <p><stage>(Za je glasovalo 50.)</stage> <stage>(Proti 23.)</stage></p>
               <p>Ugotavljam, da je 1. stališče sprejeto.</p>
               <p>Glasujemo o 2. stališču ustavne komisije. Želi kdo obrazložiti glas? <stage>(Nihče.)</stage></p>
               <p>Odločamo o 2. stališču ustavne komisije. 73 navzočih, 47 za, 22 proti.</p>
               <p><stage>(Za je glasovalo 47.)</stage> <stage>(Proti 22.)</stage></p>
               <p>Ugotavljam, da je 2. stališče sprejeto.</p>
               <p>Na podlagi sprejetih stališč bo ustavna komisija za eno naslednjih sej zbora
               pripravila predlog ustavnega zakona. Točka je zaključena.</p>
               <p>Sedaj še zadnja odločitev današnjega dne, <title>prekinjena 2. točka dnevnega reda - obravnava predloga za začetek postopka za spremembo ustave
                  Republike Slovenije z osnutkom ustavnega zakona <stage>( EPA 390 /III)</stage>.</title>
               </p>
               <p>Imamo stališče ustavne komisije. Želi kdo obrazložiti glas? Prosim, kolega
               Brenčič.</p>
            </sp>
            <sp xml:id="SDZ3-Izredna-42-2004-04-07.sp162">

               <speaker>STANISLAV BRENČIČ:</speaker>

               <p>Hvala lepa. Stališče bom sicer podprl, vendar pa, tako kot sem že na ustavni komisiji
               rekel, opozarjam na naslednje. Sedaj zapisani 14. člen veljavne ustave deluje
               nevtralno in ima kot takšen svojo moč, ki jo bomo lahko s takim načinom spreminjanja
               tako nevtralne vsebine načeli. Samo upam, da se ne bo po tem vzoru nadaljevalo naprej
               spreminjanje ustave, ker bomo prišli končno do tega, da bomo ugotovili, da so bili
               tudi tvorci - ti pravni strokovnjaki, ki so to ustavo pisali - kolikor toliko
               sposobni in odgovorni strokovnjaki; ne le strokovnjaki tisti, ki zdaj pišejo podporo
               spremembam te ustave. Seveda bom potem podprl tudi ustavni zakon.</p>
            </sp>
            <sp xml:id="SDZ3-Izredna-42-2004-04-07.sp163">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti glas? <stage>(Nihče.)</stage></p>
               <p>Odločamo o stališču ustavne komisije k osnutku ustavnega zakona <stage>(
                     EPA 390 /III)</stage>. To je zadnje glasovanje današnjega dne. Glasujemo.
               70 navzočih, 67 za, nihče proti.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Na podlagi sprejetega stališča bo ustavna komisija za eno naslednjih sej zbora
               pripravila predlog ustavnega zakona.</p>
               <p>S tem zaključujem to točko dnevnega reda in prekinjam sejo, ki se bo nadaljevala
               jutri. Vas pa prav vljudno prosim, če vse stvari, ki so bolj pomembne od ostalih
               gradiv, vzamete s seboj v pisarne; kar bo ostalo na mizi, bodo tehnične službe do
               jutri spravile in potem ponovno postavile na klop. Prosim, če lahko odnesete vsa
               relevantna gradiva. Hvala! <title><stage>(SEJA JE BILA PREKINJENA 7. APRILA 2004 OB 16.53 URI.)</stage></title>
               </p>
            </sp>
         </div>
      </body>
   </text>
</TEI>
