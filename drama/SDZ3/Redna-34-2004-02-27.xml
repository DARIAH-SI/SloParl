<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-34-2004-02-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|5E53591AE4378703C1256E5300337FE9</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=5E53591AE4378703C1256E5300337FE9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-34-2004-02-27.DZ" n="34">
               <name>Redna</name>
               <date when="2004-02-27"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-34-2004-02-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 34. seje</stage>
            <stage type="date">(27. februar 2004)</stage>
            <stage type="chairman">Sejo je vodila Borut Pahor, predsednik državnega zbora.</stage>
            <stage type="time">Seja se je pričela ob 10.01 uri.</stage>


            <sp xml:id="SDZ3-Redna-34-2004-02-27.sp1">

               <speaker>PREDSEDNIK BORUT PAHOR:</speaker>

               <p>To je zadnji dan v okviru 34. seje državnega zbora. Danes bomo imeli razprave in
               odločitev konsekutivno, se pravi eno za drugo in prosim, da imate to pred očmi.
               Glasovali bomo torej sproti. Samo hipec. Ja, ob 16.15 uri bomo prešli na glasovanja,
               potem pa bomo glasovali konsekutivno. Tako bomo torej ob 10 uri zdaj začeli s
               predlogom resolucije o nacionalnem programu za kulturo, ob 13.30 uri o nacionalnem
               programu na področju drog in prešli ob 16.15 uri na glasovanja, potem nas čaka pa kar
               veliko točk dnevnega reda, pri katerih bo torej sprotno odločanje o predlogih.</p>
               <p>Najprej vas obveščam, katere kolegice in kolegi so zaradi drugih obveznosti zadržani
               in se nadaljevanja te seje danes ne morejo udeležiti. To so kolegi Čebulj, Fabijan,
               Gračner, Horvat, Kangler, Kebrič, Kopušar, po 12. uri kolega Kremžar, po 13. uri
               kolegica Pozsonceva, odsotna bosta tudi kolega Levič in Maršič.</p>
               <p>Prehajamo na <title>17. TOČKO DNEVNEGA REDA, TO JE NA OBRAVNAVO PREDLOGA RESOLUCIJE O
                  NACIONALNEM PROGRAMU ZA KULTURO.</title> Predlog resolucije je v obravnavo zboru
               predložila vlada. Z nami je ministrica za kulturo, ki jo vabim, da državnemu zboru
               dodatno obrazloži predlog te resolucije. Prosim, gospa ministrica, imate besedo.</p>
            </sp>
            <sp xml:id="SDZ3-Redna-34-2004-02-27.sp2">

               <speaker>ANDREJA RIHTER:</speaker>

               <p>Lepo pozdravljeni. Hvala lepa, gospod predsednik. Spoštovane poslanke, spoštovani
               poslanci! Pred nami je končno dejanje sprejemanja nacionalnega programa za kulturo.
               Znano vam je, da smo v času njegovega oblikovanja vanj vložili veliko truda, veliko
               strokovnega znanja, veliko tudi medresornega dogovarjanja in izvedli vrsto javnih
               razprav, ki so potekale na različnih ravneh. Vse to smo na ministrstvu za kulturo
               počeli z namenom, da pridemo do takšnega strateškega dokumenta, ki bo temeljil na kar
               najširšem strokovnem konsenzu. Upam si trditi, da nam je glede na kompleksnost
               področja kulture to v največji možni meri tudi uspelo. V to me prepričuje tudi zadnja
               javna predstavitev mnenj o predlogu resolucije v parlamentu. Tako kot vse prejšnje
               javne razprave o predlogu nacionalnega programa za kulturo je bila tudi ta
               predstavitev zelo kakovostna, plodna, temeljita, vsekakor pa konstruktivna. Z vidika
               celote dokumenta, njegove strukture, metodologije in splošnih prioritet je dokument
               kot celota doživel nedvoumno potrditev. O potrebnosti, celo nepogrešljivosti tega
               prvega strateškega dokumenta na področju kulture, ki ga dobivamo tik pred
               integriranjem v Evropsko unijo, ne dvomi domala nihče. Širok konsenz o drugačnem
               pristopu k področju kulture je bil dosežen tudi na medresorski, vladni ravni.
               Nacionalni program za kulturo ni načrt dela ministrstva za kulturo, temveč je vladni
               dokument, ki zavezuje vse vladne resorje in kulturo spreminja v vladno kategorijo.</p>
               <p>Tretjič, razprava o predlogu resolucije o nacionalnem programu za kulturo na
               parlamentarnem odboru za šolstvo, kulturo in šport je dokazala, da vsi člani odbora
               brez glasu proti podpirajo sprejem resolucije kot celote. To me navdaja s
               pričakovanjem, da bo nacionalni program za kulturo poleg strokovnega konsenza deležen
               tudi najširšega političnega konsenza, ki je seveda ključen z vidika njegovega
               uresničevanja pa tudi dejavnega spremljanja in evalviranja njegovih vsakoletnih
               učinkov, saj mora vlada parlamentu vsako leto predložiti izčrpno poročilo o izvajanju
               nacionalnega programa za kulturo.</p>
               <p>Vlada se je opredelila do amandmajev, ki ste jih pred parlamentarno razpravo vložili
               poslanci. Vlada soglaša s tremi amandmaji, ki opredeljujejo kazalce na posameznih
               ciljih, ki so bili v besedilo vneseni na podlagi sprejetja amandmajev odbora za
               kulturo. Vlada se zavzema za ustanovitev obeh predlaganih proračunskih skladov. Vlada
               se je v obrazložitvah podrobno opredelila, zakaj ne soglaša z oblikovanjem novega
               podpoglavja v uvodu, saj je prepričana, da so načela kulturne politike ustrezno in
               sistematično razdelana v predgovoru, v uvodu in splošnih prioritetah kulturne
               politike. Izhodišča nacionalnega programa je vseskozi temeljilo na vodilu, da morajo
               biti vsebine tiste, ki zahtevajo institucijo, in ne obratno. Zato vlada ne soglaša z
               ustanavljanjem novih institucij, temveč z nacionalnim programom definira vsebinske
               prioritete na posameznih področjih kulture. Šele te pa bodo podlaga za oblikovanje
               tudi novih institucionalnih ureditev.</p>
               <p>Nacionalni program za kulturo tudi ne more predvideti prihodnjega zakona o
               financiranju občin. Zato vlada ne soglaša z amandmajem, ki se nanaša na zagotovitev
               zadostne finančne podpore javnim službam v občinah, ki prejemajo finančno izravnavo.</p>
               <p>Spoštovane poslanke, poslanci! Kot ministrica za kulturo in predstavnica vlade
               odgovorno zatrjujem, da je predlagani program uresničljiv in da je po mojem trdnem
               prepričanju ta strateški dokument ustrezna podlaga za razvoj slovenske kulture.
               Zavedam se, da bo ne le njegovo sprejemanje, temveč tudi njegovo uresničevanje
               zahtevalo odgovorno delovanje vlade in tudi zakonodajne oblasti. Slovenska kultura si
               takšno odgovorno skrb zasluži ne le zaradi svoje preteklosti, temveč v prvi vrsti
               zaradi svoje prihodnosti in svoje konstitutivne vpetosti v vse pore družbe. Hvala
               lepa.</p>
            </sp>
            <sp xml:id="SDZ3-Redna-34-2004-02-27.sp3">

               <speaker>PREDSEDNIK BORUT PAHOR:</speaker>

               <p>Hvala lepa, gospa ministrica za dodatno obrazložitev predloga resolucije.</p>
               <p>Sedaj bomo slišali poročilo odbora za kulturo, šolstvo, mladino, znanost in šport,
               ki je pristojno delovno telo. Prosim predsednika odbora, kolega Mogeta, da to
               poročilo predstavi.</p>
               <p>Imate besedo, gospod predsednik odbora.</p>
            </sp>
            <sp xml:id="SDZ3-Redna-34-2004-02-27.sp4">

               <speaker>RUDOLF MOGE:</speaker>

               <p>Spoštovani gospod predsednik, ministrica s svojo ekipo, spoštovane kolegice in
               kolegi, prav lep dopoldanski pozdrav! Odbor za kulturo, šolstvo, mladino znanost in
               šport se je na dveh sejah ukvarjal z nacionalnim programom za kulturo. Na 28. seji so
               poslanke in poslanci kritično ocenili program in hoteli vedeti nekatere rešitve, ki
               niso bile dane, zato smo sprejeli sklep, da se na to temo organizira javna razprava,
               zato se je na to temo sprejel sklep, kjer smo organizirali javno razpravo o
               nacionalnem kulturnem programu. Moram povedati, da je ta javna razprava presegla vsa
               pričakovanja, saj se je je udeležilo 112 udeležencev in od tega je bilo kar 35
               razpravljavcev. Vsi ti razpravljavci, ki so bili tudi iz vrst poslancev in
               zainteresirane javnosti, so nacionalni kulturni program po dolgem in počez
               prečesali.</p>
               <p>Posebna pozornost je veljala ohranjanju slovenskega jezika in želji, da bi
               ministrstvo za kulturo bilo tisti vladni resor, ki bi najbolj skrbel v državotvorni
               ureditvi za to, da bi to področje bilo ustrezno zaščiteno. Tudi o knjigi je bilo
               dosti besed in posebej je tukaj izpostavljena skrb, da knjiga ni le komercialno
               blago, ampak je knjiga tudi narodno bogastvo, ki ga je treba posebej tudi v
               nacionalnem programu zaščititi. Tudi mediji in avdiovizualna kultura kot nekaj
               svežega v kulturi so bili deležni velike pozornosti, in sicer bile so debate, da bi
               Slovenija nujno potrebovala dnevnik, ki bo na področju družboslovja, kulture in
               politike sposoben objektivnih informacij in korektnih vrednostnih ocen. Dandanes so
               te ocene s področja kulture od dnevnika do dnevnika tako različne, da neke objektivne
               informacije človek, ki je bil na določenih kulturnih dogodkih, pač ne more pridobiti.
               Tudi varstvo kulturne dediščine je bilo pod drobnogledom, in sicer je izniknila
               ideja, da se načrtuje ustanovitev muzeja sodobne umetnosti.</p>
               <p>Posebej bi poudaril, da so se pa te javne predstavitve mnenj udeležili tudi
               predstavniki narodnih skupnosti, romske skupnosti, druge manjšinske etnične skupnosti
               in priseljenci. Zveza kulturnih društev konstitutivnih narodov in narodnosti razpadle
               SFRJ v Republiki Sloveniji ne pristaja na bilateralna reševanja njihovih kulturnih
               odredb med Republiko Slovenijo in novo nastalimi državami nekdanje Jugoslavije, zato
               so predlagali, da se v resolucijo zapiše, da Slovenija nima celovitega sistema
               narodnostnomanjšinske zaščite, ki ga je mogoče vzpostaviti v nekaj korakih. Potrebno
               je ustanoviti samostojne zavode, kjer se bo lahko razvijala in izvajala
               institucionalna kultura italijanske in madžarske narodnosti in kjer jelahko narodna
               skupnost samostojna ustanoviteljica. Zelo svež veter je pa prinesel v to razpravo
               predstavnik Romov, Zveza Romov Slovenije namreč ocenjuje, da se je njihov položaj
               bistveno izboljšal po letu 1990 ter da so zadovoljni s pomočjo države pri izvedbi
               njihovih programov na področju kulture.</p>
               <p>Na podlagi poročila, ki je bilo pripravljeno, potem tudi na 29. seji, ko smo
               obravnavali te stvari, ni bilo dosti pripomb. Ukvarjali smo se kot splošno razpravo z
               resolucijo v kulturi ter z nekaterimi amandmaji, ki jih imate vi napisane v poročilu
               in jaz vam ne bi težil s tem, ker verjamem, da ste si vse te stvari prebrali.</p>
               <p>Kot je že ministrica povedala, je odbor brez glasu proti in brez nasprotovanja, kar
               je tudi velo povsod na javni predstavitvi mnenj, bil za to, da se tak nacionalni
               kulturni program sprejme. Spoštovane kolegice in kolegi, danes tukaj ni zastav, ni
               niti šopka cvetja, vendar mi prvič, odkar imamo svojo državo, sprejemamo nacionalni
               kulturni program. Zato ne bom govoril preveč kritičnih misli obkoncu. Vendar bi rad
               rekel, trikrat po petsto let, odkar so naši ljudje prišli sem in takrat, ko nismo
               imeli nobenega politika, nobene vojske, nobenega kapitala, ko je začel Trubar pisati
               katekizem, ko je Linhart začel s svojimi lučmi in tako naprej, Prešerna pa Cankarja,
               je bila kultura tista, ki je bila konstitutivni del naroda. In mislim, da je danes to
               nekaj svečanega in da bo, kar ne dvomim, sprejetje tega nacionalnega kulturnega
               programa pomagalo, da bo tudi ministrstvo za šolstvo, mestna občina Ljubljana uspela
               urediti svoje nesoglasje in začela graditi akademije, da bo mesto Ljubljana
               ministrstvu za kulturo našla prostor, kamor bomo uvrstili nacionalno knjižnico, vam,
               gospod predsednik, če mi dovolite pa še dve minuti, pa iskrena hvala za to, da
               stepodpirali kulturno dejavnost v državnem zboru. Imeli smo enajst predstavitev,
               skoraj na vseh ste bili zraven, da ste tudi danes prevzeli vodenje tega zbora. Prosil
               bi vas pa še, če vam lahko na srce ob tem položim, da izboljšate te kulturne
               prireditve, kijih vodite in govorite ali pa vaši podpredsedniki v državnem zboru. In
               če boste našli še to trohico, da boste strokovnim službam naročili, naj popravijo in
               uglasijo klavir v preddverju. Hvala lepa.</p>
            </sp>
            <sp xml:id="SDZ3-Redna-34-2004-02-27.sp5">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik odbora za kulturo. Sedaj bomo slišali predstavitve
               stališč poslanskih skupin. Po vrsti bodo dobili besedo kolegica Tisovic, kolega Bevk,
               Čeligoj, Pozsonceva, kolega Podobnik, Cukjati, Levič in Barovič. Najprej ima besedo
               kolegica Ana Marija Tisovic. Predstavila bo stališče poslanske skupine Nove
               Slovenije. Prosim, imate besedo, kolegica Tisovic.</p>
            </sp>
            <sp xml:id="SDZ3-Redna-34-2004-02-27.sp6">

               <speaker>MARIJA ANA TISOVIC:</speaker>

               <p>Hvala za besedo, gospod predsednik. Pozdravljena gospa ministrica s sodelavci,
               kolegice in kolegi!</p>
               <p>Pred nami je resolucija o nacionalnem programu za kulturo. Glede na to, da še nismo
               sprejeli samega nacionalnega programa za kulturo, je pravzaprav nujno, da v tem
               sklicu državnega zbora sprejmemo vsaj resolucijo. Verjamem, da je bilo s strani
               ministrstva za kulturo v pripravo resolucije vloženega veliko dela, vendar smo se
               kljub temu v poslanski skupini Nove Slovenije podprli zahtevo Slovenske demokratske
               stranke, da se o dokumentu opravi še javna predstavitev. Menimo, da je bila uspešna,
               dobro obiskana in tudi število razpravljalcev je bilo veliko, kar je prav gotovo
               doprineslo k izboljšanju vsebine resolucije.</p>
               <p>Tudi na osnovi precejšnjega števila amandmajev posameznih poslancev ali poslanskih
               skupin in številnih amandmajev, ki jih je oblikovalo matično delovno telo, smo prišli
               do boljšega dopolnjenega predloga resolucije o nacionalnem programu za kulturo. V
               poslanski skupini Nova Slovenija posebej poudarjamo, kako potrebno je, da ima
               slovenski jezik svoje mesto v tej resoluciji. Slovenščina bo postala po vstopu v EU
               eden od njenih uradnih jezikov. Zato so še toliko bolj potrebni ukrepi za ohranjanje
               in razvoj slovenskega jezika. Upamo, da bo kmalu sprejet tudi zakon o javni rabi
               slovenščine, kar je po mnenju naše poslanske skupine tudi potrebno. Kultura je
               dobrina, ki mora biti dosegljiva vsakomur v takšni ali drugačni obliki. Zato je še
               posebno pomembno, da je dostopnost do kulturnih dobrin omogočena tudi tistim s tanjšo
               denarnico in tudi tako v mestnih središčih kot na podeželju. Potrebno je imeti več
               kulturnih središč, ne samo v Ljubljani. Predvsem pa so potrebna takšna središča na
               tistih območjih, kjer živijo zamejski Slovenci. Tako bomo lahko tudi njim približali
               domače kulturne dobrine.</p>
               <p>Zavzemamo se tudi za ustrezen poudarek in podporo tako tradicionalnim kot modernim
               trendom. Velik problem ob sprejemanju te resolucije, pa so prav gotovo finance. Tudi
               v poslanski skupini Nove Slovenije namreč ugotavljamo, da je v državnem proračunu
               vsako leto zagotovljenega manj denarja za kulturo. Našasamobitnost v Evropski uniji
               je predvsem odvisna od nas samih, od naših zmožnosti, to je od dinamike,
               prepoznavnosti in vizije, ki jo bomo imeli mi sami. Evropa nas pri tem ne bo ovirala,
               potrebno pa bo, da bomo na prizorišču evropskega sodelovanja zanimivi in sodobni
               partnerji. To bo tudi veliko bolj okrepilo našo prepoznavnost v EU, in ne samo naši
               nacionalni simboli, pa naj bodo takšni ali drugačni.</p>
               <p>Glede na to, da so naši vrhunski umetniki, institucije in zavodi bolj slabo finančno
               podprti, nas v Novi Sloveniji skrbi, da bo to lahko resna ovira za suvereno
               konkuriranje na bruseljskih razpisih, kjer bi lahko naša finančna sredstva
               oplemenitili še z denarjem iz Evrope. Tudi to bi morali upoštevati pri zagotavljanju
               sredstev za izvajanje nacionalnega programa za kulturo.</p>
               <p>Sicer pa poslanska skupina Nove Slovenije ne bo nasprotovala vloženim amandmajem in
               bo podprla dopolnjeni predlog resolucije nacionalnega programa za kulturo. Hvala.
           </p>
            </sp>
            <sp xml:id="SDZ3-Redna-34-2004-02-27.sp7">

               <speaker>PREDSEDNIK BORUT PAHOR:</speaker>

               <p>Hvala lepa kolegici Mariji Ani Tisovic. Sedaj ima besedo kolega Samo Bevk, ki bo
               predstavil stališče poslanske skupine Združene liste socialnih demokratov. Prosim,
               kolega Bevk, imate besedo.</p>
            </sp>
            <sp xml:id="SDZ3-Redna-34-2004-02-27.sp8">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Poslanska skupina Združene liste
               socialnih demokratov bo podprla predlog resolucije o nacionalnem programu za kulturo
               2004-2007.</p>
               <p>Pred nami je strateški dokument, ki opredeljuje najpomembnejše kulturnopolitične
               cilje, prednostne naloge in ukrepe za razvoj slovenske kulture za naslednja štiri
               leta. Že na začetku naj opozorim, da tega dokumenta ne moremo primerjati s predlogom
               nacionalnega kulturnega programa, ki ga je leta 2000 pripravil danes, žal, že pokojni
               minister Rudi Šeligo, kajti predlog, ki ga imamo danes na mizi, ima drugačno zakonsko
               podlago. Podlaga za sprejem resolucije o nacionalnem programu za kulturo je novi
               krovni zakon o uresničevanju javnega interesa za kulturo, ki smo ga v državnem zboru
               sprejeli konec leta 2002. Vlada je predlog programa poslala v parlamentarno proceduro
               oktobra lani. Zamuda pri obravnavi je tudi zaradi objektivnih razlogov nastala
               predvsem v državnem zboru. Nekaj pa je k temu prispevala tudi javna predstavitev
               mnenj, ki smo jo opravili januarja letos, toda bila je nadvse dobrodošla.</p>
               <p>Naj povem, da je značilnost obeh dokumentov, tako krovnega zakona kot tudi
               nacionalnega programa, obsežna in temeljito opravljena javna razprava tako v stroki
               kot tudi v zainteresirani javnosti. Samo na javni predstavitvi mnenj pred mesecem dni
               je bilo prisotnih 112 udeležencev, 35 izmed njih pa je prispevalo svoje poglede na
               strateški dokument slovenske kulturne politike za naslednja štiri leta. V celoti
               gledano je bil dokument s strani večine razpravljavcev deležen pohvalnih besed, nekaj
               pa je bilo tudi očitkov in nestrinjanja. Konec koncev je program skupaj z nekaterimi
               amandmaji potrdil tudi matični odbor za kulturo.</p>
               <p>V poslanski skupini Združene liste socialnih demokratov mislimo, da je ta dokument
               zrel za sprejem, skupaj z amandmaji, ki jih vlada podpira, med katerimi je tudi
               dopolnilo, ki bo utrdilo položaj slovenske izvirne in prevodne leposlovne ter
               humanistične ustvarjalnosti, za kar se je v javni razpravi še posebej zavzemalo
               društvo slovenskih pisateljev.</p>
               <p>Dokument, ki ga obravnavamo, ima še eno značilnost. Njegov finančni okvir je za
               polovico tega obdobja, za leti 2004 in 2005, že sprejet. Žal nam kljub temu, da je
               vlada dokument sprejela lanskega oktobra, ni uspelo nacionalni program obravnavati in
               sprejeti sočasno s proračuni za leti 2004 in 2005. Letos je tako v državnem proračunu
               za področje kulture zagotovljenih 32 milijard in 500 milijonov tolarjev, za prihodnje
               leto pa 33,6 milijarde tolarjev. Za dve leti uresničevanja resolucije, torej za
               polovico obdobja imamo zagotovljena sredstva v taki višini, kot jih je državni zbor
               konec lanskega leta že sprejel.</p>
               <p>Ugotovljeno je, da delež sredstev za kulturo v državnem proračunu v zadnjih nekaj
               letih pada. Če pogledamo, je bil največji delež v državnem proračunu za kulturo
               namenjen za časa ministra Sergija Peljhana leta 1995, ko je obsegal 2,5% državnega
               proračuna. Manjši kot lansko leto pa je bil samo še leta 1999, kar gre predvsem na
               rovaš prenosa financiranja javnih zavodov na občine, kar je bil zgrešen projekt in ga
               je sanirala šele odločba ustavnega sodišča. Lani je bil ta delež 2,07%, vendar so
               lahko ti podatki tudi zelo varljivi, zato bi bilo koristno narediti analizo, kajti
               teh 2,07% pomeni v primerjavi s celotno kulturo državnega proračuna. Prav lahko se
               izkaže, da 2,07%, s katerim seveda nismo zadovoljni, pomeni več kot 2,5% pred 9-imi
               leti. Vedeti je namreč potrebno, da imamo v proračunih, ki jih sprejemamo v zadnjih
               nekaj letih, tudi sredstva iz različnih evropskih skladov, ki jih proračuni v 90-ih
               letih niso vsebovali. Seveda v omenjenih številkah niso vsebovana sredstva ki jih za
               kulturo namenjajo občinski proračuni in javna sredstva za delovanje RTV Slovenija, ki
               spada pod pristojnost kulturnega ministrstva.</p>
               <p>Za leto 2002 so skupna sredstva za kulturo, skupna javna sredstva za kulturo znašala
               nekaj več kot 60 milijard tolarjev. Tako se kultura v Sloveniji, kot tudi v državah
               Evropske unije, v veliki večini financira iz državnega proračuna. Kljub temu pa
               primerjave kažejo, da zaostajamo na področju donacij in sponzorstva. Donacije za
               podjetja niso zanimive, zaradi nizke posebne olajšave od dobička pravnih oseb v
               višini komaj 0,3% ter zaradi tega, ker so donatorji po večini anonimni. Kot kaže
               projekt Ekonomika kulture, je bilo na prebivalca v državah Evropske unije za
               sponzorstvo namenjenih 3,74 evra, pri nas v Sloveniji pa med 1,7 do 2 evra. Po mojem
               mnenju je sedaj priložnost, da v paketu davčne zakonodaje oblikujemo tako politiko,
               ki bo v večji meri spodbujala tako donacije kot sponzoriranje, saj se iz tega naslova
               v kulturo danes prelije komaj 3 do 4% vseh sredstev za kulturo.</p>
               <p>Spoštovane kolegice in kolegi! Za položaj slovenske kulture bo bistveni premik na
               bolje takrat, ko bomo prepričali vlado in državni zbor, da je potrebno zakon o
               zagotavljanju sredstev za nekatere nujne programe Republike Slovenije v kulturi v
               obdobju 2004-2008 v čim večji meri uresničiti. V obdobju od 1998-2003 smo zakon
               realizirali komaj 36,3%-no. Zakon o kulturnem tolarju za pet programskih sklopov za
               petletno obdobje, za investicijo v javne zavode, za obnovo kulturnih spomenikov, za
               knjižničarstvo, za ljubiteljsko kulturo in za kulturniške mreže namenja skoraj 30
               milijard tolarjev. Od uresničevanja tega zakona bo v marsičem odvisen tudi položaj,
               ki ga v naši družbi namenjamo kulturi in kulturni ustvarjalnosti. Žal še marsikje
               velja, da so naložbev družbeno dejavnost, v kulturo, šolstvo, znanost in zdravstvo
               zgolj poraba, ki ne prinaša nobenih dodatnih učinkov. Toda, kakšna zmota. Ravno
               nasprotno. Po izkušnjam razvitih evropskih držav se vlaganja v kulturo in predvsem v
               kulturno dediščino večkratno povrnejo na drugih področjih. Imajo torej izrazito
               multiplikativni učinek na gospodarstvo. Tako bodo vlaganja v kulturo in
               revitalizacijo kulturne dediščine tudi vlaganja v turistični in gospodarski razvoj
               naše države kot celote. Nesporno je kultura tudidanes v funkciji ohranjanja in
               krepitve nacionalne indentitete ter ohranitve in razvoja slovenskega jezika, kar je
               še posebej pomembno v prelomnem času evropskega združevanja. Kakšen status si bomo
               izborili v Evropski uniji, bo odvisno tudi od vitalnosti naše kulture. Pomembno vlogo
               v tem procesu bo imel tudi nacionalni program za kulturo. Poslanska skupina Združene
               liste socialnih demokratov bo predlog resolucije zato podprla. Hvala lepa.</p>
            </sp>
            <sp xml:id="SDZ3-Redna-34-2004-02-27.sp9">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Bevk. Kolega Vojko Čeligoj bo sedaj predstavil stališče
               poslanske skupine DeSUS. Imate besedo, kolega Čeligoj.</p>
            </sp>
            <sp xml:id="SDZ3-Redna-34-2004-02-27.sp10">

               <speaker>VOJKO ČELIGOJ:</speaker>

               <p>Hvala lepa za besedo. Cenjeni zbor! Resolucija o nacionalnem programu za kulturo
               opredeljuje kulturnopolitične prioritete, cilje in ukrepe v naslednjih štirih letih
               in na ta način umešča kulturo v prostor in čas naše države. V njej so opredeljeni
               prednostni cilji, ki jih navaja v programu ministrstvo za kulturo. V poslanski
               skupini DeSUS želimo poudariti le nekatera dejstva, ki jim bomo tudi v naši sredini
               namenjali posebno pozornost oziroma so po našem mnenju potrebna komentarja in
               pripomb. Pridružujemo se mnenju, ki pravi, da je ta program bolj življenjski kot
               prejšnji predlog. Vendar pa upamo,da ne bo ostalo v lepi nameri ministrstva in vlade,
               da si bo prizadevalo za večjo razpršenost kulturne ponudbe. Kulturno poenotenje se na
               tako majhnem trgu, kot je Slovenija, namreč lahko kaj hitro zgodi.</p>
               <p>Konec koncev je tudi v kulturi ključnega pomena denar za ustvarjanje in njeno
               distribucijo. Zato si z lahkoto predstavljamo pomisleke nekaterih, ko gre za
               predstave, filme, knjige, umetniške, radijske, televizijske programe in druge
               kulturne dejavnosti, ki morda na prvi pogled niso tržno zanimive. Zatorej apeliramo,
               da se še bolj podpre ustvarjanje take kulture, ki bo zadovoljila oziroma vsaj
               poskušala zadovoljiti čim večji krog ljudi, kajti le kulturni pluralizem po našem
               mnenju omogoča različnost pogledov, nujno potrebnih za napredek vseh nas in prispeva
               k dvigu kulturnih norm. Kulturni pluralizem pa ne bo v celoti omogočen, če se
               kulturni dogodki ne bodo odvijali v več kulturnih središčih. Predvsem imamo v mislih
               tista središča, ki lahko ali celo morajo postati kulturna stičišča različnih kultur.
               Seveda je tukaj ključno delovanje lokalnih skupnosti. Vendar glede na to, da dober
               projekt skorajda vedno pomeni tudi velik finančni zalogaj, je potrebno vzpostaviti
               mehanizme, ki bi omogočali, da bi država, in tu ne mislimo samo na ministrstvo za
               kulturo, temveč kohezivno delovanje več ministrstev, izdatneje podpirala kulturo
               izven velikih centrov. Tega pa si praktično ne moremo predstavljati ob prebiranju
               resolucije, iz katere lahko ugotovimo, da naj bi se vse zgradbe gradile ali
               obnavljale le v centru.</p>
               <p>Ob tem bi še dejali, da je potrebno ob programiranju, zagotavljanju opredeljenih
               ukrepov razmišljati tudi o kadrovanju s podeželja, mislimo predvsem na politiko
               štipendiranja, saj menimo, da prav tu primanjkuje kadra s tega področja. Verjetno bi
               bilo tu smiselno omeniti tudi nevladne organizacije, ki so posebno o posameznih
               lokalnih skupnostih gotovo močan faktor razvoja kulture, marsikje je nosilec skorajda
               celotne dejavnosti ljubiteljska kultura, v okviru katere je organizacija, vodenje in
               dejavnost zagotovljena s povsem lastnimi močmi. Večji problem se pojavi, ko je
               potrebno določeno kulturno prireditev tudi financirati. Kot pa lahko beremo v
               nacionalnem programu, bo dodeljevanih sredstev v neinstitucionalni kulturi manj, kot
               jih je bilo v preteklih letih. V poslanski skupini DeSUS menimo, da kultura ne sme
               postati domena elitnih krogov, kjer mladi ustvarjalci stežka dobijo svoje mesto, zato
               bi bilo zaželeno izdatneje podpirati civilno družbo, ki je lahko trden most med
               posameznikom in državo.</p>
               <p>Nadalje bi se dotaknili problema slovenskega jezika. Mnenja smo, da je potrebno v
               osnovnih in srednjih šolah jeziku posvečati posebno skrb skozi iskanja novih, učencem
               prijetnejših oblik obravnavanja le tega. Poleg tega se nam cene knjig, ki so dober
               medij za spoznavanjejezika, zdijo pretirano visoke. Posebej zaskrbljeni pa smo nad
               dejstvom, da knjigarne zahtevajo tudi do 50% plačila cene knjige, da jo potencialnim
               kupcem sploh ponudijo. Pomislite, samo zato, da knjiga leži na knjigarniški polici.
               To dela knjigo hudo cenovno neprivlačno.</p>
               <p>Naslednja opomba se nanaša na varstvo kulturne dediščine. V poslanski skupini DeSUS
               soglašamo z ukrepi in cilji, ki se nanašajo na varstvo kulturne dediščine, kot so
               opredeljeni v programu. Želimo pa opozoriti, da je potrebno zagotoviti strokovno in
               finančno pomoč tudi pri obnovah in popravilih dotrajanih in poškodovanih objektov in
               druge dediščine po vsej Sloveniji.</p>
               <p>Na koncu pa še drobna pripomba. Opažamo, da se zaposleni v kulturi velik del svojega
               časa ukvarjajo z raznimi statistikami, številkami, skratka zadevami, ki vzamejo
               veliko časa, vsebinskega delovanja pa ni. Zato menimo, da bi bilo potrebno poslovanje
               poenotiti, poenostaviti, na primer z združitvijo posameznih kulturnih institucij in
               drugih ustanov na določenem območju.</p>
               <p>Morda bi bilo smiselno omeniti še vprašanje morebitnih davčnih olajšav v kulturi, ki
               bi verjetno zagotavljale lažje poslovanje. Na drugi strani pa se seveda pojavlja
               vprašanje nadzora nad porabljenimi sredstvi, ki jih ministrstvo za kulturo razdeli.
               Zgleda,da si v Sloveniji lahko privoščimo na eni strani zelo drage spektakle, po
               drugi strani pa marsikatera kulturna institucija, kot smo lahko slišali v javni
               predstavitvi mnenj, komajda tako rekoč životari.</p>
               <p>Kakšno je dejansko stanje, težko ocenjujemo. Vendar pa nas zanima, na kakšen način
               ministrstvo spremlja tok davkovkoplačevalskega denarja. Kultura ima v življenju
               Slovencev že od nekdaj državotvorno vlogo. Komur je za kulturo mar, se bo strinjal,
               da je resolucijo o nacionalnem programu za kulturo treba sprejeti. Da bodo smernice
               oziroma strategija, v smeri katere se bo kultura razvijala, končno določena. V
               poslanski skupini DeSUS se strinjamo, da morajo biti te smernice toliko ohlapne, da
               se lahko tudi kultura fleksibilno prilagaja hitrim spremembam trendov hkrati pa
               dovolj rigorozne, da nam cilji ne pobegnejo iz začrtane smeri. Naj poudarim, da se
               kulture ne deduje, temveč se jo osvaja in nadgrajuje, vedno znova v danem prostoru in
               času, torej smo vsi njeni soustvarjalci. Seveda pa je od vsakega posameznika posebej
               odvisno, ali in v kolikšni meri bo ponujeno sprejel, ali drugače, odgovornost za
               kulturo naroda se začne pri kulturi človeka.</p>
               <p>V poslanski skupini DeSUS smo zadovoljni, da bomo, kot kaže, prvič v samostojni
               Republiki Sloveniji dobili nacionalni program za kulturo, zato bomo predlog sklepa
               odbora podprli v upanju, da ne bo ostalo zgolj pri enem samem. Hvala lepa.</p>
            </sp>
            <sp xml:id="SDZ3-Redna-34-2004-02-27.sp11">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Čeligoj. Besedo ima sedaj kolegica Maria Pozsonec, ki bo
               predstavila stališče poslanske skupine narodnosti. Za njo bo dobil besedo kolega
               Podobnik.</p>
            </sp>
            <sp xml:id="SDZ3-Redna-34-2004-02-27.sp12">

               <speaker>MARIA POZSONEC:</speaker>

               <p>Hvala, gospod predsednik. Spoštovani, vsem lep pozdrav! Nacionalni program za kulturo
               je strateški dokument, ki z opredelitvijo kulturnopolitičnih prioritet, ciljev in
               ukrepov zagotavlja pogoje za trajnostni in celostni razvoj slovenske kulture, ravno
               tako pa tudi narodnostne kulture. Nacionalni program za kulturo tako vzpostavlja
               ravnotežje med ohranjanjem slovenske kulturne identitete in njenim razvijanjem;
               zagotavlja pogoje za skladen razvoj kulture na skupnem slovenskem kulturnem prostoru,
               pogoje za dvig kulturne ustvarjalnosti, za večanje dostopnosti kulturnih dobrin in
               ustvarjanja ter pogoje za spodbujanje kulturne raznolikosti. Kulturna politika bo
               dejavno sooblikovala tudi prihodnjo regijsko ureditev. Torej, govorila bi o kulturni
               raznolikosti.</p>
               <p>Tako kot je kultura pomembna za narod, je pomembna tudi za narodnost in za narodne
               skupnosti. Kajti ravno kultura je tisto področje, kjer najbolj pride do izraza
               narodnostna identiteta. Tudi kultura je področje, kjer so narodnostne pravice najbolj
               urejene. Za to se lahko zahvalimo sistematičnemu delu ter skupnemu delu ministrstva
               in narodnih skupnosti. Tako smo dosegli, čeprav nas je malo in nismo primerljivi z
               večjimi skupinami pripadnikov narodne skupnosti, recimo v Transilvaniji, toda to, kar
               ustvarjamo, pa je primerljivo in ni videti razlike, če na primer nastopamo na odru v
               Budimpešti, med našimi ustvarjalci in ustvarjalci iz večjih skupnosti.</p>
               <p>Nacionalni program za kulturo se navezuje na vse strateške dokumente vlade, še
               posebej na strategijo gospodarskega razvoja, državni razvojni program, strategijo
               prostorskega razvoja Slovenije, strategijo Republike Slovenije v informacijski
               družbi, nacionalni program visokega šolstva in še druge. Z nacionalnim programom za
               kulturo je skrb za ohranjanje in razvoj kulturne veje poverjena vladi kot celoti,
               zato za njegovo izvajanje poleg ministrstva, pristojnega za kulturo, skrbijo tudi vsa
               ostala ministrstva, kar se nam zdi smiselno in dovolj garancije za to, da kultura
               dobi mesto, ki ga zasluži. Pomemben cilj kulturne politike je spodbujanje kulturne
               raznolikosti, pluralizma, ustvarjanja in kulturnih dobrin. Gre za enega izmed ciljev,
               ki je zapisan v 51. členu amsterdamske pogodbe iz leta 1997, na katerem temelji ideja
               o evropskem združevanju, ki ga opisuje tudi Unesco. V dokument vnaša ustvarjalno
               raznolikost, odprtost kulturne politike za druge kulture, mednarodne izmenjave
               kulturne pravice narodne skupnosti, manjšinske skupnosti in .../Nerazumljivo./...
               skupin ter kulturno dejavnost Slovencev zunaj Republike Slovenije. Javni interes za
               kulturo na področju narodne skupnosti, romske skupnosti in drugih manjšinskih,
               etičnih skupnosti in priseljencev spada v dejavnost kulturnih zavodov, katerih
               ustanoviteljici sta osrednji organizaciji narodne skupnosti, založniška dejavnost,
               knjižnična dejavnost, ohranjanje materinega jezika v skupnosti, dejavnosti na vseh
               drugih področjih kulture, kulturni stiki s svojimi državami, mednarodno sodelovanje
               skupnosti in manjšin na področju kulture. In z vsemi temi pravicami tudi živimo tako
               na področju kulture, izobraževanja, informatizacije, raziskovanja in podpornih
               objektov. Sicer bi pa rabili tudi neke zakonske osnove, na primer na področju
               knjižničarstva in možnost za ustanovitev muzejske zbirke za narodnostno kulturo,
               vendar s pomočjo te resolucije lažje dosežemo te cilje. Hvala.</p>
            </sp>
            <sp xml:id="SDZ3-Redna-34-2004-02-27.sp13">

               <speaker>PREDSEDNIK BORUT PAHOR:</speaker>

               <p>Hvala lepa kolegici Marii Pozsonec. Kolega Janez Podobnik bo predstavil stališče
               poslanske skupine Slovenske ljudske stranke, za njim kolega Cukjati.</p>
               <p>Najprej kolega Janez Podobnik. Prosim.</p>
            </sp>
            <sp xml:id="SDZ3-Redna-34-2004-02-27.sp14">

               <speaker>JANEZ PODOBNIK:</speaker>

               <p>Hvala za besedo, gospod predsednik. Spoštovane kolegice in kolegi, spoštovana gospa
               ministrica s sodelavci! Dovolite mi, da v uvodu o predstavitvi stališča poslanske
               skupine Slovenske ljudske stranke o resoluciji o nacionalnem programu za kulturo
               2004-2007 preberem samo dva segmenta iz programske resolucije, ki smo jo sprejeli na
               kongresu Slovenske ljudske stranke novembra lani v Rogaški Slatini. Slovenska ljudska
               stranka se zaveda, na nas je kultura kot narod ohranjevala skozi zgodovino.
               Polpretekli razvoj je relativiziral podedovane vrednote in ni ustvaril novih, s
               katerimi bi se lahko vsakdo identificiral. Prepričani smo, da je stihijo v kulturni
               politiki mogoče obvladati le s ponovnim definiranjem poslanstva kulture in njene
               vloge v družbi.</p>
               <p>Slovenska ljudska stranka si bo prizadevala za vzpostavitev sistema, ki bo podpiral
               novo izvirno ustvarjalnost in njeno vpetost v svetovni razvoj. Varovanje kulturne
               dediščine terja v samostojni državi drugačen pristop od nekdanjega. Prepričani smo
               tudi, da je skrb za ohranjanje slovenskega jezika temeljnega pomena za naše
               dolgoročno narodno preživetje.</p>
               <p>V medevropskem dialogu in z ukrepi nacionalne politike bomo pospeševali slovensko
               nacionalno kulturo, ki jo pojmujemo kot nepogrešljiv sestavni del evropske kulture in
               utrjevali slovensko narodno istovetnost v Evropi in širše. Kot nepogrešljiv del
               nacionalne kulture in identitete pojmujemo naravno in kulturno dediščino, ki
               dokazujeta izredno kreativnost generacij pred nami, tradicionalno vpetost v evropski
               kulturni prostor in kažeta na pomemben prispevek Slovenije k evropski kulturi.</p>
               <p>Tudi zaradi povedanega bomo v Slovenski ljudski stranki z veseljem podprli resolucijo
               o nacionalnem programu za kulturo 2004-2007. Dobrodošla je bila javna predstavitev
               mnenj, saj je bila to priložnost, da smo se poslanci, vlada, ustvarjalci na področju
               kulture in strokovna javnost še enkrat soočili s tem strateškim dokumentom in
               tudisoočili stališča in morebitne spremembe predloga resolucije.</p>
               <p>Kot je bilo tukaj že omenjeno, je ob sprejemanju te resolucije prav, da se spomnimo
               na preminulega Rudija Šeliga, ki je bil pomemben soustvarjalec te resolucije. V tem
               dokumentu so opredeljeni najpomembnejši kulturnopolitični cilji, prioritete in
               ukrepi, kako ta program uresničiti. Težava bi se morda lahko pojavila v tem, da je
               bil za leti 2004 in 2005 v okviru proračuna že sprejet finančni okvir za področje
               kulture, 31 milijard in pol za leta 2004 in 33,6 milijarde tolarjev za leto 2005.</p>
               <p>Na vseh področjih prilagajamo zakonodajo vstopu v Evropsko unijo in sprejemamo
               takšno, da bodo mehanizmi na vseh področjih prilagojeni čim lažjemu delovanju in
               znotraj družine evropskih narodov. Tako je tudi s kulturo, s pomočjo katere, je
               slovenski narod skozi zgodovino gradil svojo nacionalno identiteto. Steber napredka
               in razvoja pa je bil in ostaja slovenski jezik z govorečo in pisano besedo. Zaradi
               večnacionalnosti in večjezikovnosti, kamor se podajamo, mora biti skrb za slovenski
               jezik pomembna naloga kulturne politike. V predgovoru k resoluciji je o tej temi zelo
               dobro posrečeno zapisan naslednji odstavek: "Za slovensko kulturo je poglavitno tudi,
               da se v njej razvija slovenski jezik. Najpomembnejši razločevalni znak Slovencev kot
               naroda, ki se po njem razlikuje od drugače govorečih sosedov. V obdobju
               socialističnega političnega sistema je lahko prav kultura vzpostavljala prostora
               narodove svobode, literarne revije, pisateljskega združenja in posamezna literalna
               dela so odlično pripomogli pri nastajanju demokratične družbe in samostojne države.".
               Slovenska kultura se mora z vstopom v evropski prostor soočiti kot z izzivom za
               varovanje svojih posebnosti, kulturne dediščine in lastne identitete.</p>
               <p>V Slovenski ljudski stranki se nam zdi zelo pomemben tudi poudarek, ki ga resolucija
               namenja izobraževanju poklicev v kulturi, s katerim se tudi zagotavlja dejavnejša
               vloga kulturne politike v izobraževanju in bolj aktivna vloga pri štipendijski
               politiki in v povezavis tem neposredna podpora ustvarjalcem za uvedbo novega
               instrumenta delovnih štipendij na vseh področjih.</p>
               <p>Prav tako je aktualno in prav, da program v več točkah pozornost namenja partnerstvu
               kulture in gospodarstva, predvsem s prednostno obravnavo vseh tistih programov in
               projektov, ki vključujejo sodelovanje gospodarskega sektorja. Ko govorimo o
               partnerstvu, ne moremo mimo sodelovanja med lokalnimi skupnostmi in državo, ki mora
               biti za uspešnejši razvoj na področju kulture čim boljše. Država ima, pa ga mora še
               izboljšati, posluh za lokalne programe za kulturo, saj se bo le tako omogočil
               celostni razvoj države na področju kulture, kar pa tudi pomeni, da je potrebno čim
               bolj kakovostno zagotoviti, kar je tudi omenjeno v programu, dostopnost kulturnih
               dobrin, ki ne smejo biti bistveno odvisne od kraja bivanja in tudi ne od socialnih
               dejavnikov.</p>
               <p>Ko govorimo o dostopnosti kulturnih dobrin, ne moremo mimo informatizacije na vseh
               področjih kulture. Od informatizacije knjižnične mreže do mreže multimedijskih
               centrov, registra kulturne dediščine. Prepričani smo, da se bo z izboljšavo in
               dokončno vzpostavitvijo le-teh dostopnost do kulture še povečala.</p>
               <p>V Slovenski ljudski stranki dajemo poseben pomen v tej resoluciji poglavju 6, ki se
               mu na kratko reče Knjiga. Na odboru za kulturo, šolstvo, mladino, znanost in šport
               smo veliko razpravljali o amandmaju, s katerim bi nadgradili cilj 7. To je cilj
               posebnega cilja resolucije, ki predvideva ustanovitev proračunskega sklada za
               knjižnično nadomestilo in podporne projekte na področju knjige. Z omenjenim
               amandmajem bi ta cilj z ustanovitvijo proračunskega sklada za knjigo nadgradili.
               Amandma na odboru ni bil sprejet, gre pa sedaj v proceduro s strani poslanskih
               kolegov Liberalne demokracije Slovenije predlagan nekoliko spremenjen amandma, ki v
               cilju 7 vzpostavlja tudi poseben proračunski sklad v ta namen. Vlada ga podpira in
               dobil bo tudi našo podporo.</p>
               <p>V resoluciji je tudi govora o pluralizmu, o kulturnem in medijskem, oba sta zelo
               pomembni načeli. Glede kulturnega pluralizma menimo, da je ob ohranjanju
               tradicionalne kulturne dediščine potrebno sprejemati tudi novosti in se tudi
               seznanjati s kulturami manjšinskih skupnosti, narodnih skupnosti in sodelovati v
               mednarodnih izmenjavah na teh področjih. Glede medijskega pluralizma pa menimo, da je
               potrebno zagotoviti odprtost medijev, raznoliko ponudbo medijskih vsebin in
               zagotoviti ustrezno podporo lokalnim radijskim in televizijskim programom.</p>
               <p>Resolucija na strani 75 v Poročevalcu, ko govori o ukrepih pri spodbujanju in
               ohranjanju medijskega pluralizma, je na podlagi glasovanja na delovnem telesu med
               ukrepi pod peto alineo tudi določila ustanovitev Sklada Republike Slovenije za
               medije. In ta odločitev je bila po našem mnenju pravilna. Sedaj pa smo bili
               presenečeni, ko smo ugotovili, da je poslanski klub LDS predlagal amandma k poglavju
               5, Cilji in ukrepi na posameznih področjih kulture, medijev in avdiovizualne kulture.
               In sicer se v amandmaju predlaga, da se črta peta alinea - in to je očitno prav
               alinea "ustanovitev sklada Republike Slovenije za medije" -, z argumentacijo, da
               ustanovitev sklada ni dovolj razdelana in da ne sledi sprejeti medijski zakonodaji.
               Tega amandmaja seveda ne bomo podprli in veseli smo, ker ga tudi vlada ne podpira
               oziroma se z njim ne strinja. Argumentacija za ta amandma naj bi bila v tem, da ne
               sledi sprejeti medijski zakonodaji. Po drugi strani pa je treba povedati, da je že v
               proceduri v vladi poseben zakon, ki bi dopolnil veljavni zakon o medijih in bi
               proračunski sklad za medije določil in zelo dobroopredelil tudi njegove pristojnosti,
               delovanje, nadzor in tako naprej. Torej argumentacija, da ustanovitev sklada ni
               dovolj razdelana in da ne sledi sprejeti medijski zakonodaji, nas ne prepriča. Kajti
               prav resolucija je tisti dokument, v katerega lahko zapišeš neko usmeritev, ki jo
               potem v zakonodaji nadgrajuješ. Upamo, da bo državni zbor to argumentacijo zavrnil in
               tega amandmaja ne bo podprl.</p>
               <p>Že uvodoma sem govoril o graditvi nacionalne identitete s pomočjo kulture in jezika.
               Slovenija bo kmalu vstopila v prostor evropskih narodov. Z varovanjem in ohranjanjem
               kulturne dediščine, razvijanjem kulture in jezika bomo v tem prostoru prepoznavni.
               Poleg prepoznavnosti v svetu pa morajo biti to elementi, ki bodo povezovali ne samo
               tistih, ki živimo na območju Slovenije, ampak tudi tiste Slovence, ki živijo v
               zamejstvu in po svetu. To je še zadnji naš argument in razlog, da bomo predlagano
               resolucijo podprli. Menimo, da je resolucija tudi sad dobrega dela pristojnega
               resorja in različnih strokovnih skupin, ki somu pri tem pomagali. Kot rečeno, imeli
               so pa dober osnutek ekipe, ki je bila aktivna v prejšnjem resorju za kulturo. Hvala
               lepa.</p>
            </sp>
            <sp xml:id="SDZ3-Redna-34-2004-02-27.sp15">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Podobnik. Sedaj dajem besedo kolegu Cukjatiju, ki bo
               predstavil stališče poslanske skupine Slovenske demokratske stranke. Prosim.</p>
            </sp>
            <sp xml:id="SDZ3-Redna-34-2004-02-27.sp16">

               <speaker>FRANCE CUKJATI:</speaker>

               <p>Hvala za besedo. Spoštovani! Resolucija o nacionalnem programu za kulturo je pred
               nami. Nekaj v tej resoluciji, čeprav ima mnogo dobrega in pozitivnega, kar tudi mi
               podpiramo, pa vendarle manjka. Manjka opredelitev nacionalnega interesa v kulturi.
               Kaj je pravzaprav to, nacionalni interes? Je to čim večje število muzejev, galerij,
               knjižnic in gledališč? Ali število izdanih knjig in posnetih filmov? Ali pa morda
               število bralcev, gledalcev poslušalcev? Tako nekako ga pojmuje nacionalni program za
               kulturo, ki ga sprejemamo sedaj v državnem zboru. A čemu muzeji in galerije, čemu
               umetnost in lastna slovenska produkcija avdiovizualnih del? Čemu ljudska gledališča,
               pevski zbori, folklorne skupine in druga ljubiteljska dejavnost? So res sama sebi
               namen? Ne, zagotovo ne. Država je za vse to lahko zainteresirana le kot za sredstvo
               za dosego cilja, za dosego nacionalnega interesa na področju kulture. A če je
               nacionalni interes le v čim večjem številu knjig, potem jih natisnimo, da se bodo
               šibile vse police, vseh knjižnic po Sloveniji in njen cilj bo dosežen. Če je v čim
               večjem številu gledalcev, potem namesto Traviate pripeljimo v opero ukrajinske
               striptizete. Bo ceneje in učinkoviteje. In če je ciljkulture le zapolnitev prostega
               časa, potem je bolj priročen model disko klubov. Kaj je torej nacionalni interes?
               Končni cilj v kulturi? Na to vprašanje nacionalni program ne odgovarja. A od dogovora
               zavisi, na katero vrednostno mesto bomo postavili slovensko kulturo. Od odgovora
               zavisi, koliko pozornosti in seveda denarja ji bomo posvetili. Od odgovora zavisi,
               ali bomo ali ne bomo v naslednjih letih dodatno zmanjševali proračunskih sredstev,
               namenjenih kulturi. Jasna opredelitev nacionalnega interesa pomeni osmislitev
               celotnega nacionalnega programa in vse kulturne dejavnosti. Kulturni politiki pa
               kompas, kažipot odločanja. Gotovo se ne bomo pri vsaki razstavi likovnih del
               spraševali o sledenju nacionalnemu interesu in končnemu cilju slovenske kulture. A
               vsaka družba se prej ali slej znajde na vrednostnem križpotju. In če takrat politika
               nima kompasa, so njene odločitve lahko napačne. Na področju zdravstva vemo, kaj je
               nacionalni interes, prvi in zadnji cilj zdravstvene politike. To je zdravje, tako
               naroda kot posameznika, tako telesno kot duševno zdravje. Skratka brezhibno delovanje
               biološkega sistema, ki zagotavlja biološko kakovost življenja.</p>
               <p>Tudi na področju šolstva je več ali manj jasno, kaj je nacionalni interes.
               Izobraziti državljane pomeni usposobiti jih za reševanje matematičnih, kemijskih,
               jezikovnih, likovnih in drugih vprašanj, na katere človek naleti v poklicnem
               življenju. To skuša naš šolski sistem sicer predvsem s kopičenjem faktografskega
               znanja, manj pa z negovanjem iniciativnosti, iznajdljivosti in veselja do dela.
               Skoraj nič pa nas sedanji šolski sistem ne usposablja za reševanje tistih vprašanj,
               ki jih nosimo v sebi in se iz naših globin prej ali slej prebijajo v človekovo
               zavest, ker neusmiljeno vztrajno zahtevajo odgovor. Gre za vrednotenje lastnega jaza,
               za moralno-etične dileme v družbi, osmislitev življenja, gre za vprašanja, ki so
               mnogokrat bolj pomembna od zunanjih vprašanj, ki jih pred človeka postavlja poklicno
               okolje.</p>
               <p>Na področju kulture pa se je s tranzicijo razkrila neka praznina. Odkar kultura ni
               več v službi revolucionarnih ciljev osveščanja proletariata, se znova pojavlja
               vprašanje njenega smisla oziroma kako na novo definirati nacionalni interes v
               kulturi. Prav ta na novo definiran cilj slovenske kulture bi moral postati jedro
               nacionalnega programa za kulturo. Izhodišče načel slovenske kulturne politike. A ker
               vladni predlog nacionalnega programa ne vsebuje tega cilja, teh načel kulturne
               politike, smo to veliko vrzel skušali zapolniti s poglavjem, ki med ostalim povzema
               bistvene elemente nacionalnega kulturnega programa, kot ga je s skupino kulturnikov
               zasnoval pokojni Rudi Šeligo.</p>
               <p>Prvo načelo. Kultura nudi tako posamezniku kot narodu višjo kakovost življenja. Vsak
               umetnik, naj bo slikar ali skladatelj, dramaturg ali poet, nam s svojim delom
               razkriva resničnost, kot jo doživlja sam. S tem nam pomaga spoznavati svet in njegovo
               preteklost, lasten narod in človeka, s katerim živimo in delamo. Tako kot preko
               drugih ljudi, tudi preko umetniških del človek končno spoznava samega sebe. Tudi
               umetnik je namreč človek, tudi njegova spoznanja in doživetja so človeška, torej tudi
               naša. Kultura je v svojem bistvu posredovanje spoznanj in doživetij. Živi in cveti le
               v komunikaciji med ljudmi in narodi. Zato je kultura končno tista sila, ki bistveno
               doprinese k počlovečenju medčloveških odnosov in k spreminjanju množice ljudi v
               človeško družbo. To je k višji kakovosti bivanja in sobivanja.</p>
               <p>Drugo načelo. Politika mora spoštovati svobodo kulturnega ustvarjanja, iz česar sledi
               kulturni pluralizem. Predvsem v svoji ustvarjalni dimenziji kultura nehote posega v
               duhovne človekove globine, pri čemer pa pogosto ne more ostati nazorsko meglena,
               neopredeljena. Kadarkoli pa je politika oblastno posegala na to področje in kulturi
               vsiljevala nazorske, ideološke ali pa le estetske in slogovne kalupe, je s tem usodno
               dušila kulturno ustvarjalnost.</p>
               <p>Tretje načelo. Vmešavanje države v organiziranost kulturne dejavnosti mora biti
               selektivno zadržano. Za visoko normirano dejavnost, ki jo je mogoče jasno načrtovati,
               naj bi še naprej v celoti skrbela država z javno službo ali pa s podeljevanjem
               koncesij, za dejavnost, ki temelji na težko predvidljivi ustvarjalnosti in njenem
               posredovanju, pa je potrebna visoka stopnja avtonomije, kjer izvajalci prevzemajo
               tudi veliko mero tveganja. Financiranje javne službe, javnih zavodov bi veljalo
               postopoma spremeniti. Namesto administrativnega financiranja obstoječih kapacitet bi
               potrebovali financiranje sprejetih večletnih programov, kar pa zahteva višjo
               profesionalizacijo dela in bolj odzivno organiziranost javnih služb. Ob takem
               financiranju pa bi potrebovali tudi državni nadzor nad izvajanjem sprejetega
               programa.</p>
               <p>Četrto načelo, ljubiteljska dejavnost je dragoceno in nenadomestljivo dopolnilo
               profesionalne kulturne dejavnosti. Ljubiteljska kultura deluje v svojem okolju kot
               združevalna sila in marsikje kot glavni dejavnik širjenja kulturnega izobraževanja in
               vzgoje. Pogosto edino ta dejavnost mladim začetnikom omogoča uveljavitev, ker je
               ljubiteljska, neinstitucionalna, eksperimentalna dejavnost, težko merljiva,
               nenormirana, se jo zato financira lahko le projektno. Zato bi veljalo financiranje te
               kulturne dejavnosti v kar največji možni meri tudi prenesti na sklade.</p>
               <p>Peto načelo, kulturna identiteta slovenskega naroda je ogrožena, za njeno ohranitev
               pa je v prvi vrsti odgovorna država. Tuja množična kultura, ki prodira zlasti v
               življenjski svet mlajše populacije in ki ostaja na ravni estetske in socialno efektne
               zabave, službi poenotenju vzorcev socialnega vedenja, čustvovanja indruženja na
               ravni, ki je za kulturno identiteto nekoristna ali celo škodljiva. Pritiska tuje
               ponudbe, predvsem ameriške, ne moremo preprečiti, lahko pa to ponudbo omejimo, njene
               učinke pa vsaj delno nevtraliziramo z večjo skrbjo za izboljšanje
               tehnično-materialnih zmogljivosti, filmske proizvodnje, namenjene realizaciji domačih
               filmskih in drugih avdio-vizualnih projektov.</p>
               <p>In še šesto načelo se glasi, pri vrednotenju posameznih kulturnih programov in
               projektov se kulturna politika ne sme prepustiti vrednostnemu relativizmu. Biti mora
               namreč sposobna razlikovati med umetnostjo, estetiko in kičem, med izpovedno močjo in
               vsebinsko neizrazitostjo, med pristno odzivnostjo in populizmom zabavne industrije.
               Kulturna politika mora slediti čim bolj jasnim merilom za kakovost, ki se oblikujejo
               znotraj civilne družbe in jih lahko preverja strokovno javnost. Med temi merili pa je
               najpomembnejša zahteva po duhovni in estetski teži kulturnih del, njihovi
               socialno-moralni učinkovitosti in oblikovni dognanosti. In zopet smo pri prvem in
               zadnjem cilju kulturne dejavnosti, pri nacionalnem interesu na področju kulture: to
               je spoznavanje resnice o sebi in o drugih, resnice o človeku in njegovi zgodovini,
               doživljanja lastne in narodne indentitete, počlovečenje medčloveških odnosov, torej
               višja kakovost človeškega življenja. Žal pa se vlada z amandmajem, ki smo ga
               predlagali, v ničemer ne strinja. Trdi, da so vsa ta načela v besedilu že vsebovana.
               A tudi po ponovnem večkratnem branju lahko v vladnem besedilu le enega ali drugega
               vsaj delno prepoznamo. O ostalih načelih pa ni ne duha ne sluha. Ostaja praznina, ki
               je morda tudi odraz naše in kulturne na nek način izvotljenje kulturne politike, kot
               bi to poimenoval pokojni Rudi Šeligo.</p>
               <p>O posameznih amandmajih bo govora kasneje. Že tu pa naj omenim dva, ki bosta verjetno
               povzročila kar precej razprave. Najprej amandma LDS k podpoglavju 6, "knjiga", in
               sicer, kjer se v 7. cilju dodaja "sofinanciranje knjižnih in revijalnih programov ter
               podpora projektom za mednarodno uveljavljanje slovenske literature" in kjer se
               določa, da sredstva proračunskega sklada ne smejo biti manjša od višine sredstev,
               zbranih od DDV na knjigo za preteklo leto. Mi ta amandma zelo podpiramo. Menimo, da
               zapolnjuje vrzel, ki je nastala ob sprejemanju drugih amandmajev, in upam, da bo
               sprejet.</p>
               <p>Še en amandma bi omenil, in sicer prav tako amandma LDS, ki ukinja sklad Republike
               Slovenije za medije. Gospodje, na področju industrije smo se končno tudi pri nas
               zavedeli, kako pomembno je zagotavljati konkurenčnost in preprečevati monopol. Prav
               monopol ubija področje, ubija tiste vrednote, ki jih sicer prinaša prosti trg in
               demokracija. Tudi na področju ideje in indoktrinacije ljudi je treba zagotavljati
               konkurenčnost in preprečevati monopol. Zato amandma, ki ukinja že sprejeto soglasje,
               da naj bi bil sklad Republike Slovenije za medije uvrščen kot alinea v to poglavje,
               je najmanj, kar bi rekel, nedržavotvoren. To je amandma, ki ga mi seveda ne bomo
               podprli, in upam, da ga tudi LDS ne bo podprla. Hvala lepa.</p>
            </sp>
            <sp xml:id="SDZ3-Redna-34-2004-02-27.sp17">

               <speaker>PREDSEDNIK BORUT PAHOR:</speaker>

               <p>Hvala lepa, kolega Cukjati. Kolega Štemberger bo predstavil stališče poslanske
               skupine Stranke mladih. Imate besedo, kolega Štemberger.</p>
            </sp>
            <sp xml:id="SDZ3-Redna-34-2004-02-27.sp18">

               <speaker>IGOR ŠTEMBERGER:</speaker>

               <p>Hvala za besedo. Na pragu vstopa Slovenije v Evropsko unijo, ko bo kultura eden izmed
               najpomembnejših kazalcev identitete slovenskega naroda, sprejemamo nacionalni program
               za kulturo. Ta bo opredelil smernice in nakazal razvoj kulture v naši državi ter
               pokazal prioritete in področja, ki jim bomo v prihodnjih štirih letih namenili
               posebno pozornost. Iz razprav na odboru kot tudi na javni predstavitvi mnenj smo
               lahko slišali zelo različne poglede in mnenja o tem temeljnem dokumentu za slovensko
               kulturo. Strinjamo se, da je nacionalni program za kulturo nujno treba sprejeti,
               čeprav smo lahko slišali tudi veliko pripomb in kritik. Prav vsako mnenje je
               pomembno, če pomaga k oblikovanju boljšega predloga varovanja in razvoja kulture v
               Sloveniji. Kot na drugih področjih je tudi v kulturi največ pripomb prav na
               financiranje kulturnih ustanov in področij, saj kot drugod tudi v kulturi ni toliko
               sredstev, kot bi si jih želeli, da bi lahko izpeljali prav vse programe in dosegli
               prav vse zastavljene cilje. Verjamemo, da so bili podani predlogi dobri in bodo
               doprinesli k razvoju kulture v Sloveniji. Prav vsa področja v kulturi si zaslužijo
               svoje mesto v nacionalnem programu in predvideno strategijo njenega razvoja. Eden
               najpomembnejših je ohranjanje slovenskega jezika. Zdi se, da se šele v zadnjem času
               zavedamo pomena svojega jezika, njegovega ohranjanja in razvoja. Katastrofalni so
               podatki o funkcionalni nepismenosti Slovencev, o ravni bralne kulture, o dostopnosti
               do knjig. V državni zbor smo pred kratkim v proceduro sprejeli zakon o javni rabi
               slovenskega jezika, kjer bo vsaj v javnih ustanovah definirana raba slovenščine. To
               je majhen korak, ki upamo, da bo v prihodnosti pozitivno vplival na razvoj in
               ohranitev slovenščine v poplavi evropskih jezikov.</p>
               <p>Še posebej je treba poudariti strategijo večjega spodbujanja mladih ustvarjalcev s
               programom uvajanja delovnih štipendij. Le-te bi omogočile zagotavljanje pogojev za
               ustvarjalnost posameznika, saj je prav pomanjkanje finančnih spodbud mlade, nadarjene
               umetnike odvrnilo od njihovega ustvarjanja doma in so se odločili za ustvarjanje v
               tujini, kjer je več posluha zamlade umetnike, ali pa so se odločili za šolanje v
               drugih dejavnostih, kjer je pridobitev zaposlitve lažja. S tem je prav gotovo največ
               izgubila prav slovenska kultura. Upamo, da bo izvajanje nacionalnega programa za
               kulturo tudi takšne trende zaustavilo in pripomoglo k izboljšanju stanja na področju
               kulture in k uveljavitvi slovenske kulture tudi v širšem evropskem prostoru, kamor
               vstopamo.</p>
               <p>Poslanci Stranke mladih Slovenije bomo resolucijo o nacionalnem programu za kulturo
               podprli. Hvala.</p>
            </sp>
            <sp xml:id="SDZ3-Redna-34-2004-02-27.sp19">

               <speaker>PREDSEDNIK BORUT PAHOR:</speaker>

               <p>Hvala lepa, kolega Štemberger. Stališča poslanskih skupin bomo sklenili s
               predstavitvijo stališča poslanske skupine Slovenske nacionalnega stranke. Kolega
               Jelinčič ima besedo. Prosim.</p>
            </sp>
            <sp xml:id="SDZ3-Redna-34-2004-02-27.sp20">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Gospa ministrica, kolegice in kolegi, lep, dober dan!
               Nacionalni program za kulturo je vendarle pred nami - zadnji trenutek pred volitvami,
               tako da bi marsikdo pomislil, med drugimi tudi mi v Slovenski nacionalni stranki, da
               gre za predvolilni golaž, ko je treba pokazati, da smo le nekaj naredili. Kajti na
               področju kulture se je v zadnjem mandatu naredilo izredno malo, zelo malo, v glavnem
               skorajda nič. Pa gremo lahko kar po vrsti.</p>
               <p>Ko se v nacionalnem programu govori o spodbujanju kulturne raznolikosti - kaj smo
               dosegli na spodbujanju kulturne raznolikosti? Samo to, da so vse marginalne skupine
               dobivale finančna sredstva za svoje delovanje, od česar ni bilo nič. Po svetu se
               določene zadeve financirajo na ta način: ko se izkažejo, da so dobre, takrat
               dobijodotacijo. Ne pa prej, da denar potrošijo in na koncu ministrstvo nekako pod
               preprogo porine tiste porabljene milijone, iz katerih ni bilo nič.</p>
               <p>V nacionalnem programu, ki seveda je potreben - in ta nacionalni program, ki ga imamo
               pred seboj, je zgolj ogrodje in nič več, zelo ga bo treba še dodelati in dodelovati,
               ampak v tem nacionalnem programu manjka ena najbolj bistvenih zadev; to je, kako
               pridobiti finančna sredstva, kako olajšati tistim dobrim umetnikom, da bodo
               preživeli. Kako napolniti nacionalne institucije s premično kulturno dediščino, ki
               nam zopet beži čez meje? Še bolj nam bo bežala, ko bomo stopili v Evropo, kajti
               slovenska kulturna dediščina že dolgo ni več samo slovenska kulturna dediščina, ampak
               je evropska kulturna dediščina oziroma svetovna kulturna dediščina. In tiste dobre
               stvari, ki so dobre v Sloveniji, se z veseljem uvrstijo v zbirke galerij, muzejev in
               podobnih institucij v Berlinu, v Londonu, v New Yorku, Washinghtonu, v Moskvi,
               kjerkoli. Pri nas nimamo posluha za te zadeve. Imamo pa recimo, posluh za tako
               imenovano filmsko umetnost, ki ji jaz rečem "filmska industrija". Film je industrija
               in film mora živeti samega sebe. Mi smo eni od redkih, ki imamo nekakšen filmski
               sklad, ki naj bi promoviral slovenski jezik. In potem gremo pogledat in vidimo, da
               pri tistih filmih, v glavnem, ki jih financira filmski sklad, sedi notri šest
               gledalcev, ker so narejeni za to, da gospodje režiserji in scenaristi potrošijo
               finančna sredstva, da si "nabašejo" žepe in potem ni več važno. Film gre v bunkar,
               gledajo ga enkrat, morda dvakrat, na festivalu v Sloveniji in potem nič več. In če
               pogledamo, kateri filmi dobivajo nagrade; to so tisti, ki so bili posneti izven
               proračuna s finančnimi sredstvi donatorjev in ljudi, ki so se zbrali in dali denar.
               Kar poglejmo, katero nagrado je kakšen film dobil, pa bomo videli. Kajti filmski
               ustvarjalci z velikim veseljem ob pridobitvi nagrade povedo, naredil sem pa film brez
               finančnih sredstev ministrstva za kulturo.</p>
               <p>Naprej. Imamo vprašanje knjige. Kaj je ministrstvo naredilo na področju knjige?
               Doseglo je to, da se bogatijo preprodajalci, trgovci. Ko nekdo knjigo izda, mu
               trgovec pobere okrog 60% marže za to, da knjigo vzame na polico in jo potem prodaja
               tam ali pa ne. 60%. Ministrstvo ni naredilo nič. In če je to skrb za slovenski jezik,
               da se daje zaslužek preprodajalcem, je to sramota. Mislim, da bo kolega Partljič
               lahko nazorno povedal na primerih določenih pesnikov in pisateljev, ki so si za
               izdajo svoje knjige lahko kupili hišo, vendar to je bilo v avstroogrski monarhiji.
               Danes si hiše gradijo in palače gradivo preprodajalci. Saj jih imamo kar nekaj v
               Sloveniji, ki zapirajo založbe, da ne izdajajo več knjig, ker se jim ne zdi potrebno.
               In potem izsiljujejo pisce knjig: "Ja, 400 jurjev ti bom dal...", to mi je povedal en
               pomembni slovenski pisatelj. 450 tisoč je dobil honorarja za knjigo, 450 tisoč
               slovenskih tolarjev, to je manj kot 2000 evrov. Ministrstvo za kulturo pa spodbuja
               preprodajalce, ki so s tem, da je bila knjiga natisnjena, potem odvzeli od vsega
               skupaj 60% zaslužka in ga zbasali v žep. Da bi pa ministrstvo pomagalo s tem, da bi
               zahtevalo od finančnega ministrstva, da se uredijo v davčni zakonodaji olajšave za
               tiste ustanove, firme in pravne, pa tudi fizične osebe, ki podarijo kakšno zadevo
               kakšni nacionalni instituciji, da bi se to pri davčni osnovi odbilo - ne, tega pa ne.
               In tukaj smo zopet na dnu lestvice v Evropi.</p>
               <p>Potem pa ni čudno, če naše institucije pravijo, veste, kaj, bomo mi rajši dali
               "fuzbalskemu" klubu, tam se bolj vidi, pa se bolj ve in tako naprej, pa tisto lahko
               vtaknemo stran. Če bomo dali kakšnemu muzeju za odkup kakšne zbirke, bomo samo gor
               plačali. In povem za primer Makedonijo, kjer je nacionalna banka, ki nima denarja in
               vendar je dala 200 tisoč evrov za odkupe lastne kulturne dediščine. Makedonija! Vemo,
               v kakšni gospodarski situaciji je. Pri nas - nič. Ena od zadev, ki se točno veže na
               to davčno zakonodajo oziroma na porabo financ, je tudi kontrola. Ministrstvo za
               kulturo nima nobene kontrole, kam gredo finance. Finance se dajo in potem upa se, da
               se bo kaj naredilo, a nihče še ni moral predložiti poračuna, kam je dal denar in
               zakaj ni ničesar naredil iz tistega denarja. Ne bom se tukaj vračal na prevod Korana,
               za katerega je študentska založba že dobila 3,5 milijonov tolarjev, panič niso
               naredili. Samo čakali so, da bodo še 3,5 milijonov, pa še tri milijone in pol, tako
               približno devetkrat, desetkrat. In tudi potem ne bi bilo nič.</p>
               <p>Če gremo naprej oziroma še malo nazaj, se lahko ozremo tudi na Opero in balet. Na
               tako nizkem nivoju, kot je danes operna in baletna hiša v Ljubljani, še ni bila. V
               totalnem razsulu je. In navkljkub dobronamernim sugestijam ministrici, da na nekaj
               stori na tem področju, naj zamenja nekompetentne ljudi, ni bilo storjeno ničesar -
               nič. In zadeva je v razsulu. Upravno sodišče je presodilo tako, kot smo nekateri
               opozarjali, da bo. Ne, to se dela po politični, strankarski liniji; postavlja se
               direktorje v Opero, postavlja se direktorje v Filharmnijo - in kaj imamo od tega?
               Nič: slab program, prazne dvorane, prazna blagajna. In cela vrsta ljudi, ki so
               nezadovoljni, ki ne morejo nastopati. Po drugi strani pa imamo tako v Operi, pa tudi
               v dramskih gledališčih celo vrsto ljudi, ki dobivajo plačo, sedijo doma in snemajo
               reklame. To je največ, kar naredijo, za to pa dobijo še dodatno plačilo. Tudi tukaj
               ni nič urejenega.</p>
               <p>Kar se tiče muzejev - grozljivo. Tam imamo nacionalni muzej. Nacionalni muzej, ki je
               ena od najbolj revnih institucij v Sloveniji. In še, kadar je potrebno za kakšne
               stvari, da ne gredo čez mejo, še ni denarja za odkupe. Ne! Ni problem za ne vem
               kakšno - tamle na Metelkovi - kakšno druženje kakšnih napol zadrogiranih skakalcev
               tam ali kaj delajo, ki se z glavo butajo, pa farbajo samega sebe - mislim, z barvami,
               barvajo se in potem tekajo okrog. In to naj bi bilo umetnost, tam se da dobiti denar.
               Za kaj drugega pa ne.</p>
               <p>Zdaj je pa zanimivo to, vam bom pokazal. Včeraj mi je nekdo iz Zagreba prinesel, mi
               je ponudil v odkup slovensko kulturno dediščino - originalne risbe Božidarja Jakca,
               osnutki za izdelavo znamk in podobno in enkratni prvi odtisi določenih znamk, znamk,
               ki nikoli niso bile izdane in tako naprej. Originali, lepo vas prosim! Tudi jaz tukaj
               fotokopije kažem. V Zagrebu! In ta zadeva, ta dediščina Božidarja Jakca je bila
               sporočena, da jo je potrebno odkupiti. Gospa ministrica je vedela za to, pa ni
               naredila nič. In zdaj bodo morali privatniki kupovati slovensko kulturno dediščino v
               tujini in jo prinesti sem, zato da jo bomo imeli tukaj v Sloveniji. Sramotno,
               sramotno.</p>
               <p>Ukradli so Petkovškovo sliko, tam iz galerije. Tudi to Petkovškovo sliko so za tri
               tisoč mark ponujali na Hrvaškem. Ministrici se ni zdelo vredno, da bi dala tri tisoč
               mark, pa bi kulturno vrednoto dobila nazaj. Pa je bila opozorjena na to.</p>
               <p>Kakšen nacionalni program, lepo vas prosim? Kakšna skrb za kulturne vrednote? To je
               samo varovanje lastne pozicije, tam kjer pač je - in konec. In zdaj pred volitvami je
               treba narediti nekaj. Zakaj pa nismo dobili nacionalnega programa takoj ob začetku
               mandata? Zakaj ga nismo dobili? Nacionalni program, ki ga je pripravil takrat gospod
               Šeligo in na katerem precej temelji tudi ta program, je bil pripravljen že takrat.
               Ampak, se je mislilo, saj je vseeno, tri leta lahko spimo, tri leta lahko delamo, kar
               hočemo, zadnje leto ali pa zadnjih nekaj mesecev, pol leta pred volitvami, bomo dali
               ven program in se bomo pohvalili: mi smo pa naredili nacionalni program za kulturo.
               Nič ni narejenega, slabo je narejeno, grozljivo slabo je narejeno!</p>
               <p>Denar se troši, včeraj smo slišali na televiziji, da je 24 individualnih pogodb na
               RTV-ju, v bistvu pa financira pa vse skupaj ministrstvo za kulturo. Mene prav zanima,
               kdo je dobil kakšne procente, da je dal take individualne pogodbe, in kaj je iz
               tistega nastalo? Kot vemo, ima televizija iz dneva v dan slabši program: nima
               kulturnega programa, nima izobraževalnega programa, če je kaj najbolj izobraževalni
               program, ki ga ima ljubljanska televizija, je kakšna slaboumna španska nadaljevanka
               ali pa nekaj podobnega v slovenskem jeziku, ko gledamo Vrtičkarje, pa ne vem kaj še
               vse. Velika kulturna dobrina, lepo vas prosim! Me zanima, v kateri državi se gredo še
               tako; kot je meni znano, nikjer.</p>
               <p>Lastne kulturne dediščine pa ne spoštujemo. V Mariboru je kulturno ministrstvo
               dovolilo na zaščiteno hišo, na mariborske zapore, dati stekleno konstrukcijo oziroma
               jekleno konstrukcijo s steklenimi ploščami, pa je to vse v redu. Če hoče kakšen kmet
               popraviti svoje okno, takoj "uletijo" neki varovalci kulture in ne dovolijo, da bi
               malo po svoje naredil. Ne, tam ne! A v Mariboru, kjerje pa velika stavba, kjer so
               interesi drugačni, kjer se verjetno tudi finančne pogače režejo drugače, tam se pa
               da. Zelo čudno, mislim, grozljivo.</p>
               <p>Skratka, resolucija je potrebna. Mi jo bomo navkljub vsemu podprli, zaradi tega, ker
               je treba nekaj imeti in je bolje nekaj malega kot nič. Kajti to je samo začetek, delo
               se šele začne. Je pa v veliki meri ta resolucija pesek v oči, ker na tak način, kot
               se zdaj dela na ministrstvu za kulturo, mislim, da ne bomo daleč prišli. In bomo
               slovensko kulturno dediščino tega obdobja, pa tudi prejšnjih obdobij, še tisto malo,
               kar je ostalo doma, hodili gledat po tujih muzejih. Tako kot gledamo izkopanine iz
               bronaste dobe v avstrijskih, nemških ali pa angleških muzejih - najlepše zbirke so
               narejene iz slovenskih izkopanin. In izgleda, da bomo tudi to hodili ven gledat.
               Tudi, recimo, Jakčeve mojstrovine, zaradi tega, ker se nekaterim ne ljubi ali pa
               nočejo reševati slovenske kulturne dediščine, ker jim je vseeno, ker jim je dovolj,
               da hodijo na razne prireditve in da so okoli njih razni igralci in filmarji in so
               potem srečni, kako so dobri in kako so pomembni in tako naprej.</p>
               <p>Hudičevo žalostno je vse skupaj, hudičevo žalostno! Zaenkrat toliko. Hvala lepa.</p>
            </sp>
            <sp xml:id="SDZ3-Redna-34-2004-02-27.sp21">

               <speaker>PREDSEDNIK BORUT PAHOR:</speaker>

               <p>Hvala lepa. S predstavitvijo stališča poslanske skupine Slovenske nacionalne stranke
               smo sklenili predstavitev stališč vseh poslanskih skupin.</p>
               <p>Prehajamo na razpravo o predlogu resolucije v celoti. Seznam je precej obširen.
               Začeli bomo pri kolegici Mariji Ani Tisovic, ki se razpravi odpoveduje. Želi besedo
               Jerca Mrzel? <stage>(Ne želi.)</stage> Potem gremo naprej. Dr. Miha Brejc. /Oglašanje iz ozadja./
               Ne, ne bom čakal, ker večkrat opozorim na to, da naj bo mir v dvorani. Prosim lepo.
               Dr. Miha Brejc? <stage>(Ne.)</stage> Kolega Levič? <stage>(Ne.)</stage> Kolegica Širca, izvolite.</p>
            </sp>
            <sp xml:id="SDZ3-Redna-34-2004-02-27.sp22">

               <speaker>MAJDA ŠIRCA:</speaker>

               <p>Naj na začetku korigiram slabo obveščenega Zmaga Jelinčiča: slovenski film je
               imel...</p>
            </sp>
            <sp xml:id="SDZ3-Redna-34-2004-02-27.sp23">

               <speaker>PREDSEDNIK BORUT PAHOR:</speaker>

               <p>Samo trenutek, prosim. Pozval sem vas k besedi, gospa Jerca Mrzel. Kolegica Širca ima
               besedo. Večkrat prosim za mir v dvorani, ker to moti tiste, ki govorijo, pa kljub
               temu tega miru ni. Bom dal besedo, ampak zdaj ima besedo kolegica Širca.</p>
            </sp>
            <sp xml:id="SDZ3-Redna-34-2004-02-27.sp24">

               <speaker>MAJDA ŠIRCA:</speaker>

               <p>Slovenski film je imel v letu 2003 tudi 120.000 gledalcev, kar globoko presega
               nekatere največje ameriške uspešnice. Imel je tudi 60.000 gledalcev, v primerjavi z
               gledanostjo nekaterih slovenskih filmov, tudi tistih, kjer je gospod Zmago Jelinčič
               sodeloval kot pirotehnik, ki so imeli zgolj 1000 gledalcev, dobil je pa nagrade v
               okviru slovenskih koproducentskih projektih nagrado Feliks, Oskar. Rezervni deli
               imajo več kot 40 nagrad v mednarodnem merilu, sodeloval je slovenski film v zadnjih
               nekaj letih v Berlinu, Cannesu, Benetkah in bil tudi nagrajen. Tako je pravilno, da
               se z relevantnimi podatki prihaja, ampak vem, da so nerelevantni in vedno
               tendenciozni.</p>
               <p>Hočem pa spregovoriti v tistem delu, kjer se na splošno o nacionalnem programu, s
               tem da bi rada poudarila, da nacionalni program se v zavest slovenstva nasploh v
               zadnjih letih vpisal kot neko mitično stičišče, kot mitična točka, ki naj bi
               razrešila domnevno nelagodje v kulturi. Mislim, da je tovrstno mitiziranje nastalo s
               tem, ko se je od njega preveč pričakovalo in se je v njega preveč projeciralo. Tudi
               njegova dolgoletna odsotnost ga je delala še za večji predmet poželenja in še za
               večjo projekcijo želja.</p>
               <p>Opozoriti je treba sicer, da so se v tem času pojavljale vedno nove potrebe, stare
               niso odmirale in zaradi tega se je na nek način tudi želja po neki sistematizaciji in
               po neki strategiji izpostavljala vedno močneje. Predvsem pa se je ta mit začel
               vzpostavljati takrat, ko je bil na začetku 90-ih let sprejet zakon o uresničevanju
               javnega interesa na področju kulture in ko v tistem trenutku pripravljalcem zakona še
               ni bilo povsem jasno, kaj morajo odgovoriti na področju kulture ali pa tudi jim
               marsikateri odgovor ni bil še poznan. In so pač vse odprte dileme preložili v
               nacionalni program za kulturo. Je pa tudi res, da vse te sprotne neznanke, ki so bile
               takrat sprožene, so se reševale sproti in jih je sama kultura reševala bodisi s
               področno zakonodajo - ne samo na kulturnem nivoju, na področju kulture, ampak na
               področju vseh resorjev. Govorim o delovni zakonodaji, govorim o seveda vsakoletnem
               proračunu in govorim tudi o tistih zakonih, ki so ustvarjali strategijo in odgovore
               sproti znotrajkulture same; od zakona uresničevanje javnega interesa, zaščiti
               intelektualne lastnine, zakona o filmskem skladu, medijih, knjižničarstvu,
               financiranju občin etc.</p>
               <p>V tem smislu je tokratni NPK, ne več NKP, ki je pred nami, zmes nekakšne želje po
               strategiji in po konkretnih ukrepih. Večino ukrepov izhaja iz že sprejete zakonodaje,
               problem je le v tem, da se jih na določenih mestih podreja, ne pa jo dovolj
               nadgrajuje. Zato od strategije ostane bolj malo ali pa zgolj na bolj leporečni ravni.
               Sama namreč mislim- in nisem zagotovo edina -, da gre pri nacionalnem programu za
               prevelika pričakovanja, kajti ni ga nacionalnega programa, v katerem bi se lahko
               prepoznala večina in ga seveda tudi za svojega vzela. Deklarativni program se lahko
               pa kaj kmalu prelevi v nezavezujoč papir, ki lahko v svojih bohotnih načrtih
               obljublja ogromno, vrne pa premalo.</p>
               <p>Kaj pa NPK obljublja, ne da bi o tem imel res izdelano strategijo in projekcijo ali
               pa dovolj močne interne temelje, ki bi izšli iz dovolj objektivne analize?</p>
               <p>NPK navaja, recimo, da bo kulturna politika dejavno sodelovala v oblikovanju
               prihodnje regijske ureditve, je pa problem, da kompasa za regionalizacijo in
               decentralizacijo nima. Ne sugerira dovolj dobro in precizno mrež, ne razdeljuje
               nacionalnih in lokalnih nivojev in ne prepušča ustanoviteljskih razmerij v presojo,
               preveč je prepušča v presojo okusa posameznemu ministrstvu oziroma njegovi politični
               opciji - ne glede, na katero v prihodnosti lahko mislimo.</p>
               <p>Nacionalni program govori o stimulativni davčni politiki v enem stavku. Govori o
               olajšavah, ki naj bi spodbujale vlaganje v kulturo, toda hkrati pri oblikovanju
               trenutne davčne politike in zakonodaje te stimulativnosti ne čutimo in ne prepoznamo.
               Res pa, da ni še sprejeta, res pa je, da na določenih mestih gre za predloge, kot so
               predani, in za rešitve, ki so slabše od dosedanjih. Napor, ki se je zgodil, recimo,
               pri vprašanju avtorskih honorarjev, gre za kompromisno rešitev, se ne zajema vseh
               poklicev, ki bi bili lahko na področju širšega dojemanje kulture oziroma vsaj tisti
               resorjev, ki jih ministrstvo pokriva, vključeni - če omenim, recimo, že novinarje, ki
               bi jih lahko tudi ta zakonodaja pri obravnavi avtorskih honorarjev zajela. Sploh pa
               se v okviru njihove delikatne situacije, v kateri se nahajajo, ko je zaposlovanje
               zmeraj slabše.</p>
               <p>Nacionalni program temelji, sloni na temeljih, ki jih je v veliki meri definiral in
               oblikoval zakon o tako imenovanem kulturnem tolarju, tu ga dosledno povzame - res je
               -, toda, niti 20% ali približno 20% njegovega ogrodja se ne odraža v tabeli, ki več
               ni del nacionalnega programa kot dodatna priloga, kot je bil v osnutku, kar pomeni,
               da lahko to tabelo, ki pomeni pravzaprav vsakoletni proračun, razumemo - in seveda s
               tem tudi program preveč fiktiven.</p>
               <p>Je seveda tak program lahko dober promotor samega ministrstva, toda je tudi negotov
               potni list za same kulturnike. Ne bom se poglobila v posamezna področja, o tem smo
               ogromno diskutirali, lahko omenim le, da mi je zelo žal, da se pojem razumevanja
               kulturne politike ni razširil tudi na razumevanje kultiviranja prostora, to se pravi,
               da ni vzel v obzir krajinsko arhitekturo, načrtovanje in spoštovanje krajinskega
               projektiranja; kar pomeni, da je getoiziral na neki način to področje v drugi resor -
               premočno in upam, da v samem življenju in v samih ukrepih znotraj življenja bo ta
               sfera dobila svoje mesto.</p>
               <p>Problem, ki ga sama občutim, je tudi ta, da je večina posameznih področij od
               vizualne, glasbene in ostalih produkcij vpeta v preveliko storilnostno naravnanost,
               da je projektirana, kot so bile nekoč petletke, ko so bili določeni odstotki s cilji,
               in da so na nekih določenih področjih tudi celo omejujoči ali pa s to storilnostjo
               naravnanostjo bodo diskriminatorni do drugih, ki, recimo, ne bodo lahko sledili nekim
               odstotkom, kot jih navaja sam program.</p>
               <p>Opozorim tudi lahko na velik problem, ki bo nastal takrat, ko se bo začela znotraj
               kulturne politike udejanjati tudi nova delovna zakonodaja, ki v tem programu dejansko
               ni projicirana. Takrat, ko se bodo začeli spoštovati intelektualni poklici kot tisti,
               ki imajo primerno vrednost drugim poklicem, kar pomeni tudi primerne izhodiščne
               izračune za plače, da se bodo dosledno začeli izvajati tisti principi, ki govorijo o
               nadomestnih, dodatnih obračunavanjih pri zaposlovanju za določen čas.In da ne bo
               celotne proračunske projekcije, ki pravzaprav je temelj tega NPK-ja v ozadju, zrušil
               tisti del, ki bo predpostavljal, da se vendar tudi plačna politika na tem področju
               popravi in da se ne bo tako sramotno odražala kot se sedaj, ko so vsaj delno jasne
               plače znotraj javnega sektorja le-te skrajno podcenjujoče. Hvala lepa.</p>
            </sp>
            <sp xml:id="SDZ3-Redna-34-2004-02-27.sp25">

               <speaker>PREDSEDNIK BORUT PAHOR:</speaker>

               <p>Kolegica Jerica Mrzel.</p>
            </sp>
            <sp xml:id="SDZ3-Redna-34-2004-02-27.sp26">

               <speaker>JERICA MRZEL:</speaker>

               <p>Najlepša hvala, gospod predsedujoči. Gospoda iz ministrstva, drage kolegice in
               kolegi, ljubi ljudje. Danes je za mene svečan dan.</p>
               <p>Pozdravljam nacionalni program za kulturo. Najbrž se malokdo zaveda njegove
               pomembnosti, kljub pripombam in amandmajem, ki jih bomo slišali, in pripombe, ki smo
               jo že slišali - je treba in jih bo treba premisliti -, sem prepričana, da je
               nacionalni program načelno dober in predvsem potreben. Pozdravljena gospa ministrica,
               vas nisem prej pozdravila.</p>
               <p>Govorila bom načelno. Slovenci, ki smo potomci različnih vplivov in pritiskov na tem
               pretočnem in prepišnem ozemlju, se lahko seveda pohvalimo s kulturo, saj nas je
               združevala skozi najtežje čase zgodovine, od prve piščalke 40 tisoč let pred našim
               štetjem do prvih tiskanih knjig, od katerih je vsaka veljala par volov, kar bi danes
               pomenilo, en avto - ljudje so vse pokupili. Vse te knjige so bile seveda požgane, a
               kljub temu je ta narod obdržal jezik, to skupno posodo, v kateri narod živi, tako kot
               je nekoč rekel naš kolega Jaša Zlobec, če se ne motim. V času, ko se je govorilo
               uradno nemško, latinsko in italijansko, šele na četrtem mestu je bila slovenščina
               jezik kmetov in malih obrtnikov, kljub temu se je dvignil veličastni Prešeren. Če gre
               za bravuroznost poezije, se lahko kosa s slehernim poetom na svetu, čigar izpovedna
               ljubezen do sočloveka, naroda in človečanstva, če gre občutljivost za pravico in
               poštenost, nima primerjave mogoče v literaturi sveta. Tudi njemu so pravzaprav
               požgali vse, razen pesniške zbirke in so ga zakopali za zid, tako da bi ga Slovenci
               vendarle pozabili. Njemu je bila druga osmrtnica v slovenščini napisana, prva
               njegovemu prijatelju Čopu. Levstiku so vzklikali: "Pogine naj pes!", Cankarju so na
               začetku še prejšnjega stoletja uničili pesniško zbirko, kot veste in ravno Cankar je
               bil tisti, ki je zapisal: "Ta narod, ki je trikrat 500 let trpel in tlačanil, naš
               narod, ki se je boril s svojo krvjo in s svojimi solzami, ta narod si je kljub
               suženjstvu in uboštvu, kljub gladu in žeji ustvaril svojo lastno kulturo." In še je
               rekel Cankar: "Bogatejši so pač drugi jeziki, pravijo tudi, da so milozvočnejši in
               bolj pripravni za vsakdanjo rabo, ali slovenska beseda je beseda praznika, vriskanja
               in petja. Iz zemlje sami izvira kakor velikonočno potrkavanje in zvezde pojo, kadar
               se na nebu pojavijo, itn...", da ne bom predolgo govorila. To si lahko tudi preberete
               in bom še kdaj povedala.</p>
               <p>Čas se je nadaljeval s slovenskim kulturnim vprašanjem in v najtežjem času boja za
               svobodo je bila kultura vzdrževalka v hudih zimah in v krvi. Bile so tiskarne, bila
               je tudi Prešernova knjiga tiskana, proglašen je bil naš največji kulturni praznik,
               žal 8. februar, ne pa 3. december, ampak zaradi tega, ker so bile takrat tam ofenzive
               - ker to malokdo ve, zato to govorim. Bilo je gledališče, bili so pesniki in
               pisatelji, večina naših brigad je bilo poimenovanih po pesnikih in ljudje so se
               borili pod geslom, Prešernovim geslom: "Manj strašna noč jo v črne zemlje krili, ko
               so pod svetlim soncem sužni dnovi." In še je izkrvavel pesnik, ki nam je rekel:
               "Izdahnili bi, da ne trpimo z oporno dvignjeno glavo." In še bil lahko naštevala.</p>
               <p>Po vojni so bile narejene založbe, je bil narejen dober film. Ni bilo tako, kot je
               Jakobus Gallus, ki ga vsi poznamo in je še moral iti ven in ga skoraj ne priznavajo
               več kot Slovenca. Je bil Hugo Wolf, ki ga nimajo skoraj več za Slovenca, ker je moral
               iti ven, ker mu tukaj ni bilo dano, da bi delal. Anton Ažbe je bil zunaj, kot vemo,
               da ne govorimo o Groharju in nekdo je prej govoril o dušenju ustvarjalnosti. Groharju
               so bile naročene freske v trnovski cerkvi. Začel jih je delati in so ga prekinili,
               ker jim niso bile všeč. Danes bi lahko imeli Groharja v trnovski cerkvi in ga nimamo.
               To je to dušenje, o katerem nekateri govorijo, in se moram nanj odzvati.</p>
               <p>Bila je skratka po vojni sodobna umetnost in kulturna in moram še reči to - ker nas
               čas preganja -, da se v umetnost izplača vlagati. Da tudi ameriške raziskave, ker
               veste, da je najbolj hud kapitalizem, vedo, da se v kulturo splača vlagati in bi vam
               lahko tudi o tem govorila.</p>
               <p>Treba je nekaj poudariti: da umetniško delo seveda ni zastonj in tega se moramo vsi
               po vrsti zavedati. Tudi gospod Rop, tudi gospa ministrica Petrinova, tudi gospod
               Mramor itn. Lahko se najdejo v naši družbi zanke, kako bomo poskrbeli za ustvarjalca.
               Kajti, koliko dela je, preden nek baletnik zna eno uroplesati na odru. Koliko dela
               je, preden - lahko vam povem anekdoto -, ko je nemškega cesarja nekdo slikal 14 dni,
               pa mu je potem dal račun in rekel: "Kaj je pa to takšen denar za 14 dni." Pa je
               rekel: "Ja, 14 dni pa vse moje življenje." Kaj bi govorili o gospe Marijani Lipovšek
               - vprašajte jo, kako dolgo je študirala in delala. Kaj bi govorili o gospe Ireni
               Grafenauer itn? Koliko časa je vloženega in če bi vse to plačevali, bi vedeli, kako
               je treba kulturo tudi plačati in najti denar za njo.</p>
               <p>Torej poudarjam, da bo treba dati v kulturo malo več denarja, kajti od naše
               osamosvojitve naprej, žal, ko smo dosegli svoje cilje, se denar za kulturo zmanjšuje
               in ne povečuje. Ampak tu ni kriva naša ministrica, tu je kriva kompletna naša družba
               in politika.</p>
               <p>Mislim, da je treba na koncu poudariti izgradnjo NUK. Mislim, da je treba poudariti
               življenje mladih ustvarjalcev, ki prihajajo v te poklice in nimajo več niti
               honorarjev niti plač, nimajo več stalnih zaposlitev. Vsi okrog, trgovci z novci, vsi
               okrog - organizatorji v gledališčih predvsem, ki jih najbolje poznam - imajo stalne
               plače, imajo redne plače, lahko vzamejo kredite. Umetniki jih ne morejo dobiti! In ne
               vem, kako bodo naprej živeli. In moram poudariti to skrb za mlade ljudi, moram
               poudariti. Šli smo na raznorazne referendume, nismo pa šli na referendum, da bi
               živeli v kapitalizmu, v takšnem, kot se zdaj pojavlja. Treba bo najti takšne zanke,
               kako bomo skupaj ta mali narod v tem velikem svetu, s to veliko kulturo, preživeli.
               Mislim, upam in verjamem, da bomo tudi v tem času našli zanke, kako bomo nagrajevali
               sponzorje, kako bomo našli denar za mlade ljudi, ki so kreativni, kajti kreativnost
               je treba podpirati in kreativni ljudje morajo preživeti.</p>
               <p>Na koncu bi opozorila še na gradnjo akademij. Ta ideja je fantastična, da se gradijo
               tri akademije skupaj in ta akademija seveda mora biti v Ljubljani. Zelo mi je žal,
               lahko bi razlagala, zakaj, pa zdajle ni časa.</p>
               <p>Na koncu mi dovolite - ne vem, koliko časa že govorim -, Ervin Fritz je zapisal tole
               pesem: "Mi, ki ležemo k očetom, vsi Janezi k Franceljnom in Pepijem, ležemo k očetom.
               Naši sinovi bodo lahko prodajali svetu le svojo pamet, sivo materijo. Z drugim jih ne
               moremo obogatiti. Grozno nam je, tu je cel narod, pa le trije znajo latinsko, pet jih
               zna sveto pismo, šest jih gradi nebotičnike. Tri pesnike udariš, pa ne bo znal nihče
               več prevajati v rimah iz nemščine. Kakorkoli računaš, biti majhen narod, pomeni, da
               ni ljudi. Naša dediščina je tisočletna. Ubogi kmetijci so pririli cizo s svojo
               revščino vse do nas. Mi bijo morali obogateno z darovi odvleči naprej. Tak majhen
               narod ne diha, ne živi samogibno, ampak le po natančnem načrtu."</p>
               <p>Sklenimo torej: vsi bomo delali, vsi bomo vladali, vsak hip bomo vedeli, kaj moramo
               dati rodovom za nami - to našo milo govorico, našo zgodovino in vse, kar je zanjo
               potrebno. Naš pozdrav bo: tudi v prihodnje tisočletje v Sloveniji! Hvala lepa.</p>
            </sp>
            <sp xml:id="SDZ3-Redna-34-2004-02-27.sp27">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Jerca Mrzel. Kolega Barovič.</p>
            </sp>
            <sp xml:id="SDZ3-Redna-34-2004-02-27.sp28">

               <speaker>BOGDAN BAROVIČ:</speaker>

               <p>Hvala lepa, gospod predsednik. Spoštovane kolegice in kolegi! Razprava, ki se je in
               ki se bo odvijala, kaže, da je kulturna identiteta naroda zelo pereč problem, o
               katerem govorimo žal prepozno, a prav je, da govorimo. In tako, kot je dejal
               spoštovani poslanski kolega, gospod Zmago Jelinčič: podprli ga bomo, zato ker je
               dobro, da ga imamo - a žal pozno.</p>
               <p>Dobil sem neko primerjavo z včerajšnjim dnem, ko smo se pogovarjali o tem, kakšna
               kvota v nekem zakonu po spolu ljudi naj bi nekje bila zapisana in tako naprej. Tudi
               danes dobim neko primerjavo in pravim: slovenski jezik in slovenska kultura je in
               mora ostati v srcu Slovenca, ne na papirju. Če bomo to zavest vzdrževali - prav je,
               da imamo nacionalni kulturi program, prav je, da bomo imeli zakon o rabi slovenskega
               jezika - prav je! Ampak, če tega v srcu ne bomo imeli, nam noben zakon in nobena
               resolucija, noben nacionalni program ne bo pomagal. Gre za strateški dokument, ki
               poudarja slovensko kulturno avtonomnost, ki je še kako potrebna ob trenutku, ko se
               pridružujemo enemu narodu, ki bo štel 450 milijonovljudi. In ob tem poudarjam, kar
               sem že nekoč rekel: Slovenija ne bo konkurenca na kulturnem področju v Evropi in v
               svetu, še posebej v Evropi, ampak bo pokazala končno velikemu avditoriju, kaj ima.</p>
               <p>Jaz sem prepričan, da je vsa bogata kulturna dediščina bogate kulturne sosede
               Avstrije, Madžarske posledica slovenske kulturne dediščine. Avstro-Ogrska država se
               je obogatila na kulturnem področju s Slovenci in ne obratno, na to sem ponosen. Med
               vsemi težavami in naštetimi problemi, ki so navedeni v tem programu, bi rad poudaril
               samo eno: mene in mojo retorično ali govorno sposobnost, govorim pač v svojem imenu,
               meni jo je dala knjiga. Spoštujem vse zvrsti umetnosti, ki so navedene v nacionalnem
               kulturnem programu, žal pa se mi zdi, da je poudarek na knjigi, o knjigi, o pisani
               slovenski besedi premajhno. Želel bi si, da bi se ustanovil javni sklad za knjigo,
               želel bi si. In prosim ministrico, da si te besede zapomni in da naredi na tem
               področju, kar se pač lahko in da.</p>
               <p>Nedorečena je davčna problematika. Enkrat si bomo morali naliti čistega vina, če že
               govorimo o davčnih olajšavah na enem, drugem ali tretjem področju, bomo morali enkrat
               doreči tudi davčno politiko na kulturnem področju; takšno, ki bo stimulirala
               slovensko kulturo in slovenski jezik, razvoj slovenske nacionalnosti, ki se je vedno
               peljala skozi kulturo, ne pa ne vem kakšna druga področja.</p>
               <p>Rad bi rekel še nekaj. Žal mi je, da prebiramo amandmaje na resolucijo o nacionalni
               kulturi. Žal mi je. Pomeni, da smo zopet politizirali nekaj, kar po mojem osebnem
               mnenju ne bi smeli; pomeni, da imamo različne politične poglede na tisto, na kar smo
               pravzaprav vsi ponosni in na kar moramo biti ponosni. Pomeni, da je nacionalni
               kulturni program, če se gremo amandmirati, slab ter dopušča vmešavanje politike in
               ker dopušča, da politične točke nabiramo ali nabirate - ne bom rekel zdaj v tretji
               osebi - vsi. To ni dobro. In nenazadnje, bistvo vsega je, kultura je nacionalna
               identiteta, ne pa proizvodna identiteta. In še drži tisto, kar je bilo nekoč že
               povedano, nacionalni kulturni program ne bo nikdar tak, da bi ustrezal vsem. Ali bo
               pa tak, da bo ustrezal večini - nam Slovencem in ljubiteljem slovenske kulture in
               slovenskega jezika?</p>
            </sp>
            <sp xml:id="SDZ3-Redna-34-2004-02-27.sp29">

               <speaker>PREDSEDNIK BORUT PAHOR:</speaker>

               <p>Hvala lepa, kolega Barovič. Kolega magister Drobnič ima sedaj besedo.</p>
            </sp>
            <sp xml:id="SDZ3-Redna-34-2004-02-27.sp30">

               <speaker>MAG. JANEZ DROBNIČ:</speaker>

               <p>Torej, Slovenci damo veliko na svojo kulturo in pri identiteti te države in
               nastajanju države so kultura in kulturni ustvarjalci predstavljali ključno vlogo.
               Zato se mi zdi in verjetni se vsi tudi tega zavedamo ob prelomnih dogodkih - tudi
               tega, ki je zdaj, bo pomembno odigrala kultura, pa tudi za naprej. Je pa seveda ob
               takih trenutkih tudi na preizkušnji, ko obstaja vsaj miselna nevarnost utopitve v
               parilnem loncu evropskih narodov in evropskih kultur, da bi manjše kulture, slovenska
               kultura se lahko stalila. Vendar, na nas je torej, kako bomo jo zastopali, kako jo
               bomo predstavili, tudi, kako jo bomo prodali v tem prostoru in tudi kako jo bomo
               zaščitili. Če se bomo obnašali malomarno, potem seveda od tega ne bo nič. Jaz se ne
               bojim, zato ker imamo zadosti kulturnih ustvarjalcev, ne glede na to, ali bomo mi to
               resolucijo sprejeli ali ne. Kaj bistveno seveda ne bo vplivala na to kontinuiteto in
               moč, eruptivnost kulturnih ustvarjalcev. Govorimo dosti, kaj se pa pravzaprav dogaja
               v tej kulturi, kako jo jaz doživljam, jaz nisem kakšen velik poznavalec. Vendar, kako
               občutim, da se večkrat prodaja za raznolikost pravzaprav neko marginalno kulturo, ki
               jo težko rečemo sploh kultura; da se to poveličuje, dočim tisto bogato, ki je
               nesporno, pa se poskuša spravljati nekam v obrobje. .../Oglašanje iz ozadja./...</p>
            </sp>
            <sp xml:id="SDZ3-Redna-34-2004-02-27.sp31">

               <speaker>PREDSEDNIK BORUT PAHOR:</speaker>

               <p>Mir!</p>
            </sp>
            <sp xml:id="SDZ3-Redna-34-2004-02-27.sp32">

               <speaker>MAG. JANEZ DROBNIČ:</speaker>

               <p>Tako, v redu, lepo, fino ste povedali.</p>
               <p>Kako? Torej ne glede na ta program, ki je postavljen, bo ta zadeva naprej... Vsi,
               praksa, ki se pojavlja v posameznih zakonih in se dotika kulture, to so proračunska
               sredstva in tako naprej, prava stvarnost pa gradi bolj ali manj na tistem starem
               principu, da na ranjenem mestu školjke se rodi najlepši biser. Ali pa: dobre pesniške
               stavritvese bodo rodile ob praznem želodcu. To ne more biti sporočilo za sodoben čas
               ali pa neka premisa, ampak nekaj drugega. Vendar, ko smo se pogovarjali o davku na
               dodano vrednost, po vsem tem se ne moremo znebiti vtisa, da gre v tej smeri,ker ni
               pripravljenosti. Pravite, da evropski standardi in direktive ne omogočajo teh zadev.
               Pazite, poskusi so s strani Francozov, da bi to vnesli, to je poskusi in to francoska
               kultura, ki ni nekaj manjšega v evropskem prostoru, ampak je dominantna. Zakaj ne bi
               to prišlo od kultur, od nacij, ki so manj zastopane, kjer je mnogo bolj utemeljeno?
               Zakaj nismo tukaj bolj korajžni? Mi vendar oblikujemo, bomo oblikovali evropski
               prostor. Zdaj smo bili lahko sledilci temu, ker smo morali adaptirati, prilagoditi,
               zato da so nas to druščino narodov, druščino držav "spustili" - pod narekovajem.
               Ampak, od zdaj naprej imamo enake pozicije. Torej, korajžno, kar se tega tiče! V
               stvarnosti - gospa ministrica in ostali ministri, je nekako vtis, kot da je to
               področje pastorek v vsej tej vladi. Namesto res dobrih dejstev oziroma dobre
               stvarnosti, dobrih predlogov, ki pomenijo tudi materializirano obliko, se ponuja ta
               resolucija. Ta resolucija je morda tudi pesek v oči. Jaz sem vesel teh vaših
               kritičnih pripomb ali pa iz hude kritike - ne vem pa, kako boste glasovali, boste
               proti tej resoluciji? Ja, glede na vašo poanto potem pričakujem, da boste proti,
               sicer boste neverodostojni.</p>
               <p>Gospa kolegica Mrzelova, glede požiganja knjig v zgodovini, izobešanje in, ne vem,
               kaj še vse, vam moram povedati, da ob neki priložnosti sem bil v Jalnovi domačiji in
               mi je pod roke padel seznam prepovedanih knjig, ki jih je po drugi svetovni vojni ta
               oblast objavila. Saj to niso bile kakšne take knjige, ne vem - je objavljeno, a ne -,
               ampak notri so tudi knjige, gospod kolega, tudi Bobri, recimo, Jalnovi in podobne
               knjige, ki niso imele nič proti revolucijo in so bili zgodovinski romani. Torej,
               vsaka ta zgodovina, da ne bi povzdvigovali, ima svoje grešnike in svoje grehe. Ampak
               se nekako pojavljajo samo neki drugi. Torej še sreča, da kulturna ustvarjalec -
               gospod Zlobec, boste dobili besedo, vi ste tako neučakani, boste dobili besedo,
               predsednik vam jo bo dal! Ampak, vi meni tukaj jemljete tiste sekunde - torej; ta
               slovenska kultura se bo obdržala in ustvarjalnost bo naprej tekla, ne glede na to,
               ali bomo to resolucijo sprejeli ali pa zavrnili. Hvala lepa.</p>
            </sp>
            <sp xml:id="SDZ3-Redna-34-2004-02-27.sp33">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, kolegica Majda Potrata.</p>
            </sp>
            <sp xml:id="SDZ3-Redna-34-2004-02-27.sp34">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana ministrica in sodelavca, spoštovane
               poslanke in poslanci.</p>
               <p>Res je pred nami poseben dogodek, to je sprejem resolucije o nacionalnem programu za
               kulturo, vendar je dodatek, program za kulturo od leta 2004 do 2007, zato pričakujem,
               da bomo govorili o tistem, kar nas čaka, ne o tistem, kar je bilo, čeprav se mi zdi,
               da je tudi v tem mandatu v kulturi narejenega zelo veliko - če primerjam napore, ki
               so bili tudi v preteklosti vloženi v ureditev v nekaterih zakonskih predpisov, pa
               vendarle tisti predpisi niso bili sprejeti. Sedaj se mi zdi, da ob zakonu o javnem
               interesu za kulturo, skupaj z nacionalnim programom za kulturo leta 2004-2007, vendar
               lahko ugotavljamo, da imamo ob vstopu v Evropsko unijo vsaj na zakonski ravni
               pripravljeno tisto, da bomo lahko uresničevali svoj nacionalni, kulturni interes v
               večkulturni skupnosti evropskih narodov in držav.</p>
               <p>Zakaj bomo podrla nacionalni program za kulturo? Ker razumem kulturo kot prostor
               svobode, se mi zdi ena od splošnih prioritet kulturne politike bistvenega pomena za
               uresničevanje takega pojmovanja kulture. Namreč, ena od splošnih prioritet je
               spodbujanje kulturne raznolikosti. In ni dovolj časa, da bi razpredali kaj vse v
               spodbujanje kulturne raznolikosti sodi. Prav takrat, kadar štejemo umetnost v svojih
               največjih presežkih kot harmonično povezavo med estetskim, etničnim in spoznavnim,
               imamo verjetno največ težav ravno pri definiciji estetskega, ker kultura v presežkih
               mora gledati naprej.</p>
               <p>Kulturo vidim tudi kot temeljno človekovo pravico in kot naslednjo splošno
               prioriteto kulturne politike vidim zagotavljanje dostopnosti kulturnih dobrin in
               pogojev za ustvarjalnost. Kako potem ne podpreti take resolucije? In če je kultura
               najvišji izraz posameznikove in skupinske ustvarjalnosti, potem se mi zdi, da je
               izjemnega pomena tudi ta prioriteta, ki govori o kulturni vzgoji kot o ustvarjalni
               vzgoji in kot vzgoji za ustvarjalnost. Nadrobnosti in izpeljave se kažejo v
               naslednjih poglavjih. Ampak tisto, kar se mi zdi za to resolucijo bistvenega pomena,
               je to, da ne zapira prostora in da ne ustvarja občutka, da bi vse tisto, kar je zunaj
               posameznikovega videnja in razumevanja kulture in umetnosti, moralo iz percepcije
               narodove kulture in umetnosti biti izločeno.</p>
               <p>In zdaj k tistemu, kar je v kulturnem programu pravzaprav prva stvar. Zelo sem
               zadovoljna, da sem na odboru za kulturo, šolstvo, mladino, znanost in šport dobila
               podporo za amandma, ki zdaj opredeljuje tak naslov, ki kaže, kjer mora biti naša skrb
               - slovenski jezik, njegova raba inrazvoj. Torej, ne ohranjanje, ampak razvoj - in
               tukaj se strinjam z vsemi tistimi, ki pravijo, da je od nas odvisno, zato ne samo
               deklarativno ohranjanje, ampak raba slovenskega jezika. Tu bi seveda lahko omenila,
               da mi je malo žal, da je koherentnost besedila zdaj porušena zaradi sprejetega
               amandmaja, ampak če so kolegi v odboru in kolegice mislili, da je amandma Slovenske
               demokratske stranke treba sprejeti, zdaj v besedilu je in jaz se ne bom potegovala
               zato, da bi ga kasneje izločali.</p>
               <p>In dovolite mi, da omenim samo še en argument, zakaj se mi zdi sprejem nacionalnega
               programa za kulturo tako pomemben. Zdi se mi, da bo spodbudil nastanek tudi drugih,
               lokalnih programov za kulturo, tako kot to veleva zakona o uresničevanju interesa za
               kulturo, kajti vseprevečkrat v svojih lokalnih okoljih ugotavljamo, da kljub zelo
               pompoznim besedam o pomenu kulture in o poudarjanju svoje skrbi za nacionalno
               identiteto, takrat, ko gremo na polje financ, kultura potegne krajšo. In upam, da
               bodo tudi lokalne skupnosti začutile potrebno oblikovati kulturno politiko v svojem
               lokalnem okolju. Kulturna politika v lokalnem okolju pa ni samo seznam investicij,
               ampak je mnogo več od tega.</p>
               <p>Torej, veselim se, da bo, tako je videti, kulturni program dobil našo podporo. Hvala.
           </p>
            </sp>
            <sp xml:id="SDZ3-Redna-34-2004-02-27.sp35">

               <speaker>PREDSEDNIK BORUT PAHOR:</speaker>

               <p>Hvala lepa, kolegica mag. Potrata. Kolega Podobnik je odsoten. Tako prosim za besedo
               kolega Tanka. Prosim.</p>
            </sp>
            <sp xml:id="SDZ3-Redna-34-2004-02-27.sp36">

               <speaker>JOŽE TANKO:</speaker>

               <p>Hvala lepa za besedo in vsem prav lep pozdrav. Mogoče najprej v uvodu o tem oziroma
               o tem, kaj je bilo prej: ali kura ali jajce. Dejstvo je, da smo pred tremi leti ali
               pa ste pred tremi leti že dobili predložen v državni zbor nacionalni program za
               kulturo, ki ni doživel nadaljnje obravnave in ni doživel zaključka v tem državnem
               zboru, predvsem zaradi tega, ker je bilo rečeno, da nimamo krovnega zakona o kulturi.
               Tukaj se pojavi ta dilema o tem, kaj je bilo prej, kura ali jajce. Mislim, da je ta
               dilema povsem nebistvena, povsem nepotrebna in bistveno pri tem je samo to, da sami
               izgubili v tem času tri leta in po treh letih ali pa še več kot treh letih ponavljamo
               to zgodbo o nacionalnem programu za kulturo znova. Se pravi, imeli smo kuro ali
               jajce, kakorkoli vzamemo in nismo potem zmogli, da bi to kuro ali jajce dodelali.</p>
               <p>Naslednja stvar, kar se mi zdi za mene pomembna, da manjka v tem kulturnem programu,
               je to poglavje o načelih. Mislim, da je to poglavje obvezen sestavni del tega
               nacionalnega programa; kajti mislim, da mora ta program delovati po teh jasnih
               razmejitvah, da se jasno razmeji bistveno od nebistvenega po vseh področjih, kajti v
               nasprotnem primeru, če teh zadev, teh principov nimamo razrešenih, potem to pomeni,
               da je ogromno prostora za manipulacijo, da je ogromno prostora za, po domače
               "svaštarjenje", da je ogromno potem odvisno od individualnih nagnjenj tistih, ki na
               koncu definitivno odločajo v kulturi, to pa je predvsem ministrstvo ali pa morda na
               nižjem nivoju tudi kdo drug. To poglavje je za nacionalni kulturni program ravno tako
               ali pa vsaj tako pomembno kot tisto poglavje o zgodovini, ki smo ga dali zadnjič na
               odboru v program. In mislim, da bi vse te zadeve, ki smo jih tudi sami predlagali v
               tem amandmaju, morali na nek način vključiti. Ena pomembnih alinei teh načel je tudi
               zadeva o raznolikosti oziroma ideja o pluralnosti, in sicer, če tega v načelihnimamo
               zapisanega ali pa to ne sodi v načela, potem se nam hitro pojavi dilema med
               pluralnostjo, med ekstremnostjo in ekscesnostjo. In prav zaradi podobnih zadev bi
               bilo bistveno, da se take stvari tudi zapišejo.</p>
               <p>Predlagali smo, in bilo je celo sprejeto, da se v nacionalni kulturni program kot eno
               pomembnih kategorij zapiše tudi medijski sklad, se pravi, področje, ki je bilo vedno
               v zgodovini v vseh režimih izredno podvrženo nadzoru in kontroli vladajoče oblasti.
               Mislim, da bi bilo smiselno, da se na tem področju sistemsko pristopi, da se dajo
               širše možnosti, kot so obstoječe, in da se tudi medijski prostor potem oblikuje na ta
               širši način. Kajti v zgodovini smo se vse prevečkrat učili, da je pravzaprav vsak
               režim, ki je bil na tem področju medijev, kulture in šolstva predvsem, vzpostavil nek
               določen režim, neko določeno cenzuro. Pa smo se učili o Metrnikovem pa o Bachovem pa,
               ne vem, mislim, da smo celo po vojni imeli nek, lahko bi rekli kar Titov absolutizem,
               in mislim, da ne bi bilo prav, da bi to nadaljevali po vsakem predsedniku aktualne
               oblasti, aktualne vlade. Skratka, ta monopol na tem področju bi morali razbijati tudi
               skozi sistemsko ureditev. Na nek način sem bil tudi že na odboru kar presenečen, da
               se je temu vprašanju o razpravi za javno predstavitev mnenj nekako nasprotovalo. Pa
               vendar sem bil potem, moram reči, kar zadovoljen, da se je to vneslo v dopolnjen
               predlog zakona. Me pa ta novi predlog pravzaprav izjemno bega, kajti ne razumem, da
               lahko vlada v desetih dneh do iste točke tako radikalno spremeni stališče. No, upam,
               da sem pravilno prebral, da nisem naredil napake; bom pa lahko to še preveril. Vendar
               mislim, da je na tem področju neka zadeva, ki moti.</p>
               <p>Naslednja stvar, kar me zelo bega, in napaka, ki jo počnemo, je tudi v tem, da
               področna zakonodaja mnogokrat preveč radikalno posega s svojimi rešitvami na lokalno
               področje. Eden takih primerov je tudi zakon o knjižničarstvu, kjer smo sprejeli,
               lahko rečem, za mnoga okolja neprimerne in neprijetne rešitve in s tem tudi otežili
               delovanje oziroma možnosti aktivnega delovanja na drugih področjih kulture. Predvsem
               za manjša lokalna okolja je bilo značilno, da so se v sklopu javnega zavoda oziroma
               knjižnice združevale tudi druge aktivnosti. In s tem, ko smo ta zakon sprejeli na tak
               način, kot je, smo vse te druge stvari postavili v bistveno podrejen položaj, s tem
               pa jih tudi velikokrat onemogočili pri kandidiranju za razna sredstva, posledično pa
               tudi za izvajanje kulturnih nalog v lokalnih okoljih. Kajti če dobiš namesto 50 10%,
               pomeni tudi tolikšno redukcijo programov. In mislim, da je bila ta rešitev
               nekorektna. Poleg normativnega dela, kar zadeva oblikovanje površin in ostalih
               normativnih karakteristik s področja knjižnic, je to tudi ena od dodatnih zadev, ki
               je to uničila in s tem tudi obremenila občine, pa tudi pripeljala v občine vrsto
               problemov glede sodelovanja z javnimi zavodi.</p>
               <p>Naslednja stvar, kjer mislim, da bi bilo treba tudi nekaj reči, je ločitev
               komercialne, podjetniške dejavnosti v kulturi in pa tiste prave umetniške oziroma
               kulturniške dejavnosti. Mislim, da so na tem področju najbolj uspešni tisti, ki so
               najbolj glasni, ki se znajo za svoje stvari nekako postaviti, dobijo zanje tudi
               veliko podporo, tudi veliko medijsko podporo, ki so aktivni udeleženci raznih
               družabnih in drugih prireditev, medtem ko pa mnogi kulturni delavci, mnogi kulturniki
               ostajajo nekako ob strani in pozabljeni.</p>
               <p>In še nekaj bi rad povedal. V proceduri imamo tudi tako imenovano davčno reformo.
               Mislim, da bi predvsem za področje donatorstva, tako za kulturni kot tudi, recimo,
               športni del to reformo lahko bistveno bolj pogumno postavili. Omogočili bi tudi bolj
               neposredna vlaganja v te dejavnosti in s tem na nek način sprostili tudi ta pritisk
               na institucionalno oziroma proračunsko financiranje. Mislim, da bi kazalo, če se bo
               to reformo izpeljalo do konca, na tistem delu, ki omogoča individualna ali zasebna
               vlaganja v te programe, bistveno drugače zastaviti in tudi urediti.</p>
               <p>Na koncu bi rad povedal samo še dve besedi o tem, da moram reči, da sem na nek način
               tudi razočaran, da vlada ne podpira nobenega od vloženih amandmajev naše poslanske
               skupine. To na nek način kaže, da ne moremo mimo tega kulturnega boja tudi na tem
               področju. Mislim, da bi bilo prav, da se te predloge oceni bolj korektno in ne samo
               politično, kajti prepričan sem, da vse te zadeve upravičeno sodijo v nacionalni
               kulturni program za kulturo. Hvala.</p>
            </sp>
            <sp xml:id="SDZ3-Redna-34-2004-02-27.sp37">

               <speaker>PREDSEDNIK BORUT PAHOR:</speaker>

               <p>Hvala lepa, kolega Tanko. Zdaj ima besedo kolega Tone Partljič. Prosim.</p>
            </sp>
            <sp xml:id="SDZ3-Redna-34-2004-02-27.sp38">

               <speaker>ANTON (TONE) PARTLJIČ:</speaker>

               <p>Spoštovana gospa ministrica in vaša cenjena sodelavca, drage kolegice in kolegi! Bom
               kar na začetku rekel nekaj dobrega o vas, gospa ministrica, pa o tem nacionalnem
               programu, ker bom kasneje govoril, se mogoče ne bom mogel zadržati kakšne satirične
               žilice. Pa ne bi rad, da bi to pomešali.</p>
               <p>Vam na nek način izrekam priznanje, da ste tako sodelovali in omogočili to zelo
               široko razpravo, ki ste jo vodili veliko širše na lastno iniciativo, tudi mimo tega,
               kar smo tukaj zahtevali. Lahko rečem, da sem v času tega sprejemanja nacionalnega
               programa o kulturi v Sloveniji, v krogih, kjer je bilo potrebno, in tudi tam, kjer
               ljudi tišči, se po mojem v novi državi še ni toliko govorilo in iskalo nekih rešitev.
               Sam ne mislim, da bo to ravno dalo nek rezultat, tako da se bo jutri to videlo, ampak
               to je bilo vendarle omogočeno, in zdi se mi, da ste nas kar dovolj potrpežljivo
               servisirali. To se mi zdi celo, bi rekel, najboljša točka nacionalnega programa.</p>
               <p>Potem, samo da se ne bi kdaj kasneje temu vračal, se mi zdi, da je dobra invocaija,
               vsaj za tisto področje, s katerim se tudi sam ukvarjam, velik poudarek kulturni
               vzgoji. Tu so velike pasti, ker ni šol in marsikaj ni pripravljeno, ni prostorov.
               Ampak ta poudarek se mi zdi na nek način zelo dober. Potem, vnesli ste sicer na
               pobudo pisateljev, ampak ste prisluhnili knjižničnem nadomestilu, štejem, da je to
               korak naprej. In tudi, ker se razlikujem tudi od svojih kolegov, odločitev, da je
               neke vrste ena nacionalna ustanova v Mariboru, druga pa v Gorici in na nek način, da
               so ti mejni prostori s tem tudiza povezovanje zakoličeni, se meni zdi dobro.</p>
               <p>Zdaj pa, ker se nismo zbrali, da bi se hvalili, bi najprej pri tem vsem, kakor je
               tudi zapisano, o velikih rečeh, ki jih je za slovensko samobitnost in sploh
               zgodovinski obstoj naredila kultura. Ko poslušam danes tudi precej vzhičene besede,
               me čudi, kako je to uspela, če ni imela nacionalnega programa za kulturo. Kako je
               sploh vse to nastalo, če ni bilo tega temeljnega akta? Pri čemer hočem reči, da je
               stvar seveda živa, da bo šla tudi sedaj naprej. Mislim pa, da je en tak premislek
               potreben. Ne bi se strinjal s kolegom Samom, tako detajlno ni pomembno polemizirati.
               Ne vidim razloga, zakaj ne bi na primer primerjali z materialom, ki smo ga imeli.
               Seveda netekmovalno, ker je to tudi nesmiselno, pa je tudi narava sama odločala
               drugače. Mi imamo že več nacionalnih kulturnih programov, kar celo malo pogrešam,
               mogoče bi to celo na prijateljico in kolegico Majdo Potrato naslovil, ki se mi zdi,
               da je odlično nadomestila uvodni del. To je prej bil - celo citiram - Šeligov program
               v uvodu, v eni fazi. In zelo podpiram in je to zelo stvarno in najboljše, kar smo do
               sedaj imeli, kar je vključeno. Ampak, če naj gledamo naprej, se na nek način skorajda
               pogreša - mi imamo že nekaj nacionalnih kulturnih programov. Ko smo naštevali druge
               kulturne dosežke, da ne rečem, da je po svoje popotovanje od Litije do Čateža en
               program za literaturo. Celo, če sam rečem za svojo skromno osebo, jaz se ravnam samo
               po tem kulturnem programu. Tam je Levstik napisal: "Jako bi ustregel Slovencem tisti,
               ki bi znal resnico zavijati v prijetne šale." In jaz to s svojimi komedijami počnem
               in izvršujem in nacionalni program iz leta 1858. Ampak potem so še tehtni premisleki,
               ki bi tudi nas lahko doletevali. To je zlasti Cankarjeva in bela krizantema,
               slovensko ljudstvo in slovenska kultura - to se boleče tiče našega časa. Ko Cankar
               pravi, v čemu se slovenski situiran meščan razlikuje od francoskega - ker francoski
               ve, da k njegovemu statusu spadajo, da kupi knjige, gre v opero in in na razstave,
               slovenski pa ve, da se mora nekje dobro "napokati", se voziti z mercedesom in igrati
               golf. In ni potrošnik slovenskih kulturnih dobrin, medtem ko so drugi meščani po
               svetu, zaradi statusa tudi potrošniki kulturnih dobrin. Bomo hitro videli, ko bomo
               šli v Evropo, sčim se kdo kaže.</p>
               <p>Potem se nas tiče tudi, kar je Vidmar v Kulturnih problemih Slovenstva napisal leta
               1932. Me po svoje čudi, Vidmar je tam v Evropi videl šanso za slovensko kulturo.
               Pravi: "Smo na prepihu dveh kultur, smo majhni, ki lahko to vse absorbiramo in imamo
               moč, kakor Prešeren, da iz tega nekaj naredimo, da lahko tudi Evropa kaj naredi." In
               on govori, kar je za Vidmarja zelo zanimivo, ker je drugače bil precej realen človek,
               o vlogi Slovenije kot enih novih Firenc v novem času. Vem, da je nerealno, ampak če
               bi temu programu hotel kaj očitati, bi mu rekel, da je po eni strani skoraj zelo
               institucionalen, da ne rečem uradniški, da mu nekaj vizionarske, ki ji je prej tako
               demonstrirala Mrzelova - vem, da ni realno to v takih aktih -, ampak nekaj veliko
               poteznosti, kar bi pa mi radi naredili, pa se mi zdi, da celi stvari manjka.</p>
               <p>Dostikrat sem manjkal, se opravičujem, ne iz ignorance, sem imel tudi druge poti;
               tudi ne razumem, zakaj - sigurno je to bilo stokrat pojasnjeno - 2004 pa 2007. Ali
               bomo potem zopet brez slovenskega nacionalnega programa? Kaj je v tem programu
               takega, kar ne bi moglo veljati za leto 2009? Pa smo sploh hoteli ali smo sploh
               hoteli mi nacionalni program? Predstavljam si, da nekaj, kar je tako pomembno, si
               moramo zatreti pot za prihodnost in za Evropo. V redu, najboljše bi bilo to
               pojasnjeno. Ampak, s tem ko je to postal dokument ministrstva in aktivnosti
               ministrstva in ko tu povsod slišim, kako protestirajo in tudi jaz imam napačen
               amandma, k: sem ga vložil samo zato, da bi utegnil pojasniti svoje stališče, ko
               pravimo, da posegamo v pravice samoupravnih lokalnih skupnosti. Seveda, ampak
               nacionalni program se ne tiče samo ministrstva, se tiče sleherne občine, predvsem se
               pa tiče slehernega Slovenca. Jaz trpim kot "pesjan" vsak 8. februar, ko ljudje
               govorijo, država je nekulturna, ministrstvo ne naredi nič za kulturo, politika je
               nekulturna. Saj ne more država brati knjig! Ne more država voditi teater! Vsak sam je
               lahko samo kulturen ali je pa nekulturen in mi samo delno na nek način odražamo to
               stanje. In ta zavest, da je vsak Slovenec, slehreni, dolžan nekaj narediti za kulturo
               - in tudi občine v največji meri. Potem je to en del programa, drugo je pa zopet
               nezavezujoče in imamo te situacije s knjižnicami, o katerih slišimo in ki so stvari
               po svoje komične. Vsi Slovenci smo ta hip, ko gremo v Evropo, krvavo odgovorni. In
               nekdo bi pravzaprav moral to reči. Sleherni posameznik! Jaz bi celo tam pri pravicah
               in dolžnostih v ustavi zapisal, da je človek dolžan slovensko kulturo in identiteto
               prek tega uresničevati. Ampak, v redu, smo dobili, kar je; ampak bojim se, da bodo
               nekateri rekli, to je nekaj za državo, to se nas ne tiče. Da bo mariborski župan
               rekel, da se njega to več ne tiče in bo s knjižnicami ravnal - ali pa svetniki, ki
               govorijo, da naj ljudje po hišah zbirajo knjige za knjižnice. Ampak, v redu. Med
               strateškimi načrti se je ravno tako dalo nerealen amandma, da naj bo med dokumenti,
               na katere se našstrateški načrt, torej ta nacionalni program, veže, naj bo tudi
               nacionalni proračun. Včeraj sem bil tu opozorjen, da ni dosti držav, ki dajo 2% za
               kulturo, da dajejo manj, da dajejo manj iz proračuna. Ampak, od 1600 milijard, da
               damo mi 33 milijard samo za kulturo, obenem pa ves čas vsi govorimo, da je to
               osnovno, kar nas bo identificiralo. Ne upam vprašati, koliko damo kmetijstvu, da ne
               bi kdo hotel reči, da zganjam demagogijo. Ampak mi štartamo, da nas bo to
               identificiralo in s tem jezikom se bomo razlikovali od drugih, damo pa manj kot 2%
               državnega proračuna! Ne mi zdaj govoriti, da še dajo nekaj drugi, kar je vedno v
               zraku: koliko dajo in koliko so sploh pripravljeni dati in kaj najprej črtajo, ko
               pridejo v stisko, kakršnokoli. Zdi se mi, da bi morali terjati vsaj 50 milijard, je
               jasno, da mora iti za kulturo v tem prehodnem času. To bi bilo minimalno. Bi bilo 3%
               proračuna za nekaj, v čemer mislimo, da nas je skozi zgodovino obdržalo in da nas bo
               obdržalo, ampak to ni predmet niti naše diskusije. Vse kardajemo, pa je v bistvu
               miloščina. Tudi ta skrb za ustvarjalce. Sedaj smo imeli en zakon o dohodnini. Samo
               sociala, samo najrevnejšim bi nekaj dali, ta, ki pa kulturo res dela in zasluži več
               kot 3 milijone - vas vprašam, koliko mi zaslužimo in kako bi piskali tanko s 3
               milijoni na leto -, tega pa že takoj obdavčimo še z dodatno dohodnino. Enako sva se z
               Jožetom zavzemala pri samostojnih umetnikih, da jim ne bi vzeli.</p>
               <p>Povedal bom eno zgodbo, ki je verjetno zelo neokusna - povedati jo javno, ampak
               povedal jo bom kot ilustracijo. Vedno sem jezen - gospa ministrica, in vas branim -,
               ampak sem vedno jezen, ko pridem v druščino kulturnikov, ki pravijo: ti nas bodo pa
               sedaj uničili, nam gre vedno slabše, ne moremo več živeti. Nisem razumel tistih iz
               filmskega sklada, ki so vam nek kamen dali, ko ste vendar, sicer po Školču, to že
               moram reči, ko se je začelo revitalizirati film - pa tudi vi -, festival in vse,
               namesto da bi vam rekli hvala. Ne bi bil rad eden od teh. Moja hči je bila samostojna
               umetnica. Mislim, da me bo ubila, ko bo slišala, da to govorim, ampak vam povem. In
               ko je hotela izvedeti, koliko let ji je ministrstvo plačevalo to penzijo in
               zdravstveno zavarovanje, ni mogla dobiti po treh, štirih intervencijah odgovora, češ
               da ministrstvo tega odgovora nima ker zanj to dela ministrstvo za finance po nekem...
               Ko je iskala tam, so rekli, naj vpraša, naj gre na pokojninsko. Na pokojninskem so
               rekli, da oni teh informacij ne smejmo dajati, za njih to dela davčna uprava, pojdite
               na davčno upravo. Na davčni so ji svetovali naj gre morda na zdravstveno vprašati,
               ker je to ista doba, pa bo tam izvedela. Tudi tam ji niso hoteli tega povedati. Ko je
               meni povedala, sem mislim, da je "prismojena" in ne zna iti skozi institucije. In sem
               jaz opravil to isto pot za njo, in do danes nismo mogli dobiti podatka, koliko časa
               je ministrstvo za kulturo plačevalo za njo. To vam govori o položaju človeka, ki je
               majhen, ki ima malo denarja. Z neko monodramo je zaslužila čez 3 milijone, sedaj pa
               tega več ne more plačevati in hvala bogu, da ima fotra, ki je poslanec. Se
               opravičujem za ta neokusen primer, ampak ni edina. Ni edina! In ko mi mislimo, da
               pomagam ljudem, pomagamo samo komu malo preživeti, da bi pa to bila injekcija v
               kulturno ustvarjanje, tega pa ni. In tukaj vidim to našo "grajzlarijo". Izgradili smo
               neke knjižnice, ki pa sedaj ne morejo delati, ker so prevelike. Ali smo zgradili eno
               stavbo, da bi "človek na rit padel", ko jo vidi; kot jo vidiš v Parizu, kot jo vidiš
               v enem zanikrnem Gradcu doslej, kulturnem, provinci Avstrije. Pa hodijo ljudje iz
               cele Evrope to gledati. Danes ljudi fascinirajo te zadeve.</p>
               <p>Torej zdi se mi, da mi samo rešujemo, da nismo vizionarji, da nismo korajžni in da
               stvari premalo naredimo. Ena stvar, ki gotovo ni stvar tega ministrstva, je pa nas,
               ki tukaj sedimo in se vam zahvalim, ste veliko skrb knjigi posvetili, knjižničarstvu
               in založništvu tudi, ampak stanje na založništvu je po moji skromni presoji tako
               alarmantno, da bi na nek način pravzaprav morali nekaj narediti. Mi smo neke založbe
               obdržali, hvala bogu velike, ki so sedaj monopolistične. Imamo založbo, ki pravi, da
               ima ime Državna založba Slovenije. Vodi jo en znameniti LDS-ovec. Naj takoj rečem, da
               je na srečo v tej stranki, v poslanski skupini zdaj kar nekaj kulturnikov, in se mi
               zdi, da dajem pečat tudi s tem, ko oponiramo, pa vsaj pride do tega - ker drugače se
               moja stranka pa moja vlada ukvarja z drugimi stvarmi. Zelo redko s kulturnimi
               zadevami, tako da bi se lahko tako legitimirali in se s tem hvalili; pa tudi, ko se
               drugih hvalijo s tem ni velikega razloga. Ampak, hočem reči: mi imamo tam vendar prek
               20 kadrov svojih ljudi v svetih. Vidim, da je Državna založba sponzor, hvala bogu,
               rokometnega prvenstva, knjig pa ne more izdajati. Zbrana dela slovenskih pesnikov in
               pisateljev, hvala bogu, z vašo pomočjo, gospa ministrica, izdaja v Mariboru
               študentska založba. To je osnovni založniški projekt - zbrana dela slovenskih
               pisateljev. Založba, ki nosi ime "državna", ta založba noče več izdajati, ker se ji
               ne izplača in jo zanimajo dividende, kot je direktor izjavil, ne pa več knjige. Ne
               vem, če lahko še mi tu kaj naredimo, ne vem, če še lahko kaj naredimo, ampak stanje
               na področju založništva, čeprav me je citiral moj prijatelj Zmago Jelinčič, kljub
               zmešnjavam, ki jih je na nek način govoril je to okoli knjige res. Tudi jaz, ki sem
               na nek način uveljavljen avtor, vam povem založnik reče: "Partljič, če se odpoveš
               honorarju, te tiskam." Pa sem mislil, dobro jaz imam plačo. Ampak mi tako pravijo vsi
               pisatelji po vrsti. Kako naj s tem ljudje potem poskušajo živeti, pisati in tako
               dalje? Jaz mislim, da bi prav mi vsi skupaj, ne samo ministrstvo, morali premisliti,
               ali se v tem založništvu da potegniti neka zadeva, kakor jo tudi vi tu načrtujete.
               Mislim, da je potrebno bolj smelo in tako naprej. <stage>(Hvala Jože.)</stage></p>
               <p>Rekel bi mogoče še samo en reč. Zelo se mi zdi nevarno - gospodu Cukjatiju sem to
               osebno že povedal tako, da ne zgleda nekorektno. Hvala bogu, da niso bili sprejeti
               amandmaji SDS-a. Hvala bogu, da niso. In ta diskusija, to pa se mi zdi, da mora
               vendar nekdo reči, je seveda diskusija partijskega sekretarja za kulturo iz obdobja
               socializma: strah pred praznino, strah pred ameriško kulturo - ja, "za boga svetega",
               ali niso tam najboljše drame v tem stoletju nastale, najboljši romani, ples,
               gledališče in filmi, pa jaz nisem strokovnjak razen, da sem knjige prebral. In mi še
               danes napišemo - sploh ne vem, kaj je to ameriško, sploh ne vem; kot da Nemčija nima
               slabe televizije ali pa filmov. Kaj je zdaj to "ameriško": samo južnoameriško,
               Združene države ali kaj? "Pred praznino" - to so napisali sicer ugledni pesniki, se
               bo zelo dobro spomnil moj prijatelj Janša, ko so rekli: demokracija - je, anarhizem -
               ne in so prepovedali avantgardo. In zasluga vam, gospa ministrica, in prejšnjemu
               ministru gre za to, da so se bolj odprla vrata ravno tem; ne se pustiti preslepiti.
               Kultura je tudi ekces in tu je ta zgodba o identiteti, ki hvala bogu - Majda sem vas
               že prej pohvalil - ni zdaj tu izrabljena, v diskusiji pa še kar naprej. Slovenska
               identiteta v kulturi je največje - ne bom rekel neke besede -, kajti ko so
               protestanti pisali knjige, je bilo to absolutno v nasprotju s slovensko identiteto.
               Kot je že nekdo rekel, treba jih je bilo nagnati, knjige skuriti in - marš! Potem je
               pa čas prinesel po celem svetu in je to postalo slovenska identiteta. Ko je bila
               romantika, so Prešernu, kot veste, črtali Zdravljico, oni ni smel igrati Matička...
               To je slovenska identiteta v kulturi - prepovedovanje, strah pred novim, majhnost in
               tako dalje. Da se ja ne bi dali preslepiti in zdaj rekli, da bomo mi pazili pred
               mladostno, ameriško ali pa pred ekscesi. In tako dalje, da ne bom predolg. Sicer sem
               se prijavil za 20 minut, pa sem bil kar discipliniran in sem skrajšal, ker tako redko
               govorim. Vendar slišim, da je stiska s prostorom in časom, zato bom na tej točki
               nehal in se bom poskusil oglasiti še kasneje.</p>
               <p>Torej, podprl bom program. Mislim, da ni v ničemer odrešilen, slabše pa je, če ga
               nimamo, in je potem izgovor za vse, kar je narobe. Nikoli ne moremo vsega urediti v
               kulturi, vedno znova se bodo pojavljale pomanjkljivosti, in to moramo dopuščati. In
               če bo državni zbor čez štiri leta ponovno diskutiral o kulturi tako na široko ali
               poglobljeno, pa tudi hvala bogu. Je pa prav, da smo vsaj tu imeli to priložnost.</p>
            </sp>
            <sp xml:id="SDZ3-Redna-34-2004-02-27.sp39">

               <speaker>PREDSEDNIK BORUT PAHOR:</speaker>

               <p>Hvala lepa, kolega Partljič. Kolega Barovič oziroma kolega Jelinčič nista navzoča.
               Tako ima besedo kolegica Silva Črnugelj.</p>
            </sp>
            <sp xml:id="SDZ3-Redna-34-2004-02-27.sp40">

               <speaker>SILVA ČRNUGELJ:</speaker>

               <p>Hvala lepa za besedo, gospod predsednik. Lepo pozdravljeni, gospa ministrica in
               sodelavci! Mislim, da je danes zelo pomemben dan, ker razpravljamo o nacionalnem
               programu za kulturo, in tudi veselo upam, da ga bomo sprejeli, ker bo to pomemben
               trenutek za nadaljnjo dograditev tega, kar smo do sedaj dosegli.</p>
               <p>Za mene kot knjižničarko je pomembno, da nacionalni program za kulturo
               knjižničarstvo prepozna kot eno od splošnih prioritet. Knjižnice niso le
               infrastrukturna dejavnost, ki omogoča uporabo <stage>(beri: konzumiranje)</stage> kulture in
               kulturnih dobrin, temveč so same po sebi kulturne institucije, ki izvajajo vrsto
               kulturnih aktivnosti, med katerimi je gotovo najpomembnejša ohranjanje in promocija
               slovenske pisne kulturne dediščine. Mogoče bi zaradi tega bilo treba knjižničarsko
               dejavnost umestiti v vsesplošne prioritete, ker so knjižnice gotovo glavna pot
               zagotavljanja informacij, podatkov in podlag za odločanje o pomembnih odločitvah in
               vprašanjih za razvoj, posebej za kulturo, izobraževanje, znanost in razvoj. Knjižnice
               so pomembnejši akterji pri zagotavljanju funkcionalne pismenosti in bralne kulture.
               Po mnenju splošnihknjižničarjev nacionalni program daje podporo razvoju splošnih
               knjižnic, čeprav so izhodišča za razvoj podana v doseženem povprečju v Sloveniji.
               Doseženo povprečje v Sloveniji je namreč dobro za tiste knjižnice, ki v svojih
               lokalnih skupnostih za svojo dejavnost doslej niso imele posluha in jim taka in ta
               regulativa prinaša razvoj in rast. Program daje podporo tudi razvitejšim knjižnicam,
               območnim knjižnicam, ki bodo tudi naprej skrbele za svoj razvoj in razvoj stroke. S
               tem še ni uveljavljena enaka kakovost knjižnic in dostopnost knjižničarske dejavnosti
               za vse prebivalce Slovenije, ker bodo nekatere knjižnice financiralne le v skladu z
               ohranjanjem doseženega stanja, ne pa v skladu s potrebami krajev.</p>
               <p>Zato menimo, da nacionalni program kulture v tem segmentu ni dovolj ambiciozen in ni
               dovolj ambiciozno zastavljen. Cilji so dobro postavljeni, zlasti povečanje
               knjižničnih storitev povprečno za 10% do leta 2007, vendar dobro načrtovan razvoj
               splošnih knjižnic v nacionalnem programu kulture ima tudi svojo senčno stran, ki ji
               pravijo financiranje. Splošne knjižnice večinsko financirajo lokalne skupnosti,
               program pa ne poudarja dovolj vloge občin pri doseganju ciljev, zato bi bilo nujno,
               da v vseh občinah sprejemajo lokalne programe razvoja kulture in da se le-tiuskladijo
               z nacionalnem programom kulture. Brez zagotavljanja kadrovskih, prostorskih,
               komunikacijskih in materialnih pogojev, ki jih financirajo lokalne skupnosti, je
               izvedba dela programa s področja splošnih knjižnic težje izvedljiva in uresničljiva.
               Občine morajo za financiranje splošnih knjižnic upoštevati sprejeto zakonodajo ter
               navodila ministrstva za kulturo in ministrstva za finance, žal lokalne skupnosti pa
               kar naprej po svoje razumejo in tolmačijo knjižničarsko dejavnost, zato se nam
               dogajajo Nove Gorice, Ptuj, Murska Sobota ter številne male knjižnice, ki pa sploh ne
               pridejo na prve strani poročil slovenskih medijev.</p>
               <p>Toliko za danes, ker moramo še za amandmaje pustiti. Hvala lepa.</p>
            </sp>
            <sp xml:id="SDZ3-Redna-34-2004-02-27.sp41">

               <speaker>PREDSEDNIK BORUT PAHOR:</speaker>

               <p>Ja, prosim, upoštevajte to okoliščino, imamo kar nekaj poglavij oziroma amandmajev, o
               katerih pa je mogoče razpravljati le v okviru razpoložljivega časa. Kolega Rokavca
               ni, tako ima besedo, kolega Jerovšek.</p>
            </sp>
            <sp xml:id="SDZ3-Redna-34-2004-02-27.sp42">

               <speaker>JOŽEF JEROVŠEK:</speaker>

               <p>Hvala lepa. Ko smo pred nacionalnim kulturnim programom, je seveda treba povedati, da
               je neko zadovoljstvo, da ga bomo končno sprejeli.</p>
               <p>Mislim, da lahko pohvalim prizadevanje ministrice v tem kulturnem programu, če seveda
               ni tudi zaslužna za to, da je pa prejšnji kulturni program, ki ga je pripravil
               pokojni Rudi Šeligo, bil zavržen. Ker to pa je pravzaprav napaka, namesto da bi
               ministrica lahko nadgrajevala in bi bili danes tri leta v prednosti, se je v neki
               politiki porodila zamisel, da nacionalni kulturni progam, ki je bilv tako kratkem
               času spočet iz aktivnega kulturnega ustvarjalca, aktivnega pisatelja, ni primerna
               osnova zaradi tega, ker pač ta minister, ta pisec takrat ni pri pravi politični
               opciji.</p>
               <p>To je seveda slaba stran, ampak, ko pa grem skozi ta nacionalni kulturni program,
               moram povedati, da se z večino stvari strinjam, seveda pa se sprašujem, ker so ti
               kazalci, cilji in ukrepi pri nekaterih poglavjih razloženi, ali je to zgolj črka na
               papirju ali pa bomo na tem področju res v bodočnosti gradili, delali drugače.Ali bo
               prihodnje obdobje tako, da kultura ne bo odvisna od miloščine, kot se je izrazil eden
               od kolegov govornikov, ampak da bo to dejansko del načrtne politike slovenskega
               naroda.</p>
               <p>Področje knjige. Zelo lepo so ukrepi, kazalci in vse skupaj napisano - prodaja knjig
               na glavo prebivalstva. Dvomim, da se bo to bistveno povečevalo, razen zaradi razvoja
               te slike, je nekaj manj težav, večja produkcija na tem področju. Drugače pa se mi zdi
               politika v sedanjem času na tem področju neprimerna, tudi se mi zdi dogajanja v
               založništvu, tukaj so tisti prišli najbolj do izraza tisti kapitalistični odnosi pri
               prevzemanju teh družb in tudi ljudje s področja kulturne politike imajo pri tem svoj
               delež odgovornosti. Menim, da bi dokončno morali v tej državi za področje leposlovnih
               knjig, humanistike, z umetniško vsebino dejansko še znižati ali pa ukiniti davek na
               dodano vrednost. Ta del produkcije knjižne bi si zaslužil takšno pozornost.</p>
               <p>Potem tukaj vidim, če prav razumem, amandmaje, da vladajoči del politike zopet
               predlaga črtanje sklada za medije, torej so proti pluralnosti v medijih, ki so
               osnovni pogoj za zagotavljanje tudi pluralnosti v kulturi, tudi pravih odnosov,
               izboljšanje vse te kulturne produkcije.</p>
               <p>Potem v poglavju varstvo kulturne dediščine na strani 79. Poglejte, tudi s tem se
               strinjam. In pomemben del kulturne dediščine so tudi arhivi, arhivske zadeve. In
               tukaj je korektno napisano, da javni arhivi iz različnih razlogov še vedno niso
               prevzeli vsega arhivskega gradiva nekdanjih javnih pravnih oseb in društev, nastalega
               do leta 1991. Ne vem, če je tukaj povzeto. To zadevo je v novembrskem intervjuju
               najbolje predočil direktor arhiva Republike Slovenije, gospod Žumer, ki je govoril
               sicer o nekem spektru te nacionalne dediščine, to se pravi, arhivi varnostnih
               obveščevalnih služb prejšnjega režima. In seveda se je arhiv znašel v stiski. Prvič
               mu niso bili izročeni arhivi, drugič pa direktor ugotavlja, da se še vedno namerno -
               moram povedati, da imamo trdne dokaze, da se gradivo, ki se izdaja strankam po letu
               1992, še vedno čisti. Kako gre to skupaj z neko kulturno politiko v tej državi? Tako
               pomemben del našega odnosa do zgodovine, naše dediščine, to nedvomno je, se še stalno
               posega v to področje in na tem področju je ta sedanja oblast v desetih letih vladanja
               naredilabistveno premalo. Bistveno premalo! Bojim se celo, da bo temu direktorju, ki
               je to na smeli način povedal, trda predla pri razpisu, ki je, se mi zdi, da sedaj v
               obtoku. Zna se zgoditi, da bo imel posledice zaradi tega, ker je opozoril na nekaj,
               kar je izredno pomembno.</p>
               <p>In poglejte, potem pri Slovencih zunaj Republike Slovenije. Zdi se mi, da so te
               stvari tu sicer napisane tako, kot bi se naj razvijale v bodočnosti. Vendar sem osem
               let priča, ko iz tega državnega zbora skušamo premakniti nekatere zadeve, ki bi
               omogočile tudi kulturno dejavnost Slovencev v zamejstvu in ki bi omogočale ta splošni
               cilj integracije kategorije Slovencev v sosednjih državah v skupni slovenski kulturni
               prostor. Vendar s takšno politiko, ki sem ji priča, v tej državi in tudi v tem
               državnem zboru oziroma odnosom te politike do sprejetih zakonov v državnem zboru, si
               tega ne morem zamišljati - da bodo Slovenci bolj integrirani v skupni kulturni
               prostor, kar je seveda večstoletna želja Slovencev, živečih po svetu in v zamejstvu.</p>
               <p>Zakona o slišnosti programov slovenske televizije in radia ne izvajamo, in to je tudi
               odgovornost tega resorja. Zakon je bil sprejet, resor ga pa ni izpeljal. In si ne
               morem predstavljati, na kakšen način bi ohranjanje kulturne identitete Slovencev po
               svetu, karje eden od tu zapisanih ciljev, brez tega bilo mogoče. Kako bi bilo mogoče
               spodbujati promocijo dosežkov slovenske skupnosti v domovini in prednostno podpirati
               programe in projekte, ki zagotavljajo večjo obojestransko pretočnost informacij o
               njihovi kulturni dejavnosti? Ravno to! Mi, slovenska država se zadnjih nekaj let
               zavestno odpoveduje slovenskim manjšincem - zavestno, nič ne naredi. In najboljši
               dokaz za to je govor Prešernovega nagrajenca Florjana Lipuša na slavnostni podelitvi
               Prešernovih nagrad. Sprašujem ministrico, ali se je slovenska politika, ne ona
               osebno, zamislila nad tem govorom; nad tem, kar je bilo tam povedano, in kako to
               frapantno odstopa od tega, kar je tu zapisano. Mi ne na kulturnem področju ne na
               področju infrastrukture, nikjer teh vezi ne pospešujemo. Sinoči je bilo ugotovljeno,
               da ceste proti Koroški sploh predvideli niso - sploh predvideli niso! Ja, kako se naj
               potem povezujemo? Kako? In mislim, da tu naši manjšini bolj grozi utapljanje v
               evropskem loncu kot pa integracija v slovenski kulturni prostor. Brez instrumentov,
               ki bodo omogočali to integracijo v skupni slovenski kulturni prostor, ki jih politika
               v zadnjih letih ne izvaja, to ne bo mogoče.</p>
               <p>In, glejte, zaradi tega razkoraka med tem idealom in stvarnostjo je razkorak vedno in
               bo vedno. Ne pričakujem, da se bomo približali idealu, vendar obstoja razkorak med
               politično voljo sedanje oblasti in tisto stvarnostjo, ki bi se morala odigrati. Tu je
               tudi ogromen razkorak in zaradi tega moram, žal, na koncu ugotoviti, da težko
               pričakujem, da vse to, kar je bilo zapisano, ni zgolj politični program, da ni v
               veliki meri politični program; da je del agitpropa sedanje oblasti. Ker to pa je ta
               oblast, zgodovinsko gledano, znala vedno narediti. Agitacija, agitprop, to pa je bilo
               na kulturnem področju pravzaprav ena zgodba najbolj razvitih dejavnosti in del tega
               agitpropa je tudi preprečevanje medijske pluralnosti, ki jo trajno preprečujete.
               Zaradi tega razkoraka se mi zdi, da bodo biseri iz slovenske kulture, bodočnosti, še
               vedno rasli iz ran, iz neprimerne nacionalne kulturne politike, iz odnosa do najbolj
               lucidnih kulturnih ustvarjalcev, iz neprimernega odnosa do najbolj prodornih pisec,
               do najbolj perspektivnih pesniških duš.</p>
               <p>Bojim se, da bo - kar ne bi smelo biti več današnja stvarnost -, da bo odnos do
               nekega pesnika, če ga vzamem kot metaforo, še vedno enak, kot je bil tako rekoč še v
               času, ko je Gregorčič zapisal: "In biser je rastel iz boli, to ran so, krvave solze."
               Žal, jaz mislim, da bo na podlagi kulturne stvarnosti, kulturne politike še vedno
               moralo biserje rasti iz ran. Hvala lepa.</p>
            </sp>
            <sp xml:id="SDZ3-Redna-34-2004-02-27.sp43">

               <speaker>PREDSEDNIK BORUT PAHOR:</speaker>

               <p>Dobro, hvala lepa. Kolega Jožef Školč ima besedo.</p>
            </sp>
            <sp xml:id="SDZ3-Redna-34-2004-02-27.sp44">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Spoštovana ministrica. Trenutek sprejemanja tega
               programa je, bi rekel, verjetno za marsikoga veliko olajšane, ne samo za tiste, ki so
               ves čas, bom rekel, kar dobro desetletje usklajevali različne interese in jih
               poskušali prepisati v ta dokument, če se spomnimo gospoda Kmecla, ki je stem
               podjetjem začel, pa vseh kasnejših do ekipe, ki sedaj pač vlada in ministrstvo.</p>
               <p>Na drugi strani, bom rekel, ministrstva in ljudi, ki so pač te dokumente usklajevali,
               je bilo veliko število zavodov in pa tudi posameznih ustvarjalcev, ki so praktično
               videli v tem dokumentu tisto odrešilno moč, ki jim bo pomagala realizirati njihove
               želje, ideje, itd. Tako je ta moment, po eni strani srečen, po drugi strani bo pa
               prinesel padec te iluzije, da je lahko nek tak dokument vseodrešujoč in vseobsegajoč.
               Po sprejemu tega dokumenta tudi ne bo tistega prikladnega odgovora, da zakonodaja ni
               uglašena z nekim osnovnim papirjem, ki se mu je nekaj časa reklo nacionalni kulturni
               program, zdaj pa nacionalni program kulture. Sprejem takega dokumenta je torej po eni
               strani olajšanje, po drugi strani, se mi pa zdi smotrno povedati, velika past za
               kulturo. Zakaj velika past? Ker ta dokument kljub vsemu v osnovi določa osrednji
               položaj države na področju kulture. S tem določa tudi obseg te zlate kletke, v kateri
               bi se vsi radi znašli.</p>
               <p>Kaj pomeni to, da je država tisti ključen igralec na področju kulture, bi se dalo z
               neprimernimi, ampak vseeno analogijami skozi zgodovino povedati. Ko je država
               odločujoča, lahko naredi zelo velike stvari, lahko pa naredi tudi zelo velike
               krivice. S tega vidika je kultura, in morebiti tudi v neki podobni situaciji znanost,
               tista, ki bi morala paziti, da ni tako hudo odvisna od države in njenega aparata, kot
               si zdaj tudi v teh razpravah vsi tu želimo. Ta dokument namreč - tisto, kar se mi zdi
               problematično - predimenzionira položaj ministrstva v tem kulturnem sistemu.
               Ministrstvo ni tisto, kar je bilo še deset let nazaj neka pobožna želja, servis za
               kulturo, ampak postaja s tem praktično ključni igralec, ključni odločevalec, ključni,
               kar je lahko nevarno, tudi producent različnih stvari. Odloča praktično o vsem:
               bodisi prek teh močnih ustanoviteljskih pooblastil bodisi prek tega, da prerazdeljuje
               veliko denarja. Zato je v tem trenutku zelo pomembno povedati, da bo moralo
               ministrstvo marsikaj storiti na tem, da bo delovalo drugače, kot smo navajeni v tem
               trenutku. Ta njegova velika moč, zahtevati tisoč drobnih papirčkov za to, da lahko
               realizirajo neko knjigo in predstavo, ta moč s tem dokumentom dobiva neslutene
               razsežnosti in hkrati ne na drugi strani, bom rekel, videti nikogar, mogoče bi to bil
               lahko parlament, ki bi to moč, ki bi se morala sama omejevati, kontroliral. Zato
               govorim, da je ta dokument past, pomeni, bom rekel, nek poenostavljen mehanizem
               opravljanja z delom, z enim od zelo pomembnih podsistemom družbe, pomeni pa lahko
               strahovite težave.</p>
               <p>V samem dokumentu vidim veliko dobrega, veliko nekih želja, ki smo jih na različne
               načine skušali projecirati v to kulturno politiko, ni pa - žal - posebnih zagotovil,
               kaj od tega se bo lahko izvedelo. Namreč, situacija je taka, da program tako široko,
               kot je napisan, ne more biti realiziran. To nam more biti jasno v trenutku, ko ga
               sprejemam. S tega vidika je spet velika odgovornost ministrstva, da ob vsakoletnem
               proračunu daje poudarke iz tega dokumenta. Ali se bo nadaljeval trend, da bodo seveda
               deležni najprej pozornosti tisti, ki so stalno zaposleni v kulturi, tisti, ki so
               organizirani v javne zavode, tisti, ki pač imajo neko institucionalno moč, ali bo
               mogoče le videti tudi nek premik v tej smeri, ki se kaže v teh poudarkih, ko govorimo
               o podpori samostojnim ustvarjalcem kot enega od stebrov kulturne dejavnosti, kulturne
               provokacije, je veliko vprašanje. Jaz sem seveda skeptičen. Stvari so se popravile na
               boljše. Od, recimo, začetnih 20, 25 delovnih štipendij je zdaj, recimo, 100. Od neke
               obljube, da bo vzpostavljena tudi infrastruktura, ki bo podpirala svobodnjake, da
               poenostavim, pa seveda ni oprijemljivih stvari. Napisane so zadeve, ki jih - pa
               verjemite, da me to zelo zanima - ne znam razumeti na zelo jasen način, kako bodo
               izvedene. Razumem tudi tak način postavljanja vprašanj, ampak s tem, ko mi to
               sprejmemo - in ne dvomim, da bomo sprejeli - bomo pač pomnožili to moč birokracije.</p>
               <p>Ravno tako so neki drugi cilji premalo operacionalizirani. Če imamo, recimo, na
               področju knjižničarstva določene stvari še kar jasno postavljene, recimo, že za nek
               drug cilj na področju dediščine to ni primerljivo postavljeno. Če znamo povedati vse,
               kar se tiče uprizoritvenih dejavnosti ali glasbene dejavnosti - spet na nekih drugih
               segmentih tega ni. Hočem reči, da niso stvari narejene z enako metodologijo in da so
               neke vrste kompromisi, kompilacija, ki bo terjala še naprej pozorno branje in
               delovanje.</p>
               <p>Ampak da ne bi vsega časa porabil, bi opozoril samo še na dve stvari, ki se mi zdita
               pomembni - na ta dva sklada. Sklad za knjigo je z amandmajem, ki ga prinašamo,
               narejen tako, da daje večji poudarek tej skupini, ki se je le uspela zdaj
               organizirati tako v svojem pisateljskem, prevajalskem sektorju, kot tudi ima podpise
               vseh teh malih založnikov in tu vidi v tem posebnem proračunskem skladu boljši način
               skrbi za ta pomemben segment. Upam, da boste to podprli.</p>
               <p>Pri skladu za medije je situacija drugačna. Vsi ti dokumenti, ki so zavezovali
               Republiko Slovenijo za neko aktivno vlogo na tem področju, so govorili o tem, da je
               treba spodbujati avdiovizualno kulturo, avdiovizualno raven v medijih; ni bilo
               vprašanje tiskanih medijev. S padcem neke ideje, da se del naročnine iz RTV, ki naj
               bi šel v lokalne medije, da to ni ustavnakategorija, kar smo, mimogrede povedano,
               tudi nekateri takrat govorili, bi razširitev tega sklada za avdiovizualne medije na
               vse medije pomenila še manjšo možnost za ta podhranjen sistem, tako na področju javne
               televizije, privatnih televizij in vse te produkcije. Zato svarim pred to
               razširitvijo, ob tem, ko je premalo denarja, in vidim v tem neko veliko nevarnost.
               Hvala lepa.</p>
            </sp>
            <sp xml:id="SDZ3-Redna-34-2004-02-27.sp45">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Školč. Bojan Kontič ima besedo.</p>
            </sp>
            <sp xml:id="SDZ3-Redna-34-2004-02-27.sp46">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovana ministrica s sodelavci, kolegice in
               kolegi! Predlagana resolucija je obsežno gradivo, ki mu veliko ni dodati. Cilji so
               optimistično naravnani in temeljijo na opravljeni analizi obstoječega stanja. Seveda
               bo na podoben način treba tudi na lokalnem nivoju pripraviti lokalne kulturne
               programe in v njih napovedati aktivnosti lokalnih skupnosti. Ne vem sicer natančno,
               koliko je teh programov do sedaj bilo sprejetih, nekaj zanesljivo, med njimi je tudi
               velenjski. Toda, če bomo želeli ta nacionalni kulturni progam udejaniti, mu bomo
               vsekakor v vseh lokalnih skupnostih morali slediti. Pred tem bo potrebno nanovo
               opredeliti mreže kulturni zavodov in njihov pomen. Iz lastnih izkušenj vem, da je
               potrebno kar nekaj aktivnosti, če želimo celoviti pokriti vsa področja. Ko smo
               ugotavljali, katera galerija pokriva na primer Šeleško dolino, smo ugotovili kljub
               kvalitetnim prostorom in bogatimi zbirkami te naše galerije, da smo siva lisa in da
               bo slej ko prej treba našo galerijo uvrstiti oziroma umestiti v mrežo galerij. In
               verjetno je še kje tako v Sloveniji. To bo poleg vseh naštetih ukrepov ministrstva
               potrebno realizirati, če bomo želeli zastavljene cilje tudi doseči, na primer 30%
               povečati število obiskovalcev v galerijah in razstaviščih. Vsekakor pa v svoji
               razpravi tudi jaz ne morem mimo poglavja 7, ki govori o medijih. V pod poglavju
               Spodbujanje in ohranjanje medijskega pluralizma, je omenjena še posebej pomembna
               vloga javne radio-televizije in temu seveda ne oporekam. Posebej pa pozdravljam
               napoved, zapisano v istem poglavju, ki med drugim napoveduje tudi ustrezno podporo
               tudi drugim programom posebnega pomena: lokalnim, regionalnim, študentskim ter
               nepridobitnim radijskim in televizijskim programom. Posebno težo ima ta napoved ravno
               sedaj, ko je, kot je že bilo povedano, ustavno sodišče z odložilnim rokom
               razveljavilo dele 82. člena zakona o medijih in posledično tudi pravilnik o merilih
               za financiranje programskih vsebin radijskih in televizijskih programov s statusom
               lokalnega, regionalnega ali študentskega pomena. Odločitev ustavnega sodišča pove, da
               amandma o 3% RTV naročnine za namene lokalnih, regionalnihin študentskih radijskih in
               televizijski postaj, katerega prvopodpisani poslanec sem bil, ni prava rešitev.
               Potrebno bo torej poiskati novo možnost in s tem se glede na zapisano strinja tudi
               predlagatelj resolucije o nacionalnem kulturnem programu.</p>
               <p>In še nekaj. V razpravi je bila omenjena prepoved knjig v bivšem sistemu. Prav
               izpostavljena je bila knjiga Bobri. Ko sem pobrskal po svojem spominu se natančno
               spomnim, da sem to knjigo bral v svoji mladosti in da sem jo imel celo za obvezno
               branje.Sseveda sem pri tem na svoje učitelje iz osnovne šole lahko le ponosen. To pa
               tudi dokazuje, kako pomembne so domače knjižnice in kako pomembno je, da so knjige
               ravno zaradi tega tudi cenovno dostopne. Sklad za knjigo je verjetno dober prispevek
               k temu. Hvala.</p>
            </sp>
            <sp xml:id="SDZ3-Redna-34-2004-02-27.sp47">

               <speaker>PODPREDSEDNIK VALENTIN POHOREC:</speaker>

               <p>Hvala kolega Kontič. Jožef Špindler bi dobil besedo, če želi razpravljati.
               Prosim.</p>
            </sp>
            <sp xml:id="SDZ3-Redna-34-2004-02-27.sp48">

               <speaker>JOŽEF ŠPINDLER:</speaker>

               <p>Hvala lepa gospod podpredsednik. Spoštovana ministrica, spoštovani člani vlade.
               Kultura je ena od najvažnejših dejavnosti slovenskega naroda, ki jo neguje skozi ves
               čas svojega obstoja. Večkrat je bilo že danes povedano, da je pomembna za naš
               notranji razvoj, za razvoj medsebojnih odnosov, zaupanje v tiste življenjske
               kvalitete vsakega pozitivnega razvoja. Vsa področja življenjapogojuje ustvarjalnost,
               zanos, napredek, s tem pa tudi obstoj in preživetje našega naroda in naše države.</p>
               <p>Prihajam s področja, ki je veliko prispevalo za obstoj slovenskega naroda, veliko
               imamo kulturnih obeležij. V Ljutomeru je bil prvi slovenski tabor, kjer so bili jasno
               izražene zahteve Slovencev, da se uporablja izključno slovenski jezik v javnem
               življenju, zahteva po zedinjeni Sloveniji. Ustanovili smo dogovor s slovensko
               oblastjo, Zavod taborskega gibanja na Slovenskem, financira pa ga v glavnem občina in
               to na žalost iz skromnih sredstev. Vendar pa je to vseeno vseslovenski spomenik.
               Upamo, da bomo to sedaj v okviru sprejetja resolucije o nacionalnem programu za
               kulturo tudi razrešili. V Ljutomeru je bil posnet tudi prvi filmski zapis na
               Slovenskem,Grosman je rojen tudi v Prlekiji. Njegova rojstna hiša še vedno stoji, s
               skromnim obeležjem. V ljutomerski občini je bil rojen največji slovenski jezikoslovec
               dr. Franc Miklošič, katerega spomenik je tudi pred ljubljanskim sodiščem. Rektor
               dunajske univerze v avstroogrski državi je dobil od cesarja Jožefa naziv viteza.
               Njegova rojstna hiša je kulturni spomenik, za katerega skrbi ljutomerska občina ob
               skromnih lastnih sredstvih ter s sedanjim lastnikom te hiše. Za delovanje kulturnih
               društev prispevamo v okviru možnosti, kljub temu da je na našem področju veliko
               kulturnih, športnih društev, ki so veliko prispevala k slovenski kulturi v svojem
               zgodovinskem in sedanjem času. Kazaško društvo, recimo, praznuje letošnje leto 130.
               obletnico svojega obstoja, 125 let vinogradniško društvo v Ljutomeru, 100-letnico so
               praznovali lansko leto gledališčniki naše kulturne skupine, 100-letnico je praznovalo
               društvo Sokol, sedanji TV Partizan. Pevsko društvo praznuje preko 110 let svojega
               obstoja, godba na pihala, glasbena šola. Vse to so kulturni spomenik, ki so veliko
               pridali predvsem k temu kulturnemu delu slovenskega naroda. Brez teh malih kulturnih
               kamenčkov je tudi odvisen obstoj naših kulturnih vrednot, našega naroda in naše
               države. Hvala lepa.</p>
            </sp>
            <sp xml:id="SDZ3-Redna-34-2004-02-27.sp49">

               <speaker>PODPREDSEDNIK VALENTIN POHOREC:</speaker>

               <p>Jaša Zlobec Lukič, nekaj sekund je še ostalo. Izvolite.</p>
            </sp>
            <sp xml:id="SDZ3-Redna-34-2004-02-27.sp50">

               <speaker>JAŠA LUKIČ ZLOBEC:</speaker>

               <p>Nekaj sekund? Kot prva stvar, vsega ni mogoče spravljati v kalupe. Nacionalni program
               je po definiciji obsojen na to, da je to neka listina, birokratska listina, skupek
               želja. Pokojni Rudi Šeligo se je 12 let trudil, da bi naredil eno konsistentno zadevo
               v zvezi s tako kulturo, za njim je prišel Šuklje, ki je povzel te stvari, ki so mu
               jih drugi napisali. Ampak dejstvo pa je nekaj drugega.</p>
               <p>Najbrž tudi poznate Milana Kleča, slovenskega pisatelja, dramatika in pesnika. Ko je
               prišel na ministstvo za kulturo, ki še ni bilo takrat ministrstvo, je uradnik, ki je
               skrbel za knjige, ki je imel zmeraj črne narokavce, rekel: "Kleč, Kleč, kaj boš v
               življenju delal, saj veš, da s pisanjem se ne more živeti. Rajši si najdi eno službo,
               pa da se boš lahko poročil, pa boš imel otroke." To je bil odnos do slovenskega
               pesnika. In verjemite mi, da je tak odnos še danes. Umetnost namreč se dogaja mimo
               programov, mimo ministrov in dogaja se, kot se rado reče, v malih drobnih
               sobicah...</p>
            </sp>
            <sp xml:id="SDZ3-Redna-34-2004-02-27.sp51">

               <speaker>PREDSEDNIK BORUT PAHOR:</speaker>

               <p>Čas je potekel kolega.</p>
            </sp>
            <sp xml:id="SDZ3-Redna-34-2004-02-27.sp52">

               <speaker>JAŠA LUKIČ ZLOBEC:</speaker>

               <p>Ja, pa sem govoril prav eno minuto.</p>
            </sp>
            <sp xml:id="SDZ3-Redna-34-2004-02-27.sp53">

               <speaker>PREDSEDNIK BORUT PAHOR:</speaker>

               <p>Čas poslanske skupine je potekel.</p>
            </sp>
            <sp xml:id="SDZ3-Redna-34-2004-02-27.sp54">

               <speaker>JAŠA LUKIČ ZLOBEC:</speaker>

               <p>No, mi pa - samo še to končam - to pa lahko naredi pa lahko kakšno stvar tudi
               ministrstvo za kulturo oziroma ministrica. Recimo dejstvo, da je bil zborovodja v
               operi, čez noč se je znašel v opernem arhivu, kar se mi zdi fašistoiznost brez
               primere v slovenski in v ljubljanski operi. Hvala.</p>
            </sp>
            <sp xml:id="SDZ3-Redna-34-2004-02-27.sp55">

               <speaker>PREDSEDNIK BORUT PAHOR:</speaker>

               <p>Hvala. Z vašo razpravo smo zaključili splošno razpravo o predlogu resolucije. Sedaj
               prehajamo na razpravo o vloženih amandmajih. Vodili jo bomo na podlagi pregleda
               amandmajev, z dne 26. februarja letošnjega leta. Najprej imamo amandma poslanske
               skupine... Sedaj gremo na razpravo o amandmajih. Ne, ker boste imeli to možnost pri
               posameznemu amandmaju.</p>
               <p>Najprej gremo k poglavju 2, Uvod. Tukaj je vaša poslanska skupina dala amandma. Ne
               želi nihče besede? <stage>(Ne.)</stage> Ta razprava je potem zaključena.</p>
               <p>Gremo k poglavju 5, Cilji in ukrepi na posameznih področjih kulture, k podpoglavju 3
               - Vizualne umetnosti. Imamo amandma poslanske skupine SDS. Ne želi nihče razprave?
               Kolega Tanko, prosim.</p>
            </sp>
            <sp xml:id="SDZ3-Redna-34-2004-02-27.sp56">

               <speaker>JOŽE TANKO:</speaker>

               <p>Hvala za besedo. Glede na to, da je ostalo še relativno malo časa za razpravo o
               amandmajih, bo treba to kar malo skoncentrirati.</p>
               <p>Dejstvo je, da je zakonodaja, ki se je sprejela na področju kulture, v mnogo čem
               posega tudi v obseg dela in pa tudi način dela lokalne skupnosti in pa predvsem je
               povzročila težave v tistih občinah, ki same ne dobijo iz dohodnine oziroma tudi iz
               drugih virov zadosti sredstev za financiranje delovanja svojih obveznosti. Jaz
               mislim, da bi bilo prav, da bi se država potrudila, da bi poskušala ohraniti kulturne
               aktivnosti tudi na področjih, ki so nekako demografsko bolj ogrožena, ki nimajo
               zadosti finančnih možnosti, vendar pa interes za kulturo delovanja na teh področjih
               ostaja in obstaja in se dejansko tudi zelo aktivno odvija. Pa ne mislim samo v smislu
               investicij v objekt, ampak predvsem v dejavnosti in pa popularizacije institucionalne
               in pa tudi ljubiteljske kulture. Jaz mislim, da bi se to vsaj kot en cilj tega
               naslednjega srednjeročnega obdobja, za katerega bo veljal ta nacionalni program, to
               vključi notri in pa da potem da težo tudi temu. Jaz mislim, da to mnenje vlade
               oziroma podpora vlade, ki jo je odrekla, mislim, da ni taka, da bi sodila k
               omogočanju enakopravnega oziroma tudi skladnega razvoja podeželja, pa tudi manjših
               občin. Kajti prav tam se pojavljajo ti največji problemi z zagotavljanjem tovrstnih
               dejavnosti.</p>
            </sp>
            <sp xml:id="SDZ3-Redna-34-2004-02-27.sp57">

               <speaker>PREDSEDNIK BORUT PAHOR:</speaker>

               <p>Prav. Želi še kdo besedo? V nasprotnem primeru bom razpravo o tem poglavju oziroma
               poglavje bom zaključil. K podpoglavju 6 - Knjiga, sta amandma vložili poslanski
               skupini SDS ter poslanski klub LDS. <stage>(Ne.)</stage> Potem je razprava zaključena.</p>
               <p>K podpoglavju 7 - Mediji in avdio-vizualna kulturna. Gre za štiri amandmaje
               poslanskega kluba LDS. Kolega Tanko.</p>
            </sp>
            <sp xml:id="SDZ3-Redna-34-2004-02-27.sp58">

               <speaker>JOŽE TANKO:</speaker>

               <p>To je pa tudi eno od poglavij, kjer se vedno na nek način krešejo mnenja in pa tudi
               razlike med koalicijo in opozicijo. Dejstvo je, da imamo izredno veliko za povedati
               takrat, to se pravi na načelni ravni, vsaj kar zadeva zagotavljanja raznovrstnosti.
               Ko pa se soočimo s prakso, ko je treba nekaj konkretnega narediti, takrat se pa najde
               izjemno veliko razlogov, da se ta raznovrstnost oziroma ta pluralizem na nek način
               zablokira, zamrzne.</p>
               <p>Jaz sem, kot sem prej rekel, sem presenečen, da je bilo na odboru stališče vlade, da
               se medijski sklad da v nacionalni program. Prav tako sem zdaj presenečen, da je
               prišel predlog največje vladne stranke, da se to črta iz nacionalnga programa. Jaz
               mislim, da bi predvsem Liberalna demokracija, kjer je zelo veliko poudarka na tej
               liberalnosti in libertalnosti, to moramo še posebej poudarjati. Ne pa, da pride s
               predlogom, ko se to briše, ko se to črta, in se ohranja status quo, ko so se največji
               javni mediji prejšnjega obdobja olastninili s tistimi, ki so takrat zasedali
               vodstvene in vodilne funkcije v teh medijih, in dodatno verjetno še nekaj preko teh
               paradržavnih skladov, državne lastnine, s katero pa upravlja posredno ali pa
               neposredno tudi vlada. Mislim, da najmanj, kar je, bi morala biti oziroma vsaj tisti,
               ki so za zelo liberalne rešitve na tem področju, omogočiti, da se ta sklad vgradi in
               da dobi tudi druga polovica državljanov, ki niso vpeti v ta institucionalni del,
               možnost, da se na nek drugačen način predstavijo in predstavijo tudi svoja mnenja,
               svoja stališča in svoje poglede. Kajti več ali manj je popolnoma jasno, da se je v
               medijih ohranil cenzorski sistem, da se vrši precej ostra selekcija, in to še posebej
               v času, v katerem smo sedaj. Ta občutek ni najboljši in tudi zaSlovenijo ni zdrav.
               Treba je spustiti zdravo konkurenco, treba je omogočiti soočenje, in iz tega pride
               ven tudi kvaliteta. V nasprotnem primeru se odločimo, da institucionalno zapremo in
               zablokiramo soočenja in s tem tudi kvaliteto, odpovemo se pa praktično svobodnemu
               razmišljanju polovice Slovenije. Hvala.</p>
            </sp>
            <sp xml:id="SDZ3-Redna-34-2004-02-27.sp59">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Jerovšek.</p>
            </sp>
            <sp xml:id="SDZ3-Redna-34-2004-02-27.sp60">

               <speaker>JOŽEF JEROVŠEK:</speaker>

               <p>Hvala lepa. Tudi sam mislim, pravzaprav se čudim, da je še vedno mogoče, da se
               največja vladna stranka tako odločno, z vsemi metodami in sredstvi bori proti temu,
               da bi v slovenskem medijskem svetu zavladal nek pluralizem. Glejte, kar je zadnjič
               urednik enega od največjih slovenskih dnevnikov zapisal v uvodniku, "gospodje, mi se
               ne gremo več". V osrednji politični temi v Slovenijije napovedal temo, prekinitev
               informacij, kar se je res zgodilo. To bi se v normalnem pluralnem medijskem svetu,
               kjer bi ga drugi časnik uničil zaradi tega, ne moglo zgoditi. Absolutno ni možno, da
               bi se kaj takega zgodilo. In teh primerov je ogromno.</p>
               <p>Da se tako borijo, je eden od vzrokov tudi tisto, o čemer sem prej govoril - da
               arhivi še niso dobili teh gradiv o delovanju bivših obveščevalnih služb, da se ti
               arhivi še vedno čistijo. In v tej zvezi moram povedati, kar sem že povedal, da sem
               10. februarja v zvezi s tem kot predsednik komisije za nadzor obveščevalnih služb
               pisal predsedniku vlade pismo. Seveda mi ni odgovoril, zato ga bom sedaj predal
               ministrici, ker je to tudi del njenega področja in njene odgovornosti, da je takšno
               stanje na področju varovanja tega dela kulturne in narodne dediščine. Hvala.</p>
            </sp>
            <sp xml:id="SDZ3-Redna-34-2004-02-27.sp61">

               <speaker>PREDSEDNIK BORUT PAHOR:</speaker>

               <p>Zaključujem razpravo o podpoglavju 7.</p>
               <p>Smo pri podpoglavju 11, Ljubiteljske dejavnosti. Amandma je vložil poslanski klub
               LDS. Razprava je zaključena.</p>
               <p>In smo pri zadnjem podpoglavju, pri podpoglavju 12, Mednarodno sodelovanje, kjer je
               vložen amandma poslanske skupine SDS. Ker tudi o njem ni razprave, bomo sedaj to
               točko zaključili.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj ob 16.15 uri. Ta točka je prekinjena. Prekinjeno je tudi delo državnega
               zbora. Nadaljevalo se bo ob 13.30 uri z obravnavo predloga resolucije o nacionalnem
               programu na področju drog. Predlog resolucije je vložila vlada, predstavil jo bo
               minister dr. Keber. Slišali bomo obrazložitev odbora, poslanske skupine in razpravo o
               resoluciji v celoti ter prešli na razpravo o amandmajih. Do 13.30 ure prekinjam delo
               državnega zbora.</p>
            </sp>
            <sp xml:id="SDZ3-Redna-34-2004-02-27.sp62">

               <speaker>ANDREJA RIHTER:</speaker>

               <p>Na koncu bi rada samo rekla, da se zahvaljujem poslankam in poslancem za razpravo, za
               kritiko in pozdravne besede. Posebej se zahvaljujem predsedniku odbora za kulturo,
               šolstvo, znanost in mladino, da je v vseh teh razpravah, ki so bile zelo
               konstruktivne, sodeloval in na začetku pozval tudi, da je kultura tudi vaša
               spremljevalka. Pozvala bi vas pa v nadaljevanju, ko se boste odločali o amandmajih, o
               resoluciji, da sledite sporočilu vlade oziroma da razmišljate tudi o prihodnosti, ko
               se bo sprejemala zakonodaja. Sami ste opozorili, resorna zakonodaja na področju
               davkov, posebejpa zakonodaja na področju financiranja lokalnih skupnosti oziroma
               občin, ki je sestavni del tistih besed, ki ste jih danes tudi izrekli in sledijo
               resoluciji nacionalnega programa. Hvala.</p>
            </sp>
            <sp xml:id="SDZ3-Redna-34-2004-02-27.sp63">

               <speaker>PREDSEDNIK BORUT PAHOR:</speaker>

               <p>Hvala lepa. Točka je torej zaključena. Ob 13.30 uri prehajamo na predlog resolucije
               o nacionalnem programu na področju drog.</p>
               <stage>(Seja je bila prekinjena ob 13.21 uri in se je nadaljevala ob 13.31 uri.)</stage>
            </sp>
            <sp xml:id="SDZ3-Redna-34-2004-02-27.sp64">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke, spoštovani poslanci, lep pozdrav vsem! Med nami prav lepo
               pozdravljam ministra za zdravje, doktorja Dušana Kebra in predstavnico in
               predstavnike vlade oziroma Urada za droge, lep pozdrav vsem!</p>
               <p>Prehajamo na obravnavo <title>18. TOČKE DNEVNEGA REDA - NA OBRAVNAVO PREDLOGA
                  RESOLUCIJE O NACIONALNEM PROGRAMU NA PODROČJU DROG ZA 2003 DO 2008.</title>
               </p>
               <p>Predlog resolucije je obravnavo zboru predložila vlada Republike Slovenije. Besedo
               dajem predstavniku vlade za dodatno obrazložitev predloga resolucije. K besedi vabim
               ministra za zdravje, profesorja doktorja Dušana Kebra. Izvolite, gospod minister.
           </p>
            </sp>
            <sp xml:id="SDZ3-Redna-34-2004-02-27.sp65">

               <speaker>DR. DUŠAN KEBER:</speaker>

               <p>Spoštovana podpredsednica, spoštovane poslanke in poslanci! Danes vam pravzaprav
               govorim v svoji vlogi predsednika vladne komisije za droge in tudi bodočega
               načelujočega resornega ministrstva za področje drog, kamor se z novo zakonodajo
               uvršča urad za droge.</p>
               <p>Nacionalni program za področje drog je nastajal tri leta v sodelovanju s številnimi
               ministrstvi oziroma različnimi ministrstvi, vladnimi službami, strokovnjaki, in kar
               je pomembno, civilno družbo, laično javnostjo in tudi samimi uporabniki drog. Program
               je smiselno nadaljevanje prvega programa iz leta 1992 in prinaša nove aktivnosti in
               usmeritve vse do leta 2009. Hkrati je tudi usklajen z mednarodnimi smernicami
               Združenih narodov in strategijo na področju drog Evropske unije.</p>
               <p>Osnovni cilji programa so zmanjšati škodo uporabnikov drog, predvsem med mladostniki,
               vzpostaviti učinkovite in kvalitetne programe preprečevanja odvisnosti, zdravljenja
               in socialne obravnave odvisnosti od drog, zmanjšati vse vzporedne škode, ki nastajajo
               zaradi uporabe drog, kot so okužbe, bolezni, stigmatizacija posameznikov,
               kriminaliteta, in zmanjšati vnos drog v državo in preprodajo drog v Sloveniji.
               Pomembno je, da je v tej državi ne samo to, kar poudarja program, ampak tudi sicer
               narasel odnos do vprašanja problematike drog, da se zavedamo, da je na prvem mestu
               preprečevanje in programi zdravljenja in socialne obravnave in ne najprej
               stigmatizacije in represija, s čimer so seveda začele vse države in tudi naša nekoč v
               preteklosti. Program torej temelji na teh sodobnih principih.</p>
               <p>Program zagotavlja razvoj nadaljnje koordinacije aktivnosti na nacionalni ravni, ki
               jo bo predstavljala komisija za droge, sestavljena medresorsko, in pa lokalni ravni,
               lokalne akcijske skupine. To pomeni, da želimo doseči, da bo jasna povezava med
               nacionalnimi programi, regulacijo in strategijo in pa z okoljem, kje se ti programi
               uresničujejo. Program predvideva nekatere nove metode, načine, preventive in
               zdravljenja. Program ne želi nadomestiti strokovnih odgovorov na posamezne probleme.
               Naj ob tem posebej omenim vprašanje metadona, ki našo javnost in ne samo našo, buri
               vrsto let in v katerem se pojavljajo strokovna, na ta strokovna vprašanja pa povezana
               politična vprašanja, o smiselnosti metadonskega programa kot programa, ki pravzaprav
               odpravlja še večjo škodo. Program stoji na stališču, da mora biti stroka tista, ki
               naj opredeljuje ustrezne programe in da ji moramo ostali slediti z ustreznimi
               aktivnostmi. Seveda je naša pravica vsak hip, da za posamezne programe zahtevamo
               pojasnila, zahtevamo dodana mnenja, zahtevamo mednarodne primerjave in analize. V tem
               pa je naša vloga, manjša vloga pa je, da bi sami posegali v doktrino in v načine
               preventive in v zdravljenje.</p>
               <p>Poudarek je tudi na zmanjševanju škode zaradi uporabe drog, zaradi kar se tiče
               prekuženosti z virusom aidsa in hepatitisom C. Naj omenim, da je naša država lahko
               ponosna na vsaj doslej nizek odstotek okuženosti s HIV, aidsom, kar je zelo verjetno
               posledica dejstva, da so naši programi osveščanja, spremljanja, varovanja prehiteli
               vnos trdih drog v našo državo in da je ta vsaj začetna manjša stigmatizacija in
               permisivnost družbe omogočila, da imamo danes vsaj na tem področju razmeroma majhen
               problem, pri čemer si seveda ne smemo zatiskati oči, da ne vemo natančno, kaj se nam
               lahko na tem področju zgodi v prihodnosti.</p>
               <p>Dekriminilizacija uporabnikov drog je stališče, na katerem stoji ta program. Obstaja
               razlika med uporabnikom z enkratno lastno uporabo oziroma imetnikom droge za enkratno
               uporabo, ki je prekršek, in seveda v drugo razpečavanje drog in da gre za razliko,
               ali usmerjamo takega posameznika v zdravljenje, in to podpira program, in ne v
               kriminaliteto. Program zahteva bolj učinkovit informacijski sistem vseh različnih
               podatkov, ki jih potrebujemo in jih potrebujejo različni resorji za odločanje na
               državnem in lokalnem nivoju, zahteva tudi redno evalvacijo programov o njihovi
               učinkovitosti in oceni, ali jih velja v prihodnosti še uporabljati ali ne.</p>
               <p>Menimo, da je program uravnotežen, to seveda smo dosegli ravno s tem širokim
               posvetovanjem s strokovnjaki in s civilno družbo. Program vključuje vse elemente
               varovanja človekovih pravic. Program stoji na stališču, da je potrebno povečati kazni
               za prekupčevalce, še zlasti, če gre za ponudbo drog otrokom, mladostnikom. Program
               tudi podpira vpliv civilne družbe na področju borbe proti drogam. Po programu,
               menimo, da se uvrščamo med države, ki so na tem področju napredne, ki vsaj na ravni
               programa se zavezujejo, kaj bodo storile v prihodnosti, hkrati pa tudi med države, ki
               lahko pokažejo, kaj so storile v preteklem obdobju. Res je, da v nobeni državi na
               svetu niso odkrili končnega načinain res učinkovitega načina zmanjševanja zlorabe
               drog, da tega nismo dosegli tudi na nekaterih drugih področjih, na področju legalnih
               drog, na katerih se seveda tudi trudimo, da bi naredili hitrejši napredek in nekaj
               uspehov na tem področju imamo. Ampak potrebno se je zavedati, da brez obstoja takih
               programov bi bila verjetno epidemiološka slika slabša. Verjetno našo uspešnost ali
               neuspešnost še nekaj let ne bomo mogli dokazovati samo z zmanjševanjem, ampak vsaj z
               mednarodnimi primerjavami, kam sodimo v mednarodnem okolju in ali lahko sledimo
               oziroma ali učinkovito sledimo tistemu, kar so druge države storile, da so vsaj
               omejile obseg tega problema.</p>
               <p>Dovolite, da na koncu rečem nekaj stavkov na temo resorja, ki mu je pripadal urad za
               droge in kamor je poslej vključen urad za droge. Namreč, bilo je nekaj pobud, da naj
               vlada ponovno razmisli o umestitvi tega urada na vladno raven. Menim, da je
               ministrstvo za zdravje v tem mandatu pokazalo svojo skrb ne samo za sistem
               zdravstvenega varstva oziroma za zdravljenje državljanov v času bolezni, ampak tudi
               za javno zdravje v celoti, torej za pospeševanje zdravega načina življenja,
               preventivo bolezni in seveda tudi in tudi za borbo proti drogam. Nekaj morda, po
               mnenju nekaterih ne tako pomembnih, po našem mnenju zadovoljivih korakov, smo
               opravili na področju zmanjševanja zlorabe alkohola oziroma pretiranega uživanja
               alkohola in zmanjševanja kajenja. Naj omenim tudi v tem parlamentu, da je lani prvič
               padlo število smrtnih žrtev, posledic prometnih nesreč, ki jim botrojuje alkohol. Mi
               ne želimo trditi, da je to zasluga zakona, ki smo ga na ta ali drugačen način
               sprejemali v tem parlamentu, ampak prepričani pa smo, da je to zasluga javne
               razprave, ki je potekala dolgo časa pred sprejemom tega zakona in je prispevala k
               razmisleku vsakega državljana posebej o tem, kaj je, vsaj na primer v času vožnje
               avtomobila, varno in smiselno ali pa nevarno.</p>
               <p>Dovolite, da torej zagotovim, da bo resorno ministrstvo ta program za ilegalne droge
               sprejelo enako resno, z enako resnostjo in z vso odgovornostjo, in da bomo z
               avtoriteto ministrstva skušali zagotavljati koordinacijo, ki je nujno potrebna med
               različnimi ministrstvi. Javno zdravje ni samo naloga ministrstva za zdravje, javno
               zdravje je naloga številnih resorjev. Hvala lepa.</p>
            </sp>
            <sp xml:id="SDZ3-Redna-34-2004-02-27.sp66">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog resolucije je obravnaval odbor za zdravstvo, delo, družino,
               socialno politiko in invalide kot matično delovno telo. Prosim predsednika odbora,
               gospoda Stanislava Brenčiča, da predstavi poročilo odbora.</p>
            </sp>
            <sp xml:id="SDZ3-Redna-34-2004-02-27.sp67">

               <speaker>STANISLAV BRENČIČ:</speaker>

               <p>Hvala za besedo, gospa podpredsednica. Lepo pozdravljam gospoda ministra s sodelavci
               in vse vas, kolegice in kolegi poslanci! Odbor za zdravstvo, delo, družino, socialno
               politiko in invalide je predlog resolucije o nacionalnem programu na področju drog
               obravnaval na svoji 40. redni seji 5.2.2004. Predhodno pa je odbor zaradi potrebe po
               celovitosti in namembnosti obravnave tega področja organiziral in izvedel tudi javno
               predstavitev mnenj v državnem zboru, in to 16.1. lanskega leta.</p>
               <p>Člani odbora so za odločanje na seji prejeli poleg besedila resolucije in mnenja
               zakonodajno-pravne službe tudi številne amandmaje kvalificiranih predlagateljev ter
               obilo dodatnega gradiva s strani zainteresiranih institucij in posameznikov.</p>
               <p>Zakonodajno-pravna služba, ki je v skladu s prvim odstavkom 27. člena poslovnika
               državnega zbora proučila navedeni predlog resolucije z vidika skladnosti z ustavo in
               pravnim sistemom ter z zakonodajno-tehničnega vidika, je oblikovala vrsto konkretnih
               pripomb. V razpravi sočlani odbora menili, da je bila javna predstavitev mnenj, ki jo
               je organiziral odbor, koristna in vsebinsko utemeljena, saj je podala kar nekaj
               odgovorov na urejenost področja in odprta vprašanja. Vsekakor so vsebinska in
               strokovna mnenja glede reševanja te problematike različna. Navedeno resolucijo je
               treba sprejeti, vendar je področje še naprej treba budno spremljati, še posebej
               sedaj, ko je ukinjen urad oziroma se delo institucije, ki je bila neposredno
               podrejena vladi, prenaša na ustrezni resor, v tem primeru na ministrstvo za zdravje.</p>
               <p>Člani odbora so podprli štiri amandmaje kolegice Tisovčeve, dva amandmaja kolega dr.
               Cukjatija, petnajst amandmajev štirih poslanskih skupin, in sicer LDS, Združene liste
               socialnih demokratov, Slovenske ljudske stranke in DeSUS, ter amandma kolega
               Drobniča. Člani odbora pa niso podprli sedem amandmajev gospe Tisovčeve, dveh
               amandmajev kolega Cukjatija in vrsta amandmajev je glede na številne sprejete
               amandmaje postalo brezpredmetnih. Odbor pa je oblikoval tudi dva amandmaja k dvema
               podpoglavjema, in je s tem tudi končal obravnavo celotnega predloženega dokumenta.</p>
               <p>Na podlagi prvega odstavka 130. člena poslovnika je v skladu z vsemi sprejetimi
               amandmaji v poročilu predložen dopolnjen predlog resolucije. Člani odbora so sprejeli
               tudi sklep, ki se glasi: odbor za zdravstvo, delo, družino, socialno politiko in
               invalide predlaga Državnemu zboru Republike Slovenije, da dopolnjen predlog
               resolucije o nacionalnem programu, na področju drog 2004-2009 sprejme.</p>
               <p>Člani odbora pa niso sprejeli predlaganega dodatnega sklepa, s katerim se je želelo,
               izhajajoč iz številnih argumentov in diskusij, tako na predstavitvi mnenj, na
               organizirani neke vrste okrogli mizi v tem državnem zboru, kakor je sledilo iz
               razprav na odboru samem, da bi se napodlagi tega sklepa dodatno proučila s strani
               vlade smiselnost oziroma dodatno proučili tudi argumente, ali je dobro, da se
               institucija, ki je nekako koordinacijsko, koordinativno telo na tem področju, in je
               bila sedaj podrejena neposredno vladi, prenese na resorno ministrstvo. Ta sklep, kot
               sem povedal, pa ni bil sprejet. Hvala lepa.</p>
            </sp>
            <sp xml:id="SDZ3-Redna-34-2004-02-27.sp68">

               <speaker>PODPREDSEDNICA IRMA PAVLINIČ KERBS:</speaker>

               <p>Hvala lepa. Do predloga resolucije se bodo opredelile poslanske skupine. Najprej bo
               stališče poslanske skupine Nove Slovenije predstavil mag. Janez Drobnič. Izvolite.
           </p>
            </sp>
            <sp xml:id="SDZ3-Redna-34-2004-02-27.sp69">

               <speaker>MAG. JANEZ DROBNIČ:</speaker>

               <p>Hvala lepa za besedo. Gospa predsednica oziroma gospa predsedujoča, spoštovane
               kolegice in kolegi, predstavniki vlade. Dovolite, da predstavnim mnenje poslanske
               skupine Nove Slovenije k nacionalnem programu na področju drog od leta 2003-2008.</p>
               <p>Država sprejema nov nacionalni program na področju drog. Ta je potreben, ker je
               problematika uživanja drog huda in se poglablja, razširja in postaja za celotno
               družbeno tkivo nevarna. Mamila so prišla med naše osnovnošolce, kljub varnostnikom,
               polno jo je na podeželju. Vstopanje v Evropo, evropske integracije bo odprlo pretok
               blaga, storitev, kapitala in žal tudi kvarnih substanc in storitev.</p>
               <p>Med izvajalci zdravljena odvisnosti pa se najdejo tudi takšni, ki bi jih lahko
               postavili pod vprašaj. Predlog programa, ki ga je pripravila vlada, je v marsičem
               dober, vendar je premalo jasen glede vrednotnega stališča do drog, uživanja, njihove
               zlorabe. Očitno gre za liberalističen pristop, ki poudarja svobodo uživanja droge, ki
               se zlasti zrcali z mislimi, da je pravica do posedovanja droge nesporna. Z
               dopuščanjem imeti drogo pri sebi za osebno uporabo pomeni spodbujanje, uživanje in
               prodaje. To je dvoličnost in vrednotni relativizem, v katerem se kaže "pišme uho v
               sto" tistih, ki naj bi preprečevali droge." Iz programa se zrcali servilen odnos do
               uživalcev drog, ki jim mora država brezpogojno pomagati, odvisniki pa niso dolžni
               narediti nikakršnega koraka. Del odgovornosti morajo prevzeti tudi odvisniki. Iz
               programa sledi, da bi država morala zalagati odvisnike z iglami, dajati metadon,
               varno sobo za uživanje in še marsikaj, kar si zaželijo. To je nekritična servilnost
               do uživalcev drog, zato ti potem mirno nadaljujejo z uživanjem drog ob asistenci
               države.</p>
               <p>Programski cilji niso kvavtificirani, zato ne bo možno ocenjevati in meriti doseženih
               rezultatov oziroma programov. Imamo pregled števila uživalcev, vsaj tako pravijo te
               statistične službe, porabe denarja, nimamo pa merjenja učinkov ozdravljencev,
               abstinentov. Potrebno je merjenje resničnih in pravih učinkov, ne število izvajalcev
               služb ali porabljenih sredstev. Zato je potrebna evalvacija programov z vidika
               kriterijev učinka, spodrivanje enega programa z drugimi ali njegove disfunkcije, ki
               se kažejo v nevarnosti, da bi utegnilo biti vse skupaj le zapravljanje denarja in
               vzdrževanja uslužbencev. Dosedanja praksa je preveč usmerjena k vzdrževalnim
               programov, manj pa k poglobljenim, visokopražnim programov, ki resnično pripomorejo k
               abstinenci in kvaliteti življenja. Kje je tu nadzor nad programi? V resoluciji ni
               bilo niti enega stavka, namenjenega zaposlitvenim programom. Potem z našimi amandmaji
               je bilo dodano.</p>
               <p>Prilagajanje in usposabljanje na delu. Usposabljanje poklicna in socialna
               rehabilitacija so pogoj za uspešno ponovno vključitev v družbo in trajno abstinenco.
               Šola ni opravila svojega poslanstva. V vzgojnih vsebinah je poudarjen informativni
               vidik, s katerimi se predstavljajo učinki drog, zato postajajomamila za mladostnika
               ali za otroka še bolj atraktivna, namesto da bi jih od tega odvračala. Poudariti bi
               morali kvarne učinke in nevarnostni in na drugi strani spodbujati zdrav način
               življenja, polno preživljanje prostega časa, ustvarjalne dejavnosti itd Družbene
               vrednote vse bolj usihajo, razrašča se porabništvo, odtujeni posameznik je prepuščen
               ulic, da si išče svobodo in drogo.</p>
               <p>Večina programov se v Sloveniji ukvarja z zmanjševanjem škode, torej preprečevanje
               okužbe nalezljivih bolezni. Ti programi nimajo cilja v abstinenci. Gre za program z
               veliko denarja in spornimi ali neznatnimi učinki. Za nekatere programe in izvajalce z
               dvomljivimi učinki se zagotavljajo razmeroma velika sredstva - metadon, igle,
               cepljenja in podobno. Za visokopražne programe z resničnimi učinki pa običajno
               zmanjka denarja. Nezdrava je tudi tekmovalnost med programi socialne in zdravstvene
               rehabilitacije.</p>
               <p>Posebno pozornost bi morali nameniti uporabi metadona. Glede na način in obseg
               njegove uporabe lahko rečemo, da gre za zlorabo, tudi za zlorabo. Zloraba metadona v
               Slovenije je dejstvo, je predmet zaslužkov uradnih oskrbovalcev, menjalno sredstvo za
               prave droge, v nekaterih nekritičnih primerih predpisovanja pa se je sprevrgel v
               državno spodbujanje uživanja drog, utrjevanje odvisnosti in sredstvo moči nad
               posameznikom. V zaporih je postal edino redno nadomestilo za drogo.</p>
               <p>Vloga in mesto nevladnih organizacij ni zadosti jasna. Nevladna organizacija ne more
               biti tista, katere program plačuje država neposredno s pogodbo. S tem se nevladna
               organizacija spremeni v korporativno državno institucijo. Zagotoviti bomo morali
               resnično neodvisne vire za financiranje nevladnih organizacij. To pa so neposredno
               državljani. Zato potrebujemo spremembe zakona o dohodnini. Država mora pripraviti
               program resno in odgovorno, zato da nam ljudje ne porečejo, "še dobro, da imamo
               uživalce drog, ker s tem zagotavljamo delovna mesta in socialno varnost socialnih
               delavcev, terapevtov, zdravnikov, puščamo prosto pot podjetništvu in
               črnoborzijanstvu, preprodajalcem in posrednikom drog" ali pa da je vse to početje
               namenjeno državni birokraciji, ki se s takimi resolucijami postavlja pred mednarodno
               javnostjo.</p>
               <p>Nekaj amandmajev, ki jih je vložila Nova Slovenija, je bilo sicer sprejetih, vendar
               se s tem besedilom ni bistveno spremenila intenca, ker gre za nekoliko različne
               koncepte. Pravite, da je ta resolucija odsev časa, odslikava razmer duha in
               stvarnosti. Prav. Vendar resolucija, ki le sledi problematični praksi in jo samo
               potrjuje, ne pomeni premišljene usmeritve in dobrega vodila.</p>
               <p>Ker je paradigma te resolucije takšna, da je v njej zaslediti željo po uveljavitvi
               varnega uživanja drog, da je naloga države, da oskrbuje odvisnike z iglami,
               brezplačnim metadonom in varnimi sobami za uživanje droge v smislu preprečevanja, ne
               da bi to vodilo do kakršnekoli abstinence, in kjer država zagotavlja pravice
               brezpogojno, ne da bi od odvisnikov drog zahtevala kakršenkoli korak v smislu
               odgovornosti in obveznosti, takšnemu programu v Novi Sloveniji pač ne moremo dati
               podpore. Hvala lepa.</p>
            </sp>
            <sp xml:id="SDZ3-Redna-34-2004-02-27.sp70">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavila gospa Silva Črnugelj. Izvolite.</p>
            </sp>
            <sp xml:id="SDZ3-Redna-34-2004-02-27.sp71">

               <speaker>SILVA ČRNUGELJ:</speaker>

               <p>Hvala lepa za besedo, gospa podpredsednica. Lepo pozdravljeni, minister in sodelavci,
               drage kolegice in kolegi! Danes razpravljamo o resoluciji o nacionalnem programu na
               področju drog za obdobje 2003-2007, ki predstavlja temeljni dokument na tem področju
               in je logična posledica vrste sprejetih dokumentov v minulem desetletju.</p>
               <p>Dobro se je spomniti, da je Slovenija sprejela svoj prvi nacionalni program na
               področju prepovedanih drog že davnega leta 1992. Podoben tak dokument je Evropa
               sprejela leta 1990. Se pravi, da smo kar hitro sledili temu. Naš program je bi že
               tedaj sorazmerno sodoben in sodobno usmerjen v prihodnost. Od takrat do danes je bila
               dosežena vrsta pomembnih rezultatov. Razvita je dokaj celovita mreža programov
               zmanjševanja, preprečevanja porabe drog, torej preventivnih programov, programov
               zdravljenja in socialne obravnave ter programov zmanjševanja škode kot tudi različnih
               aktivnosti zmanjševanja ponudbe drog, torej programi represivnih organov. Sprejeta je
               bila tudi popolnoma nova zakonodaja s področja drog, ki je bila usklajena z
               mednarodnimi pravnimi akti.</p>
               <p>Zelo pomembno se nam zdi v poslanski skupini Združene liste socialnih demokratov, da
               je vzpostavljena vsesplošna koordinacija aktivnosti na lokalnem nivoju, ki je
               prepredena z mrežo lokalnih akcijskih skupin in ki je koordinirana tudi na
               nacionalnem nivoju.</p>
               <p>Danes obravnavamo resolucijo o nacionalnem programu na področju drog, metodološko
               bazirane nekako okoli 200 izluščenih najbolj pogostnih primerov, ki vsekakor
               predstavljajo garant, da je skupina, ki je pripravljala, temeljito spoznala, kako
               obsežno problematiko obravnava in kako se jo lotiti. V poslanski skupini Združene
               liste socialnih demokratov pričakujemo, da bo najbolj udarna razprava ravno in
               predvsem o akcijskem načrtu, ki bo pripravljen takoj po sprejemu tega dokumenta, saj
               mnogo razprav najavni razgrnitvi je bilo usmerjenih ravno na metodologijo, ali je
               bila ustrezna in ali so bila ustrezna razmerja med načeli in cilji, med uvodom in
               sklepi in ali je to razmerje pravšnje. Ta uvodoma izpostavlja glavna načela in cilje
               in kaže na konkretne dejavnosti, ki jih je treba izvesti na vseh nivojih, na
               državnem, pokrajinskem, lokalnem. Posebej poudari, da mora biti enakopravna z
               drugimi: socialnimi, zdravstvenimi, ekonomskimi vprašanji v državi, ter da je treba
               na tej podlagi sprejeti ukrepe, ki bodospodbujali stalno usklajevanje, dogovarjanje
               tako različnih dejavnosti.</p>
               <p>Zlasti v poslanski skupini se nam zdi, da so med cilji tudi zajeti predvsem
               praktični ukrepi pomoči uporabnikom nelegalnih drog, ker je potrebno sodelovanje vseh
               sektorjev s tega področja, saj problematika drog ni samo problematika ministrstva za
               zdravje. Tukaj imamo še zelo pomembno aktivnost in dejavnost ministrstva za delo,
               socialne zadeve, ministrstva za šolstvo, šport, ministrstva za pravosodje, notranje
               zadeve, carine, ministrstva za finance in obrambo kot tudi predstavnikov civilne
               družbe. Jaz mislim, da ta program zelo dobro izpostavlja vlogo in način delovanja
               civilne družbe.</p>
               <p>V poslanski skupini Združene liste socialnih demokratov menimo, da je eno od
               poglavitnih področij ravno področje in poglavje, ki obravnava mehanizme za doseganje
               ciljev. V naši skupini pozdravljamo vse tiste ukrepe, ki bodo spodbujali nove
               pristope in načine pri zdravljenju in pri preprečevanju razpečevanja prepovedanih
               drog, ki bodo tudi med ostalim zmanjševale vnos prepovedanih drog v državo.
               Pričakujemo, da bo tudi pripomogel k boljšemu informiranju, pa tudi izboljšal vse
               baze podatkov, ki so potrebne za tako zapleteno interdisciplinarno delo.</p>
               <p>V poslanski skupini Združene liste socialnih demokratov bomo pričujoči program
               podprli v pričakovanju iskanja novih možnosti, ki bodo pripomogle tudi k temu, da bo
               večje število državljanov in državljank spoznalo tragične in škodne vplive učinkov
               drog. Tudi ne pričakujemo, da bo ta program na en način uzakonil oziroma dopovedal,
               katera je tista optimalna metoda za zdravljenje. Vemo, da je vsaka metoda, ki
               pripelje do učinkovitega cilja, in sicer ozdravljenja osebnosti, dobra. Zato
               podpiramo tako pahljačo, ki je tudi podana v nacionalnem programu. Hvala lepa.</p>
            </sp>
            <sp xml:id="SDZ3-Redna-34-2004-02-27.sp72">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Demokratične stranke upokojencev Slovenije bo
               predstavil gospod Valentin Pohorec. Izvolite.</p>
            </sp>
            <sp xml:id="SDZ3-Redna-34-2004-02-27.sp73">

               <speaker>VALENTIN POHOREC:</speaker>

               <p>Hvala za besedo, gospa podpredsednica. Spoštovani predstavniki vlade! V poslanski
               skupini DeSUS pozdravljamo predlog resolucije, ki je danes pred nami. S problematiko
               na področju drog imamo v Sloveniji dolgoletne, žal <stage>(pod narekovaji)</stage>, "bogate"
               izkušnje. Še posebej po osamosvojitvi je število uživalcev trdih drog pri nas
               naraslo, saj se je naša država znašla na križišču tihotapskih poti, ki jih
               preprodajalci uporabljajo za tihotapljenje predvsem trdih drog na zahod. Situacija je
               postala še dodatno zapletena, ko se je po zaključku vojne na Balkanu sprostila že
               tako imenovana balkanska pot, ki vodi čez ozemlje nekdanje Jugoslavije in tudi prek
               Slovenije. Vse to zahteva sistematičen pristop države, ki ji ne sme biti vseeno,
               kakšno je zdravstveno stanje njenih državljanov, še posebej mladine, ter vseh ostalih
               posledic, ki izvirajo iz problema uživanja prepovedanih drog. Z roko v roki se s tem
               pojavlja organiziran kriminal, ki je največja rak rana sodobne družbe, saj se s
               profitom od preprodaje prepovedanih drog infiltrira v vse pore družbenega, ponekod v
               svetu celo političnega življenja. Menimo, da bomo s predlagano resolucijo, ki je
               danes pred nami, dobili dobro osnovo za reševanje tega velikega problema in da bomo
               odraščajoči generaciji omogočili takšna življenjska okolja, ki jim bodo zagotavljala
               zdrav oseben razvoj. Največja odgovornost za to je na državi, ki mora zagotavljati in
               zagotoviti, da bo sama dovolj politično stabilna, gospodarsko trdna, da bo omogočila
               dostop do različnih storitev, predvsem do dela mladim, da bo senzibilna in da bo
               imela dovolj posluha za soočenje s tem problemom in angažmajem pri njegovem
               reševanju. Ne smemo namreč dopustiti, da bi z zatiskanjem oči pred tako perečim
               problemom zavestno stimulirali povečanje socialnih razlik. Vse to so problemi, ki
               zadevajo tudi vse nas, ki nam ne sme biti vseeno za naše mlade rodove in njihove
               najbližje, za katere je to še posebej težko. Še več, soodgovorni smo za tako stanje,
               zato je nujno, da takoj ukrepamo.</p>
               <p>Ocenjujemo, da so v resoluciji zajete vse pomembne rešitve, ki bodo pripomogle k
               temu, da bomo ustvarili dobre in zdrave temelje za našo mladino in posledično tudi za
               nas vse, s ciljem rešitve tega izjemno perečega družbenega problema. V poslanski
               skupini DeSUS bomo predlog resolucije o nacionalnem programu na področju drog
               podprli. Hvala.</p>
            </sp>
            <sp xml:id="SDZ3-Redna-34-2004-02-27.sp74">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               gospod France Cukjati. Izvolite.</p>
            </sp>
            <sp xml:id="SDZ3-Redna-34-2004-02-27.sp75">

               <speaker>FRANCE CUKJATI:</speaker>

               <p>Hvala za besedo. Spoštovani, lep pozdrav! Najprej moram reči, da bomo podprli predlog
               resolucije, čeprav smo opozicija, ker menimo, da vendarle, če bo politika uresničila
               to, kar notri piše, bo pomenilo korak naprej pri reševanju tega problema. Ampak bil
               nepošten do sebe in do drugih, če bi rekel, da je vse v redu in da tukaj notri
               vendarle ni nekih velikih stvari, ki bi jih veljalo popraviti in dopolniti. Pa vendar
               najprej, kje smo Slovenci. Pred seboj imam neko zanimivo analizo, in sicer o stanju
               droge med 15 in 16-letniki v šolah.</p>
               <p>Na vprašanje, ali ste v preteklem letu vsaj enkrat pili alkohol, je odgovorilo 83%.
               To je točno evropsko povprečje. Ali ste v preteklem mesecu bili vsaj enkrat pijani od
               alkohola? Evropa 52%, Slovenija 56%. Ali ste vsaj enkrat v življenju uporabljali,
               jemali marihuano? Evropa 16%, Slovenija 25%. Ali ste uporabljali katero od drugih
               ilegalnih drog? Evropa 6%, Slovenija 7%. Ali ste uporabljali hlapila? Evropa 9%,
               Slovenija 14%. Ali ste kombinirali uporabo alkohola in tablet? Evropa 8%, Slovenija
               9%. In še pri pomirjevalih. Evropa 7%, Slovenija 8%. Nismo torej nikakršna oaza v
               svetu in v Evropi.</p>
               <p>Zaradi tega se moramo prav tako resno lotiti tega vprašanja, kot se ga rešuje svet,
               Svetovna zdravstvena organizacija, Združeni narodi in Evropska unija. A če gledamo
               konvencije Združenih narodov, že prvo iz leta 1961 in naprej iz leta 1971 in iz leta
               1988, vse konvencije zapovrstjo in tudi zadnji program obvladovanja drog, ki je bil
               sprejet na Dunaju, Združenih narodov, to se pravi program Združenih narodovo, ki je
               izdal navodila, pravijo takole - "aktivnosti naj se izvajajo pod pokroviteljstvom
               predsednika vlade ali neposredno njemu podrejene vladne službe." In vse te konvencije
               in tudi ta zadnja opozarja, da če bi bil tak organ lociran v enemu od ministrstev, se
               izpostavljamo zelo velikemu tveganju, da bi bil velik poudarek konkretnemu sektorju
               in bi se zanemarjali ostali sektorji, kar bi seveda preprečilo učinkovito
               koordinacijo.</p>
               <p>Evropska strategija in akcijski program na področju drog 2000-2004, prav tako
               poudarja, zelo resno poudarja ta pristop reševanja in sledenja obravnave drog. In
               Slovenija je že imela tak urad. Kar nekaj let se je gradil in zaživel je Urad za
               droge. Podrejen je bil neposredno predsedniku vlade, zunaj posameznih ministrov, zato
               je usklajeval delo vseh ministrstev, ki jih je treba pritegniti k reševanju tega
               vprašanja. In mi smo bili v obdobju pridruževanja Evropi velikokrat pohvaljeni zaradi
               tega in drugim državam dajani za zgled. Gre namreč za širok problem obravnave drog.
               Jaz sem samo enega omenil, med mladino.</p>
               <p>Ta urad bo sedaj, kot je v programu navedeno, lociran pri ministrstvu za zdravje. Kaj
               to pomeni? To pomeni, da bo seveda to urad ministrstva, da bo pri nadaljnjem delu se
               minister pogajal in iskal druge ministre, da pa bo seveda zdravstveni element prej
               ali slej prevladal pri obravnavi drog. Da gre pa pri drogah za druge stvari, ne samo
               za to, je pa povsem jasno iz drugih konvencij Organizacije združenih narodov, kjer
               neprestano ponavljajo in opozarjajo, da je problem drog povezan z mednarodnim
               organiziranim kriminalom, da je povezan s trgovino z belim blagom, s prostitucijo in
               tudi s prodajo otrok in pranjem denarja. Torej, droge so v vsakem primeru tesno
               povezane z ministrstvom za notranje zadeve, z organi pregona, s pravosodjem, z
               ministrstvom za šolstvo in še bi lahko naštevali. Trdim celo, da je problem drog bolj
               problem nekaterih drugih ministrstev kot ministrstva za zdravstvo. To je tako, kot če
               bi recimo rekli, imamo trgovino, črno trgovino z orožjem, preprodajanje, transport z
               orožjem, imamo nelegalno posedovanje orožja, nekontrolirano uporabo orožja, pretepe
               in nazadnje seveda sosed soseda ustreli, če ga ne do smrti, potem ta ranjeni sosed
               postane zdravstveni problem. Šele takrat postane zdravstveni problem. Pa nikomur od
               vas ne pride na misel, da bi mi ta problem orožja locirali v ministrstvu za zdravje.
               Zakaj ne? Saj nazadnje bo končno problem zdravstva. Točno tako je in nič drugače.
               Zaradi tega je velika napaka prenašati urad, ki je zaživel, ki je resnično postal
               dober, zgleden, prenašati nazaj na ministrstvo za zdravje oziroma v ministrstvo za
               zdravje.</p>
               <p>Ni dolgo tega, ko je nek pedagog iz Kopra - ne, iz Nove Gorice - opisal svoj primer,
               kako se v šoli srečuje z drogami. On je namreč veliko po svetu, dela v pogovoru z
               otroki, veliko časa je temu posvetil, odprto so se pogovarjali, in pravi takole:
               "Pokazalo se je, da je med učenci in dijaki, ki so šli skozi ta program," pogovorov,
               tako rekoč, "zelo upadlo število uporabnikov trave in drog. Cilj tega projekta je, da
               spodbudimo ves razred, da je on sam nosilec te preventive. Da se učenci zavedajo, da
               tisti, ki je dalj časa na trdi drogi, težje ozdravi. Če razred to ve, tega problema
               ne bo prikrival, ampak se bo z njim soočil, kajti za učence ni več junak tisti, ki
               uporablja drogo, ampak tisti, ki se zaveda, da mora nekaj narediti iz sebe." Nobena
               zdravstvena preventiva, nič, samo dober pedagoški prijem. In če upoštevamo še to, da
               so glavne "dilerske" mreže zadaj, za šolo, za ograjo, v šolskih klopeh, in da je v
               Štepanjskem naselju najmanj 20 povsem velikih "dilerjev", ki imajo pri sebi vsak
               trenutek na razpolago eno kilo heroina, pa za to javnost ve, potem se ve, kje se temu
               problemu streže - vsekakor ne na ministrstvu za zdravje. To je prvi problem, ki sem
               ga izpostavil. In, kolegi, imeli boste čas mi replicirati oziroma izraziti drugačno
               mnenje.</p>
               <p>Drug problem je, da če bo ta problematika locirana v glavnem in samo v ministrstvu
               za zdravje, bo ta zdravstveni pristop prevladal. Vemo, kako je ta zdravstveni pristop
               zaenkrat ovrednoten in usmerjen predvsem na programe, ki na nek način preprečujejo in
               zmanjšujejo kriminal, ker zmanjšujejo potrebo po kupovanju heroina, to je metadonski
               program. Seveda, če vsak dan dobi svojo dozo metadona, potem ne bo imel potrebe po
               nakupu droge in podobno, in seveda bo potem reševanje samo posledic, ne pa vzrokov,
               in ne preventiva, ki jo zdravstvo ne more nuditi - preventiva se dela izven
               zdravstva. No, in če se dotaknem tega metadonskega programa, sami veste, da je bil
               večkrat s strani ministra označen kot izredno dober, kot izredno sprejemljiv, kot
               takšen, ki ga potrjuje stroka. Naj omenim izjavo člana mednarodnega sveta za nadzor
               nad narkotiki pri Združenih narodih, ki pravi, da je to zelo napačen pristop, če ni
               tretiran kot zadnji izhod v sili. Glede tega, da pri nas velja metadonski program kot
               splošno sprejet, kot tak neproblematičen kot program, ki ne potrebuje temeljite
               revizije in ki je potrjen s strani stroke naj citiram predsednika republiškega
               strokovnega kolegija za psihiatrijo, ki je že pred letom in pol, skoraj pred dvema
               letoma, rekel tako: "Republiški strokovni kolegij za psihiatrijo meni, da je tako
               imenovana vzdrževalna terapija z metadonom", to jetovarniško ime heptanon, seveda
               heptanon, ki ga po navadi zdravniki dajejo umirajočim oziroma tistim, ki so resnično
               odpisani, rakavim bolnikom in podobno, pravi, da je ta terapija le zadnji izhod za
               obravnavo odvisnih od trdih drog, zato je metadon mogoče predpisati le tedaj, ko so
               izčrpane že vse druge možnosti zdravljenja." Po mnenju razširjenega strokovnega
               kolegija za psihiatrijo pride predpisovanje metadona v poštev pri osebah, okuženih z
               aidsom, pri nosečnicah na trdih drogah in okuženih z aidsom ali hepatitisom, pri
               osebah, ki si vbrizgavajo droge vsaj trikrat dnevno, pri osebah, ki so neuspešno
               prestale že vse nemetadonske načine zdravljenja in tako dalje. Tako stališče, pravi
               predsednik razširjenega strokovnega kolegija za psihiatrijo, je razširjen strokovni
               kolegij sprejel že leta 1991 in so bile tudi javno objavljene, vendar je zdravstveni
               svet pri ministrstvu za zdravje nekaj let zatem brez vidnega razloga in mimo
               razširjenega strokovnega kolegija za psihiatrijo prižgal zeleno luč za uporabo
               metadona pri vseh osebah, ki se same poudarjam same, in pogosto nedokazano,
               deklarirajo za odvisne od trdih drog. In potem pravi še, da pravzaprav vsak odvisnik
               od drog, ki išče pomoč v zdravstveni ustanovi, je s tem že tudi na poti v kombinacijo
               droge z metadonom, od katerega pa se je še težje odvaditi.</p>
               <p>In ker je bil ta metadonski program vprašljiv že pred leti in so se nekatere
               nepravilnosti tudi pokazale oziroma tudi prišle v javnost, je leta 2000 urad za
               droge, ki je bil takrat samostojen urad, opravil inšpekcijo dela metadonskih centrov.
               Tam je bilo ugotovljeno, da bom citiral: "...da sicer obvezno timsko delo v vseh
               centrih šepa ali ga sploh ni, da se program centrov pogosto skrči na razdeljevanje
               metadona, ki ga izvaja medicinska sredstva, da je zdravnik prisoten prekratek čas,
               psihiater pa še manj, ponekod samo 45 minut na teden." Še najbolj, "tako pravi
               poročilo, je zbodla v oči ugotovitev o nepojasnjenih občutnih razlikah v uporabi
               materialnih stroškov med centri. V enem centru so za pacienta porabiliskoraj 200 krat
               več, kot v drugem." In seveda naprej pravi, da so nepojasnjene prevelike razlike med
               deležem vključenosti pacientov, ponekod jih je vključenih 27%, drugje 96% v
               metadonski program od zasvojenih, ponekod dobivajo metadon vsak dan, ponekod 15%
               pacientov - metadoncev, drugje 96%, in da so primeri, kjer celo dve tretjini
               pacientov dobi metadon enkrat na teden v celotni dozi. Kaj s tistim metadonom dela,
               ne vemo. Vemo pa, da v mnogih primerih pride do prekupčevanja, preprodaje in je to
               zelo zanimivo tržno blago.</p>
               <p>Ob tem naj še povem, da so se v nekaterih primerih našli celi kupi kartonov, kjer ni
               bilo nič vpisano, kjer se ne ve, kdo je dobival metadon, in kdo ne, kjer je recimo v
               enem letu padlo število tistih, ki prejemajo metadon, za 50%, poraba metadona se je
               pa dvignila za 50%, kjer je prihajalo do velikih napak in sumljivih zadev.</p>
               <p>Zakaj vam to pravim? Zaradi tega, ker je bila prvič, od kar se ukvarjamo z drogami v
               Sloveniji, narejena neodvisna inšpekcija. Prvič je bilo dano tako poročilo. Naredil
               ga je urad za droge. Čez pol leta je minister Keber to črtal, vrgel v koš in
               razpustil to nadzorno komisijo, ki je to opravila. In do sedaj vse tiho in mirno. Ta
               urad, ki gre sedaj pod ministrstvo za zdravje, seveda ne bo mogel več nadzirati
               zdravstvene službe v takem smislu, in to je pa največja napaka.</p>
               <p>Še nekaj bi rad omenil. To je še vedno mačehovski odnos do drugih terapevtskih
               programov zasvojenih. Vi veste, da tisti, ki je zasvojen, tudi ko ni sposoben in gre
               v neko skupino, v neko komuno na zdravljenje, da gre v glavnem takrat, ko ni več
               sposoben ne za šolo ne za delo. In starši ga morajo še naprej vzdrževati. Za otroka,
               ki ga vzdržujemo do 18. leta, nam gre vsaj minimum stroškov v dohodninsko olajšavo.
               Če pa starši vzdržujejo pet let nekoga,ki je star 20, do 25. leta starosti in ni nič
               od njega, in plačujejo komuno, vse naredijo za njega, ne morejo niti tolarja
               vključiti v dohodninsko olajšavo. Še več, če gre zasvojen pacient na psihiatrijo,
               vsak dan stane zdravstvo 20 tisočakov. Če pa gre vkomuno, pa država ne premore niti
               tolarja, da bi ga vsaj zdravstveno zavarovala. Niti tolarja. Za vsakega metadonca, za
               vsakega, ki dobiva vsak dan metadon, na leto da država 700 tisoč tolarjev. In ta
               pacient na metadonskem programu se ne bo pozdravil. Vse življenje bo praktično
               zapečaten in v breme državi. Če pa gre v terapevtsko skupino, je pa vendarle nekaj
               možnosti, da ne bo do smrti v breme državi, ampak bo postal sposoben za delo in
               normalno življenje. Pa ne da država za njega nič. In te skupine, ta društva, ta
               civilna družba se pravzaprav bori za nekaj malega sredstev, za nekaj subvencij in
               podobno. Mislim, da je to nepravičen pristop, nepravično obravnavanje civilnih pobud.
               Nepravično pa je tudi do državnega proračuna in davkoplačevalcev, ker bi se lahko z
               manjšimi sredstvi dosegel večji učinek. Ta nacionalni program pomeni korak naprej v
               tem smislu, da se ta sfera vendarle nekoliko prizna v smislu bolj enakovredne
               obravnave. Želel pa bi, da bi ta program bolj jasno povedal, da je država
               pripravljenatudi take akcijske skupine finančno bolj podpreti, kajti to je še vedno
               neprimerno ceneje, kot pa da pade izključno na ramena profesionalne zdravstvene
               službe. Hvala lepa.</p>
            </sp>
            <sp xml:id="SDZ3-Redna-34-2004-02-27.sp76">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil gospod
               Stanislav Brenčič. Izvolite.</p>
            </sp>
            <sp xml:id="SDZ3-Redna-34-2004-02-27.sp77">

               <speaker>STANISLAV BRENČIČ:</speaker>

               <p>Hvala lepa, gospa podpredsednica, za besedo. Postmoderna industrijska družba se sooča
               tudi pri nas poleg s številnimi pozitivnimi dogajanji tudi vedno bolj z negativnimi
               stvarmi in pojavi, med katere sodi tudi uživanje prepovedanih drog, in še bolj kot
               to, pojavi, ki so povezani s tem uživanjem. Sleherna družba in s tem vsi ključni
               državni organi se morajo stanja zavedati, takega, kakršno dejansko je, in si ne
               delatiutvar, da bo samo po sebi prešlo oziroma se izboljšalo. Interdisciplinarno je
               treba pristopiti tako preventivno kot kurativno na celotnem področju javnega
               življenja, v smislu, da se zasvojenost oziroma odvisnost posameznikov od prepovedanih
               drog ter vsa stem nastala vprašanja in dileme razrešujejo med seboj povezano.
               Naraščajoče število uživalcev prepovedanih drog je vzročno odvisno od številnih
               dejavnikov, katere pa je mogoče s celovitim pristopom v marsičem omejevati in s tem
               do neke mere preprečevati propadanje človeka kot posameznika, največkrat mladostnika
               in z njim tudi pogostokrat njegove družine.</p>
               <p>V poslanski skupini Slovenske ljudske stranke zato ocenjujemo in sprejemamo pristop
               predlagatelja, da za resolucijo oziroma nacionalnim programom na področju drog
               postavimo temeljno izhodišče za vsa in vse nadaljnje aktivnosti in ukrepanja, kot
               dober in potreben pristop, s katerim se medsebojno poveže za človeku in družbi dobro
               stvar, številne institucije in srčne posameznike, ki že dolga leta opravljajo široko
               družbeno koristno in humano delo.</p>
               <p>Resolucijo o nacionalnem programu vidimo kot neke vrste nacionalno strategijo, ki
               izhaja iz temeljite in objektivne ocene stanja, analize vzrokov za razvoj tega
               stanja, iz ocene in argumentov posledic takšnega stanja za celotno družbeno okolje in
               iz tega izhajajoč začetne in tudi končne cilje, ki morajo biti, če se bo dokument v
               praksi izvajal resno in odgovorno, tudi v veliki meri doseženi.</p>
               <p>Za nas v poslanski skupini Slovenske ljudske stranke je temeljni cilj in dobra
               popotnica temu dokumentu spoznanje, da je izhodiščno nujno potrebno zagotoviti, da bo
               problematika drog tako na državni kakor tudi lokalni ravni obravnavana najmanj
               enakovredno z vsemi drugimi socialnimi, zdravstvenimi, ekonomskimi, izobraževalnimi
               indrugimi družbeni vprašanji v državi, in na podlagi tega tudi sprejemati sistemske
               ukrepe. Za dosego tega izhodišča pa menimo, da je potrebno, ne da bi omenjali celo
               vrsto posameznih prioritet in ukrepov tako v preventivnem kot kurativnem smislu,
               vzpostaviti koordiniran in interdisciplinarni pristop, ki ne bo omogočal prekomernega
               favoriziranja takega ali drugačnega programa in s tem dopuščal preveč sivih lis v
               celovitosti soočenja s problemom zasvojenosti od prepovedanih drog in njegovim
               razreševanjem. V tem smislu menimo, da ni dobro, da se je koordinacijsko telo, kot
               institucija v sestavi vlade Republike Slovenije oziroma podrejeno neposredno
               ingerenci vlade, to je urad za droge, ki je v zadnjih letih, lahko vsi ugotavljamo,
               nekako dosegel neke vrste tudi rubikon v svojih prizadevanjih za izboljšanje stanja
               na tem področju, da se je to službo oziroma ta urad, kot samostojno službo do sedaj,
               preneslo v neko službo odvisnosti v ministrstvu za zdravje. To prav gotovo ni
               najboljša popotnica za uresničevanje, v obrazloženi resoluciji o nacionalnem programu
               na področju drog, zastavljenih ciljev.</p>
               <p>V naši poslanski skupini lahko mirno in z gotovostjo ugotovimo, da v tem, ko
               spremljamo celovitost politike, ki jo izvaja tokratni minister za zdravje na tem
               področju ali kar področje celotnega zdravstvenega varstva, ni tista politika, ki bi
               nas navduševala na tem, da se je v te okrilje preneslo do sedaj dobro službo.</p>
               <p>Nekoliko povezano s tem vprašanjem, pa v poslanski skupini Slovenske ljudske stranke
               ugotavljamo, da ni upravičenosti za nepripravljenost, kar se je pokazalo že na
               obravnavi na matičnem delovnem telesu državnega zbora, da se visokopražne programe
               ali z drugo besedo rečeno psihosocialne rehabilitacije odvisnikov od prepovedanih
               drog skozi terapevtske centre, komune in druge azile ne vključuje v javnofinančno
               podporo, kot je to prisotno v primeru programov, ki se izvajajo skozi medicinske
               ustanove. Meni je prav gotovo in še marsikomu povsem jasno ob pogovorih na sprejemu
               številnih ljudi in društev, ki se na tem področju že vrsto let ukvarjajo z
               najboljšimi nameni, kako težko in predvsem v smislu finančnih situacij obvladujejo
               zastavljene programe.</p>
               <p>Poslanska skupina bo predlog resolucije soglasno podprla, še pred tem pa bomo podprli
               amandma, ki vzpostavlja javnofinančno podporo tudi visokopražnim programom. Hvala
               lepa.</p>
            </sp>
            <sp xml:id="SDZ3-Redna-34-2004-02-27.sp78">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Stranke mladih Slovenije, bo predstavil
               gospod Marko Diaci. Izvolite.</p>
            </sp>
            <sp xml:id="SDZ3-Redna-34-2004-02-27.sp79">

               <speaker>MARKO DIACI:</speaker>

               <p>Hvala za besedo. Lepo pozdrav. Obravnava problematike drog, se je v zadnjem
               desetletju v Sloveniji zelo spremenila. Od nezavedenja oziroma prikrivanja problema
               uporabe nedovoljenih drog, da se tako države kot tudi lokalne skupnosti začele
               odkrito boriti proti temu problemu. Razmere še zdaleč niso idealne in za dobro in
               učinkovito borbo proti drogam in predvsem za pomoč odvisnikom bo potrebno storiti še
               marsikaj.</p>
               <p>Vlada je z ustanovitvijo urada za droge priznala obstoj problema in se zavedala
               njegove veličine in pomena, ki ga imajo droge v družbi dandanes. Iluziorno je
               pričakovati, da bomo uporabo droge popolnoma omejili oziroma izpodrinili, vendar je
               potrebno stremeti po omejevanju uporabe le-teh in ozaveščanju prebivalcev, predvsem
               mladih, o posledicah takega početja.</p>
               <p>Uporabo in zlorabo dovoljenih in prepovedanih drog refleksira stanje naše družbe, ki
               je čedalje manj prijazna do posameznika, predvsem pa do mladih. Ti so že prezgodaj
               izpostavljeni prehudim pritiskom. Šolski sistem brez usmiljena pritiska nanje, da
               dosegajo pričakovane rezultate. Mladi imajo probleme pri iskanju prve zaposlitve,
               reševanju stanovanjskega problema, zagotavljanju osnovnih življenjskih dobrin. Naša
               družba se srečuje s pomanjkanjem vrednot, saj je življenje postalo eno samo
               tekmovanje. Mnogi tega tekmovanja ne zdržijo in poiščejo svojo tolažbo v drogah, beg
               od realnosti. Ali ni to krivica? Velikokrat se v tem državnem zboru srečujemo s
               popravami krivic. Slovenija, ki je v samem evropskem vrhu po uporabi dovoljenih drog,
               kjer znaša popita količina alkohola na prebivalca med najvišjimi v Evropi, ne zbuja
               zaupanja po učinkoviti in kakovostni borbi proti drogam.</p>
               <p>V Stranki mladih Slovenije smo mnenja, da se premalo pozornosti posveča zlorabi
               dovoljenih drog. Leta 2001 je zaradi alkohola umrlo okoli 550 ljudi, zaradi cigaret
               okoli 3.500, zaradi prepovedanih drog pa 42. Toda na žalost se družba zgane samo ob
               smrti zaradi slednjih. Zloraba alkohola pomeni povečanje nevarnosti v prometu,
               spodbuja nasilje v družini, nasiljenad mladimi in med njimi. Med prepovedanimi
               drogami pa nas je predvsem strah plesnih drog, ki so očitno v vzponu. Uporabnike drog
               družba ocenjuje kot kriminalce, čeprav so to ljudje, ki nujno potrebujejo pomoč.
               Mnogo se jih zaradi takega odnosa družbe boji poiskati pomoč, saj se bojijo
               stigmatizacije. Prav tako bi bilo potrebno takoj uvesti alternativni način kaznovanja
               za uporabnike in drobne preprodajalce, za organiziran kriminal na področju drog pa je
               nujno potrebno zvišati kazni, saj so to ljudje, ki služijo na usodah naših
               mladostnikov.</p>
               <p>Slovenija bo po vstopu v Evropsko unijo postala tranzitna država in se bo pretok
               trgovine s prepovedanimi drogami najverjetnejše povečal, zato je treba ustreznim
               organom zagotoviti sredstva, opremo in znanje pri odkrivanju trgovine in transporta
               drog.</p>
               <p>V Stranki mladih Slovenije opažamo, da politika temu problemu ne posveča dovolj
               pozornosti. Povečana uporaba drog vodi k rasti kriminala, socialnih družinskih
               problemov. Najhujše posledice lahko pričakujemo že v bližnji prihodnosti, ko bodo
               le-te pomenile enega izmed najhujših problemov, kar bo posledično vplivalo na stopnjo
               razvitosti naše države. Prav zato je še toliko bolj pomembno, da storimo čim več za
               preprečevanje števila uporabnikov drog, in to zlasti med mladostniki. Potrebno je
               vzpostaviti učinkovite in kvalitetne programe preprečevanja odvisnosti, zdravljenja
               in socialne obravnave odvisnikov od drog.</p>
               <p>V Stranki mladih Slovenije pozdravljamo nacionalno strategijo na področju drog, ki jo
               je pripravil urad za droge, a smo hkrati skeptični, da ne bo nikoli zaživela.
               Predvsem nas veseli, da se na problematiko drog gleda celostno in ne več samo kot na
               zdravstveni problem.</p>
               <p>V Stranki mladih Slovenije menimo, da je ukinitev in prenos pristojnosti na
               ministrstvo za zdravje Urada za droge, pomenilo korak nazaj in ne bo omogočilo
               izvajanje te nacionalne strategije. V nacionalni strategiji pogrešamo večjo
               prisotnost Urada za mladino, menimo, da je kvalitetno preživljanje prostega časa ena
               izmed najboljših oblik preventive. V Sloveniji bi bilo nujno potrebno uvesti program
               nadzora nad tistimi mladostniki, ki so zapustili šolanje, saj prav ta skupina
               mnogokrat zapade v najhujše težave. Pri njih se začne pojavljati osebna kriza, saj se
               počutijo izgubljene in tveganje za uživanje prepovedanih drog se poveča.</p>
               <p>Nujno bi bilo tudi uvesti javna dela za odvisnike, saj jim javna dela nudijo možnosti
               vključevanja v družbo, zmanjša se tudi možnost pojava kriminala. Zavedati se moramo,
               da se z drogo vnašajo tudi vzporedne škode, ki nastajajo zaradi uporabe le-teh:
               okužbe, stigmatizacija posameznikov, kriminaliteta, vnos drog v državo in preprodaja
               drog v Sloveniji. Vse to so tveganja, ki pa se ne tičejo več samo odvisnika, ampak so
               tudi tvegane za celotno populacijo. Zato je potrebno zagotoviti učinkovite programa
               zmanjševanja škod, ne samo za uporabnike drog, ampak so ti programi namenjeni
               varovanju zdravja in premoženja vseh prebivalcev. Uživalec drog, ki nima nalezljivih
               bolezni, ne more okužiti drugih. Zato je razdeljevanje iger in konceptvarnih sob v
               nacionalnem programu potrebno ohraniti. Le uporabniku drog, ki sodelujejo z
               institucijami lahko pomagamo do popolne ozdravitve. Ta pa se lahko vključuje v
               terapevtske skupine za ozdravljenje svoje odvisnosti. Zato tudi ti programi, čeprav
               ne neposredno, pripomorejo k abstinenci uživalcev drog. Kot ostale odločitve v
               življenju je tudi uživalcu drog treba prepustiti odločitev o primernem programu za
               zmanjšanje uporabe drog, njemu samemu. Zato je treba ohraniti vse programe omejevanja
               uporabe drog, ki so sedaj na voljo. Uživalec drog, ki se odloči poskusiti s
               prenehanjem svoje škodljive razvade, potrebuje vso pomoč in zdravstveno oskrbo, ki mu
               jo lahko nudimo. Tako so metadonski programi, ki poskušajo odvisnika z nadomestilom
               droge pripeljati do popolne abstinence, za nekoga primernejši, ker potekajo v domačem
               okolju. Za druge so programi v komunah, ki se odvijajo daleč proč od okolja, kjer je
               odvisnik prihajal v stik z drogo, mnogo lažji. Res pa tu prihaja do drugačnega
               financiranja. Metadonski programi so cenejši prav zaradi dnevnega obravnavanja
               odvisnikov, saj hospitalizacija ni potrebna. Stroški drugih programov pa so ustrezno
               dražji.</p>
               <p>Kaj naj še spada pod zdravstveno zavarovanje in katere stroške naj še nosijo
               davkoplačevalci, je težko vprašanje. Nekomu se zdi nepotrebno, da država krije
               kakršnekoli stroške zdravljenja in rehabilitacij, saj zagovarjajo mnenje, da so si
               uživalci drog s svojim ravnanjem sami krivi za svojo odvisnost. Za druge, predvsem
               osebe, ki so kakorkoli povezane z uživalcem drog, pa je to bolezensko stanje, ki ga
               je treba obravnavati kot vsa ostala bolezenska stanja. Menimo, da je treba najti mejo
               med enim in drugim. Odvisniki so prav gotovo potrebni pomoči, tako pri samem
               zdravljenju odvisnosti, kjer pa se pomoč države in lokalne skupnosti ne sme nehati.
               Ozdravljeni odvisnik po končnem programu zdravljenja še vedno potrebuje pomoč pri
               socialni integraciji v okolje, iz katerega je izpadel. Vključevanje v delovno okolje
               in zaposlitev, delovno usposabljanje in integracija razvoja zaposlitvenega stila
               življenja, nadaljevanje šolanja in pomoč pri izobrazbi so samo nekatere izmed
               dejavnosti, pri katerih bo abstinent potreboval pomoč.</p>
               <p>Posebno pozornost je treba nameniti družini. Urejene družinske razmere so lahko zelo
               učinkovita oblika preventive, toda moram opozoriti, da urejene družinske razmere niso
               samo zagotovljene materialne stvari. Starše je treba opozoriti, da so najbolj
               pomembni odnosi, ki jih imajo s svojimi otroki. Starši bi se morali tudi zavedati, da
               s svojim odnosom predvsem do dovoljenih drog že v njihovi zgodnji mladosti
               sooblikujejo mnenje otroka do teh drog.</p>
               <p>V Stranki mladih Slovenije smo prepričani, da so sredstva, namenjena preventivnemu
               preprečevanju zasvojenosti, premajhna in da jih vlada ni sposobna zagotoviti.
               Sprašujemo se, ali ne bi bilo smiselno v prihodnosti del trošarin od alkohola in
               cigaret v obliki preventivnega tolarja nameniti za preventivne dejavnosti,
               financiranje projektov nevladnih organizacij, ki se ukvarjajo s problematiko drog, in
               drugim projektom, ki spodbujajo kvaliteto preživljanja prostega časa. Predvsem
               pomembna se nam zdi zagotovitev sredstev za projekte nevladnih organizacij, predvsem
               zato, ker so prav one sposobne se hitro odzvati in reagirati na spreminjajočo se
               problematiko. Ob morebitni legalizaciji marihuane bomo v Stranki mladih Slovenije
               zastopali stališče, da je treba trošarine nameniti izključno boju proti odvisnosti,
               zlorabam tako dovoljenih kot prepovedanih drog. V Stranki mladih Slovenije že vsa
               leta vlagamo amandmaje k proračunu za povečanje sredstev lokalnim akcijskim skupinam,
               a so ostali vedno brez podpore. Ali na področju drog pregovor, bolje preprečiti kot
               zdraviti, ne velja? Ali ni bolje nekoliko več denarja nameniti preventivi, kot
               kasneje ogromne zneske namenjati za razne oblike kurative? V Stranki mladih Slovenije
               predvsem podpiramo boj proti drogam na lokalni in regijski ravni, saj ima vsak kraj
               svoje specifične težave pri problematiki drog. Droge niso problem samo urbanih
               središč, ampak zelo hitro prodirajo tudi na podeželje, kjer si mnogokrat zatiskamo
               oči. V Stranki mladih Slovenije smo tako našim svetnikom v tistih krajih, kjer še ne
               delujejo lokalne akcijske skupine, predlagali, da na občinskih svetih predlagajo
               ustanovitev le-teh. Lokalne akcijske skupine pomenijoreševanje problematike na
               lokalni ravni kot celostnega problema. Predvsem pa poudarjam, naj v reševanje
               problematike pritegne predvsem mlade na lokalni ravni, saj po naših izkušnjah mladi
               sovrstnikom bolje zaupajo. Država mora zagotoviti sredstva za delovanje lokalnih
               akcijskih skupnosti ter jim zagotoviti dostop do informacij na področju problematike
               drog. V Stranki mladih Slovenije smo prepričani, da lahko naša družba s hitrimi in
               pravočasnimi ukrepi še prepreči naglo rast zasvojenosti in zlorabe vseh drog ter da
               je koristna in v sedanjosti nameniti tolar za preventivo kot pa v prihodnosti znatno
               višja sredstva za zmanjševanje škode. Naloga države je mladostnikom omogočiti takšno
               okolje, ki bo za njih prijazno in bo tako samo po sebi zmanjševalo tveganja.</p>
               <p>Naj nazadnje omenim tudi dejstvo, da so v naši hiši bili ljudje, ki so svoj del
               strokovnega življenja posvetili in še posvečajo problematiki drog. To je bivši vodja
               oddelka za informiranje gospod Janez Pezelj, za kar se mu je tudi s tega mesta
               potrebno zahvaliti, in pa tudi vsem ostalim, ki temu perečemu družbenemu problemu
               posvečajo svoj prosti čas. Hvala.</p>
            </sp>
            <sp xml:id="SDZ3-Redna-34-2004-02-27.sp80">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine oziroma poslanskega kluba Liberalne
               demokracije Slovenije bo predstavil gospod Ljubo Germič. Izvolite.</p>
            </sp>
            <sp xml:id="SDZ3-Redna-34-2004-02-27.sp81">

               <speaker>LJUBO GERMIČ:</speaker>

               <p>Spoštovana podpredsednica, spoštovani predstavniki vlade, spoštovane kolegice,
               spoštovani kolegi. V sodobnem svetu postaja zloraba prepovedanih drog, alkohola in
               tobaka vse večji globalni družbeni problem in zato vse države po svojih zmožnostih
               vzpostavljajo ustrezne ukrepe na področju drog, da bi na ta način zmanjšali škodo, ki
               jo povzroči uporaba drog na človekovo zdravje in razvoj družbe. Tudi Slovenija tako
               kot mnoge ostale države sveta beleži porast uporabe prepovedanih drog, porast števila
               odvisnikov od drog, porast sekundarnega kriminala in drugih škod zaradi uporabe in
               zlorabe prepovedanih drog. V Sloveniji se intenzivneje srečujemo z zlorabo drog in
               vsemi posledicami od leta 1990 dalje, ko se je začela razvijati epidemija uživanja
               prepovedanih drog. V ta čas segajo tudi prvi začetki raznovrstnih programov, ki so se
               iz skromnih začetkov do danes razvili v sodobne programe pomoči odvisnih od drog. Od
               tedaj do danes smo v Sloveniji razvili vrsto ukrepov na področju preventive,
               zdravljenja, socialne obravnave in preprečevanja preprodaje drog. Leta 1999 smo s
               sprejemom zakona o preprečevanju uporabe prepovedanih drog in obravnavi uživalcev
               vzpostavili osnovni zakonski okvir za to področje ter zagotovili osnovne finančne
               pogoje za razvoj raznovrstnih programov. Hkrati se je intenziviralo delo na
               preprečevanju preprodaje drog. Sistematično in strokovno delo se kaže tudi v
               doseženih rezultatih, saj imamo v Sloveniji eno najnižjih stopenj okužbe z virusom
               HIV in hepatitisom C med uporabniki prepovedanih drog, smrtnost zaradi zastrupitve z
               drogami pa je v primerjavi z ostalimi državami Evropske unije nizka. Pomoči potrebni
               zaradi posledic uporabe drog pa imajo na voljo dokaj dobro mrežo različnih programov
               pomoči. Razvita je mreža preventivnih programov, programov zdravljenja in socialne
               rehabilitacije. Pri tem je posebna skrb namenjena bolj ranljivim skupinam, kot so
               nosečnice, otroci, odvisnih drog, in drugi. Doseženi rezultati so posledica dobrega
               organiziranja in delovanja vladnega sektorja. Vzpostavljen je partnerski odnos med
               nevladnimi organizacijami in državo. Ob obravnavi problematike prepovedanih drog je
               potrebno poudariti, da poleg prepovedanih drog Slovenci zaužijemo tudi veliko
               alkohola in tobaka, ki sta ravno tako nevarni drogi za človeško zdravje, zato bi
               kazalo v prihodnje združiti moči na tem področju in imeti enotni akcijski program.</p>
               <p>Slovenija je prvi nacionalni program za področje drog sprejela leta 1992 in s tem
               ustvarila osnovo za organizirano aktivnost na tem področju. Naloge je prevzel
               nacionalni odbor za izvajanje nacionalnega programa, ki je vse do leta 1999
               koordiniral naloge na tem področju, potem pa sta njegove naloge prevzela komisija za
               droge v vladi Republiki Sloveniji in Urad za droge Republike Slovenije. S sprejemom
               zakonodaje ob koncu 90-ih je dana podlaga za izdelavo nacionalnega programa, ki je
               danes v obravnavi in ki naj določa strategijo preprečevanja, zdravljenja ter
               reševanja socialne problematike, povezane z uživanjem prepovedanih drog.</p>
               <p>V poslanskem klubu LDS ocenjujemo, da je dobro pripravljen in bo dobra usmeritev za
               učinkovito izvajanje politike in ukrepov na področju prepovedanih drog v najširšem
               pomenu.</p>
               <p>Problematika drog se ne kaže samo iz socialnega ali zdravstvenega vidika, temveč
               obsega bistveno širši okvir, zato je v nacionalnem programu zagotovljen
               multidisciplinaren, uravnotežen in koordiniran pristop, kar naj bi v prihodnje
               zagotavljalo sočasnost različnih akcij in koordinacij le-teh tako na lokalnem kot na
               nacionalnem nivoju.</p>
               <p>V poslanskem klub Liberalne demokracije menimo, da je eden najvažnejših segmentov
               nacionalnega programa področje preventive. Po naši oceni predloženi nacionalni
               program ustrezno zagotavlja vzpostavljanje preventivnih programov, ki zmanjšujejo
               povpraševanje po prepovedanih drogah in uživanje drog, s temeljnim ciljem, da se
               zmanjša število novih uporabnikov drog predvsem med mladino. Pri tem je velik
               poudarek namenjen vlogi šolskega okolja, družine in lokalne skupnosti s ciljem
               vzpostavitve čim boljših pogojev za varno mladost posameznika.</p>
               <p>V poslanskem klubu LDS podpiramo temeljno usmeritev vseh predvidenih programov
               zmanjševanja tveganj in škode, zaradi uporabe drog v doseganja abstinence, vendar
               skušamo biti pri tem pragmatični ob realnem zavedanju obstoječih razmer v družbi,
               zato je prav, da nacionalni program opredeljuje programe za pomoč tistim, ki so
               odvisni od drog in še niso sposobni vzpostaviti abstinence. V tem smislu je prav, da
               se ne podpira samo visokopražne, v abstinenco usmerjene programe, ampak tudi v
               programe, ki nudijo pomoč aktivnih uživalcem, s ciljem zaščite posameznika in družbe
               pred nevarnimi infekcijskimi obolenji in socialno stisko in nudi tem ljudem osnovne
               življenjske pogoje za preživetje, hkrati pa zagotavlja vsakemu posamezniku, ki je
               vstopil v mrežo, tudi možnost sprejema odločitve za bolj zahtevne programe, ki vodijo
               abstinenco.</p>
               <p>Med pomembne ukrepe nacionalnega programa prištevamo tudi nizkopražne programe, kot
               so terensko delo z zasvojenimi, svetovanje, razdeljevanje sterilnega pribora za
               iniciranje, saj menimo, da so to sodobni strokovni pristopi, ki so pokazali
               učinkovitost v številnih drugih državah. Države, ki so uvedle te programe so
               zmanjšale število okuženih s HIV in hepatitisom C in drugimi obolenji, ki se
               prenašajo preko nesterilnega pribora za iniciranje drog in preko spolnih odnosov tudi
               na del populacije, ki ne uživajo drog.</p>
               <p>Hkrati nacionalni program zagotavlja dovolj kvalitetnih in prevedenih programov
               zdravljenja odvisnosti in tako zagotavlja možnosti za vse, ki se bodo odločili za
               zdravljenje v zdravstvenih ustanovah, in s tem omogočili čimprejšnji vstop v programe
               vsem, ki si zdravljenja želijo. Ob tem bi še posebej želeli poudariti, da nacionalni
               program vzpostavlja tudi ustrezne programe socialne obravnave odvisnih od drog, ki
               zagotavljajo osnovno socialno varnost, obravnavo in rehabilitacijo odvisnih od drog.
               Uporaba metadona v zdravljenju odvisnosti je splošno sprejeta strokovna doktrina v EU
               in svetu. Trenutno se na ta način zdravi v državah Evropske unije prek 400.000
               odvisnih od opiatov. Odločitev o uporabi zdravil v procesu zdravljenja odvisnosti
               prepušča nacionalni program republiškim strokovnim kolegijem in zdravstvenemu svetu
               ministrstva za zdravje. Rešitev v nacionalnem programu, da naj o teh vprašanjih
               odloča stroka na podlagi znanstvenih in strokovnih spoznanj ter na podlagi študij
               dobre prakse, s tem pa prevzame vso odgovornost za pravilno izvajanje programa, je po
               našem mnenju pravilna.</p>
               <p>Resolucija daje ustrezen poudarek sodelovanju med vladnim in nevladnim sektorjem,
               saj so pravzaprav nadgrajene pozitivne izkušnje dosedanjega sodelovanja in zelo
               uspešnega dela v enotni mreži v interesu uporabnikov njihovih storitev. Programe bodo
               izvajale tako vladne kot nevladne službe, ki skupaj tvorijo pomembno mrežo pomoči. Ob
               tem podpiramo prizadevanja za ureditev financiranja nevladnih organizacij in
               zagotavljanje takšnih pogojev njihovega dela, da bodo lahko še kvalitetneje
               opravljale svoje poslanstvo in postale še tesnejši partner pri kreiranju politike in
               uresničevanju programov. Ob tem se zavzemamo za izvedbo strokovne evalvacije vseh
               programov in finančno ovrednotenje za izdelavo sistema financiranja programov le na
               podlagi strokovne ocene, ki naj bo eno najpomembnejših meril pri dodeljevanju
               sredstev.</p>
               <p>Ker je v poslanskem klubu LDS jasno stališče, da je treba uporabnike drog predvsem
               zdraviti ne kaznovati, podpiramo predlog, da se določi dovoljena količina droge za
               enkratno osebno uporabo, ki jo posameznik lahko poseduje, in zaradi tega še ne bo
               kazensko odgovarjal. Zato menimo, da bi bilo treba dopolniti zakon o proizvodnji in
               prometu s prepovedanimi drogami ali s podzakonskimi akti določiti količino droge za
               enkratno uporabo ter s tem odpraviti dvom o tem, kolikšna je količina droge za
               enkratno uporabo, ki se še upošteva kot prekršek. S tem bo postavljena jasna meja med
               uporabnikom droge, ki potrebuje drogo za odpravljanje odtegnitvenih težav, in med
               preprodajalci, ki preprodajajo drogo in sodijo v okvir kazenske zakonodaje. Hkrati pa
               program omogoča posamezniku, ki naredi prekršek, tudi možnost vključitve v programe
               zdravljenja in socialne obravnave. Z dopuščeno možnostjo, da se posameznik, ki je
               storil prekršek, vključi v enega izmed programov zdravljenja in socialne obravnave,
               se pridružujemo državam EU, ki so sprejele ta pristop in imele dobre izkušnje na tem
               področju tako v obliki zmanjševanja kriminalitete kot tudi nepotrebnega skrivanja
               uporabnikov drog v nemogočih življenjskih pogojih in slabšanja njegovega
               zdravstvenega stanja.</p>
               <p>Resolucija o nacionalnem programu na področju drog je pomemben dokument tudi v
               smislu povezovanja z EU in upošteva temeljne smernice strategije EU na tem področju.
               Takšne dokumente imajo pravzaprav vse države EU, ki jih potem nadgradijo z akcijskim
               programom, ki podrobneje opredeljuje naloge posameznih akterjev, vključno s
               financiranjem aktivnosti. Tudi naša vlada bo morala sprejeti akcijski program na
               podlagi nacionalnega programa, ki bo opredelil konkretne nosilce programov, njihove
               finančne okvire, čas za realizacijo programa in merila za evalvacijo posameznega
               programa. Ker ima problematika drog mednarodno razsežnost, je na tem področju
               potrebno intenzivno mednarodno sodelovanje, kar ustrezno vključuje predloženo
               besedilo. Slovenija kot samostojna država in skorajšnja članica EU bo morala še
               naprej skupaj z ostalimi državami Evropske unije usklajevati strategijo na področju
               drog, v evropskem merilu, in v okviru Združenih narodov, v svetovnem merilu.</p>
               <p>Problematika drug pa je tesno povezana s preprodajo drog, ki je povezana s korupcijo
               in pranjem denarja. Zato nacionalni program vsebuje tudi vsebine s področja
               preprečevanja preprodaje drog in pranja denarja. Podpiramo usmeritev ostrejšega
               kaznovanja prekupčevalcev drog, posebno pa še tistih, ki prodajajo drogo mladostnikom
               v šolah ali v neposredni bližini šol in centrov, kjer se zadržuje mladina, in
               aktivnosti na področju preprečevanja pranje denarja in korupcije, ki je tesno
               povezana s preprodajo drog.</p>
               <p>Spoštovane kolegice in kolegi! V poslanskem klubu LDS menimo, da resolucija o
               nacionalnem programu na področju drog predstavlja celovit in uravnotežen ter
               interedisciplinarni pristop na področju drog. Za izvajanje programa bo skrbel urad za
               droge, ki je bil z zakonom o prenosu nalog nekaterih vladnih služb na ministrstva
               premeščen v ministrstvo za zdravje, na mesto samostojne enote, neposredno podrejene
               ministru za zdravje in zadolžene za medsektorsko koordinacijo. Tako bo kljub
               nekaterih jasno izrečenim pomislekom, ki imajo prav gotovo svojo težo, urad za drogo
               lahko šenaprej ohranil dovolj moči za koordinacijo vsakodnevne aktivnosti, ki
               izhajajo iz nacionalnega programa, ter zagotavljal dovolj močno, strokovno in
               administrativno podporo komisiji za droge na vladnem nivoju, s čimer po našem mnenju
               ne bo ogrožena medresorska koordinacija.</p>
               <p>Resolucija o nacionalnem programu na področju drog je odraz časa, v katerem živimo,
               odraz pozitivnih domačih in tujih izkušenj in znanja in predstavlja dokument za
               kvalitetno reševanje problemov na področju drog v Sloveniji. Ima podporo strokovne
               javnosti in nevladnih organizacij, zato ga bomo podprli tudi v poslanskem klubu LDS.
               Hvala lepa.</p>
            </sp>
            <sp xml:id="SDZ3-Redna-34-2004-02-27.sp82">

               <speaker>PODPREDSEDNIK VALENTIN POHOREC:</speaker>

               <p>Še stališče poslanske skupine Slovenske nacionalne stranke, ki ga bo predstavil
               Bogdan Barovič. Prosim.</p>
            </sp>
            <sp xml:id="SDZ3-Redna-34-2004-02-27.sp83">

               <speaker>BOGDAN BAROVIČ:</speaker>

               <p>Hvala lepa, predsedujoči. Kolegice in kolegi, spoštovani predstavniki vlade! Prva
               ugotovitev Slovenske nacionalne stranke je, da žal govorimo prepozno, žal. Prepozno
               govorimo o nacionalnem programu na področju drog. In druga ugotovitev Slovenske
               nacionalne stranke je, da je kljub mogoče želji in hotenju nacionalni program enako
               nedodelan in nekonsistenten in brez kakršnihkoli konkretnih rešitev, tako kot so bile
               vse dosedanje resolucije oziroma programi. Že takoj na začetku dovolite, naj omenimo
               zgrešen pristop in uporabo, bom šel po posameznih segmentih, ki bodo lahko pokazali
               sliko, torej zgrešen pristop in uporabo, po mnenju Slovenske nacionalne stranke,
               metadonskega programa oziroma zdravljenja, ki to zagotovo po našem mnenju ni. Pri
               metadonskem programu ne gre za nič drugega, kakor za nadomestilo enega naravnega
               narkotika iz morfinjske skupine, v glavnem heroina, s sintetičnim narkotikom več ali
               manj istega delovanja. Ravno tako ni kakšne bistvene razlike pri abstinenčnem
               sindromu. Edina boniteta, ki velja, je, da narkomani dobivajo drogo zastonj, zanjo ne
               plačujejo enormnih denarnih vsot, in da naj bi zaradi tega ne posegali po drugih
               kriminalnih dejanjih.</p>
               <p>Toda tudi to ne drži, kajti mnogi med nami poznamo ogromno primero preprodaje
               metadona, ki ga država deli v tako imenovanem metadonskem programu. Po drugi strani
               po mnenju Slovenske nacionalne stranke preprodajanje oziroma trgovino z mamili
               stimulira nedodelana slaba in preprodajalcem drog na kožo pisana zakonodaja, ki v
               segmentu lastne uporabe drog oziroma uporabe mamila za lastne potrebe ne omejuje
               količine, ampak pod terminom dnevna doza, dovoljuje posedovanje tudi do 40 gramov, na
               primer, heroina, kolikor je za sedaj najvišja poznana dnevna doza tega mamila. Človek
               bi celo pomislil, da so tisti, ki so tak zakon sprejeli, le tega oblikovali na osnovi
               nekih ekonomskih ciljev. Kakšnih, upam, da vam ni treba razlagati.</p>
               <p>Najslabše, kar pa je pri vsem tem, pa je, da je kaznovalna politika popolnoma
               nedodelana. In kakor vidimo iz vsakdanjega življenja, nihče od velikih ali največjih
               preprodajalcev mamil do danes ni dobil zaslužene kazni. To seveda pomeni, da imajo
               gospodje, ki se to gredo, zelo dobre veze tam in takrat, kjer bi jih lahko ujeli in
               kaznovali. Po mnenju Slovenske nacionalne stranke bi morali za preprodajo mamil iz
               segmenta trdih drog in segmenta dizajnerskih drog, to so sintetične droge na podlagi
               anfetaminov, bom odgovoril, spoštovani kolega Vučko, absolutno z velikim veseljem, še
               posebej pa, kadar gre za preprodajo teh izdelkov po osnovnih in srednjih šolah
               učencem, uvesti najstrožje možne kazni. Najstrožje možne kazni. Ponavadi, ko smo se v
               Slovenski nacionalni stranki oglasili in zahtevali spremembe kazenskega zakonika za
               spolno nasilje nad mladoletnimi, seveda gospodje na oblastiniso bili za to. Zakaj le?
               Enako velja tukaj. Spoštovane gospe in gospodje, najstrožje kazni.</p>
               <p>V Slovenski nacionalni stranki zagovarjamo in pravimo, da bi bilo smiselno iz
               kaznovalne politike izvzeti kanabis. To je naša javna izjava. Po našem mnenju ta
               predstavlja manjšo nevarnost za slovensko populacijo, kot vse ostalo, o čemer smo
               govorili.</p>
               <p>In za konec. V Slovenski nacionalni stranki zagovarjamo selektivno politiko na
               področju varstva .../Opozorilni znak za konec razprave./... Upam, da mi dopustite še
               nekaj sekund.</p>
            </sp>
            <sp xml:id="SDZ3-Redna-34-2004-02-27.sp84">

               <speaker>PODPREDSEDNIK VALENTIN POHOREC:</speaker>

               <p>Dokončajte stavek.</p>
            </sp>
            <sp xml:id="SDZ3-Redna-34-2004-02-27.sp85">

               <speaker>BOGDAN BAROVIČ:</speaker>

               <p>... pred zlorabo drog, hujšo kaznovalno politiko pri preprodaji trdih drog in
               dekriminalizacijo oziroma legalizacijo kanabisa.</p>
               <p>Še enkrat pa pravim, Slovenska nacionalna stranka ocenjuje, da je nacionalni program
               napisan zato, da ohrani sedanje neurejeno in slabo stanje. In na koncu, gospod Vučko,
               jaz mislim, da so institucije, ki točno vedo, kdo so ti preprodajalci, kaj bodo te
               institucije z njimi naredile...</p>
            </sp>
            <sp xml:id="SDZ3-Redna-34-2004-02-27.sp86">

               <speaker>PODPREDSEDNIK VALENTIN POHOREC:</speaker>

               <p>Prosim, če končate.</p>
            </sp>
            <sp xml:id="SDZ3-Redna-34-2004-02-27.sp87">

               <speaker>BOGDAN BAROVIČ:</speaker>

               <p>Sem, mislim, da med najkrajšimi, hvala lepa. In samo še en stavek. Res je, ni to
               zgolj zadeva ministrstva za zdravje, res je. Najprej ministrstva za notranje zadeve,
               ministrstva za delo in družino, ministrstva za zdravje, ministrstva za šolstvo in
               šport, ministrstva za kulturo in ministrstva za gospodarstvo. Tisti, ki so se srečali
               z mamili v družini, vedo, družina je osnovna celica družbe,osnovna celica družbe drži
               državo in družbo pokonci. In ko ima nekdo v osnovni celici družbe nekoga zaradi
               mamil, se ta sesuje, uniči, in tako se uniči tudi država. Vsi smo odgovorni, ne samo
               ena ali druga ministrstva. Spoštovani gospod podpredsednik, hvala lepa, ker ste mi
               dovolili celo prekoračitev minuto on pol! Zato bomo vseskozi vnaprej tiho. Hvala.</p>
            </sp>
            <sp xml:id="SDZ3-Redna-34-2004-02-27.sp88">

               <speaker>PODPREDSEDNIK VALENTIN POHOREC:</speaker>

               <p>Vi ste planirali samo pet minut zase.</p>
               <p>S tem smo končali s predstavitvijo stališč poslanskih skupin. Sledi razprava o
               predlogu resolucije v celoti. Besedo dajem poslankam in poslancem. Po vrsti
               prisotnih, Bojan Kontič dobi besedo za razpravo.</p>
            </sp>
            <sp xml:id="SDZ3-Redna-34-2004-02-27.sp89">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani predstavniki vlade, kolegice in kolegi!
               Resolucija o nacionalnem programu na področju drog 2004/2009 naj bi nadomestila
               oziroma nadaljevala predhodno iz leta 1992. V tem času so se vsekakor razmere pri nas
               v povezavi z drogami bistveno spremenile. Natančno branje resolucije pove, da je
               tekst resolucije sestavljen iz treh delov, ki se slogovno precej ločijo med seboj,
               dejstva pa se večkrat ponavljajo.</p>
               <p>Že oblika dokumenta po mojem mnenju ni prava. Ustrezneje bi bilo, če bi uvodu sledil
               kratek pregled stanja, vključno s pregledom zakonodaje. Temu naj bi sledila vizija,
               prioritete in strategija, na koncu pa še akcijski plan, ki ga je mogoče spremljati.</p>
               <p>Kot sem že dejal, so se razmere v zadnjih letih bistveno spremenile. Prepovedane
               droge so postale naš običajen vsakdan. V lokalnih skupnostih smo se resno lotili
               aktivnosti znotraj tako imenovanih lokalnih akcijskih skupin. In ravno glede lokalnih
               akcijskih skupin ugotavljamo, da so prednostni cilji resolucije o nacionalnem
               programu premalo konkretizirani. Kakšen bo naš model celovitega skupnostnega
               medsektorskega sodelovanja. Ali bodo LAS-i zakonska obveza sleherne lokalne skupnosti
               ali ne? Ali bomo podpirali medobčinsko sodelovanje lokalnih akcijskih skupin? Prav
               tako ni v prednostnih ciljih nič definirano za mednarodno sodelovanje in
               zagotavljanje politične in finančne podpore. Sicer je to zajeto v splošnih ciljih,
               vendar glede na čas vstopa v Evropsko unijo bi bilo smiselno uvrstiti tudi v
               prednostne cilje strategije. Dobrodošlo je organiziranje dokumentacijskega centra in
               svetovalne službe za zbiranje, urejanje in dajanje podatkov v okviru ministrstva,
               pristojnega za koordinacijo na področju drog. Takšni dokumentacijski centri in
               svetovalne službe bi morale biti tudi v lokalnih skupnostih, kjer bi poleg zbiranja,
               urejanja in dajanja podatkov spremljali vsakega posameznika od začetka do konca
               zdravljenja. S timskim in koordiniranim delom bi tako za slehernega posameznika lahko
               vedeli, kaj se z njim v določenem času in kraju dogaja. V strategiji je zapisano, da
               je preventiva uporabe drog sestavni del veljavnega učnega programa v šolskem okolju.
               Vendar ni rečeno, v kakšnem obsegu in kakšne vsebine, kajti preventiva je zelo širok
               pojem.</p>
               <p>Naj omenim tudi prisotno bojazen zaradi ukinitve urada za droge vlade Republike
               Slovenije, saj je urad za droge doslej zajemal vse programe v organizaciji javnega
               sektorja in nevladnih organizacij, medtem ko je ministrstvo za zdravje vedno finančno
               in sistemsko podpiralo pretežno le zdravstvene programe, v veliki meri metadonski
               program. Na koga se bodo lahko LAS-i v prihodnje obračali, s kom bodo lahko
               sodelovali?</p>
               <p>Kolega Cukjati je govoril o financiranju zdravljenja odvisnikov. Tudi sam menim
               enako, kot menijo tisti, ki se s temi težavami človekoljubno ukvarjajo na terenu.
               Nujno bi bilo, da bi država v okviru načela varovanja človekovih pravic v resolucijo
               o nacionalnem programu na področju drog predvidela in kasneje z zakoni tudi uredila
               zdravstveno zavarovanje za osebe, ki gredo na zdravljenje in rehabilitacijo v tujino.</p>
               <p>Predvsem pa naj za zaključek povem, da je zgodba o prepovedanih drogah zamujena
               priložnost takoj, ko se dejansko pojavi. Poudarek mora biti na preventivi. Tu pa smo
               v zadnjih letih, žal, precej zamudili, zamudili zato, ker so tisti, ki se ukvarjajo s
               preprodajo drog, vedno korak pred tistimi, ki jih odkrivajo. In še to, zelo neradi si
               priznamo, da je droga vedno blizu nas in da smo nenehno ogroženi. Težava je tudi v
               tem, da ljudje opazijo predvsem zasvojene in jih razen redkih izjem želijo izriniti
               na obrobje naše družbe. Oči pa si zatiskamo in toleriramo preprodajalce, dokler nas
               neposredno ne ogrožajo. Tu bo potreben odločen korak naprej.</p>
               <p>Kljub mojim pomislekom v uvodu bom resolucijo podprl, ker odpira oziroma nakazuje
               možnosti uspešnega soočenja in sanacije tega zelo občutljivega področja. Naj na koncu
               rečem le še to, zasvojenci so potrebni pomoči in ne kaznovanja. In v to smer je
               naravnan tudi nacionalni program.</p>
            </sp>
            <sp xml:id="SDZ3-Redna-34-2004-02-27.sp90">

               <speaker>PODPREDSEDNIK VALENTIN POHOREC:</speaker>

               <p>Hvala. Franci Rokavec ima besedo.</p>
            </sp>
            <sp xml:id="SDZ3-Redna-34-2004-02-27.sp91">

               <speaker>FRANCI ROKAVEC:</speaker>

               <p>Hvala za besedo. Na kratko se bom dotaknil nekaterih vprašanj, ki so izpostavljena v
               predloženi resoluciji o nacionalnem programu na področju drog.</p>
               <p>Verjetno smo si kar edini v tej dvorani, da je najbolj važna preventiva. In
               preventiva je verjetno v času, ki ga živimo, zelo slaba. Okolje je nenaklonjeno,
               možnosti potrebnega časa tako v družinskem življenju, da bi dejansko imel mlad človek
               možnost, dovolj časa s starši za prepotrebno vzgojo za nadaljnje življenje. Ta čas,
               ki je čas hitenja, je nenaklonjen in je čedalje manj časa za potrebne dodatne
               dejavnosti mladih, tako na področju športa, kulture in ostalih dejavnosti, ki
               dejansko vzgajajomladega človeka v popolno osebnost. Zato ni čudno, da je na tem delu
               in tudi na delu, katerem koščku sveta smo, da je dejansko v tem času ta problematika
               uporabe drog dobila tako široke razsežnosti.</p>
               <p>Zato menim, da je dejansko skrajni čas, da tukaj družba stopi skupaj, kot celota,
               predvsem na preventivnem področju, kako zagotoviti boljše pogoje za normalno
               družinsko življenje, boljše pogoje mladim za udejstvovanje v športu, na področju
               kulture, na lokalnem območju in seveda hkrati povečati zaostritev kazniza vse
               preprodajalce drog. In tisto, kar je bilo povedano tudi danes, določene osebe, ki so
               preprodajalci drog, so povezane tudi z nekaterimi institucijami ali posamezniki v
               institucijah, ki jih omogočajo to dejansko zelo nemoralno dejavnost in lahek
               zaslužek. Menim, da tukaj je potrebno storiti bistveno več na tem preventivnem delu
               in na drugem delu, kaznovalnem.</p>
               <p>Sedaj bi se pa nekaj dotaknil tudi v zvezi z vprašanjem obravnave, kako in kateremu
               od teh odvisnikov naj bi bila država dolžna, da bi seveda tudi plačala možnost
               zdravljena. Jaz odkrito povem, da ne razumem pristopa. Zakaj se v tem nacionalnem
               programu, prav tako kot metadonskemu programu, ne daje možnost zdravstva, zavarovanja
               in pa seveda plačila uslug osebam, ki si poslužijo visokopražne programe, se pravi,
               ki poskušajo doseči abstinenco od drog, vemo, da so to tako imenovani dnevni centri,
               terapevtske skupine, komune ali pa kakorkoli jih imenujemo. Za kaj gre? Ta družba bi
               morala tudi na področju drog zagotoviti zdravstveno varstvo v tem primeru osebam, ki
               so se odločile, da dejansko postanejo abstinenti od drog tako na področju drog, teh
               drog, pa tudi na področju uporabe alkohola in tako naprej. In če je na teh področjih
               dovoljeno oziroma so te programi vključeni v zdravstveno varstvo, potem se mi zdi
               skrajno neodgovorno, da pa na tem področju tega ne omogočimo. In najmanj, kar lahko
               storimo, lahko storimo to, da to popravimo v obliki amandmaja. Jaz bom opozoril samo
               na nekaj. Tisti abstinenti oziroma tisti, ki se poskušajo trajno ozdraviti od uporabe
               drog, to lahko dosežejo, če so svojci dobro situirani, če pa so to socialno ogrožene
               osebe oziroma nimajo ustreznih dohodkov, kar vemo, da je večina v tej državi, potem
               ti odvisniki ne morejo postati kadarkoli abstinenti zaradi tega, ker jim tudi država
               tega ne omogoča. In zato pričakujem, seveda je to tudi eden od delov amandmajev, da
               ko bomo glasovali o tem amandmaju, ne glede s katere strani je prišel, da ga
               podpremo, ker menim, da bomo naredili krivico. Hvala lepa.</p>
            </sp>
            <sp xml:id="SDZ3-Redna-34-2004-02-27.sp92">

               <speaker>PODPREDSEDNIK VALENTIN POHOREC:</speaker>

               <p>Hvala. Branko Kelemina želi razpravljati. Prosim, imate besedo.</p>
            </sp>
            <sp xml:id="SDZ3-Redna-34-2004-02-27.sp93">

               <speaker>BRANKO KELEMINA:</speaker>

               <p>Hvala za besedo. Spoštovani. Zdaj nacionalni program s tega področja je prav gotovo
               potreben, to nedvomno. Zdaj, ali so usmeritve v tem nacionalnem programu pravilno
               opredeljene ali ne, ima vsak pač svoj subjektivni pogled na to urejanje zadev. Vendar
               vseeno mislim, da je resnično pri tem programu potrebno povedati in ugotavljati vedno
               znova, da je ukvarjanje z drogami oziroma celotni sistem uporabe drog in celotno
               področjev svetu verjetno v prvi vrsti velik biznis in tudi neke vrste gospodarska
               dejavnost, ki je sicer neobdavčena v glavnem in da je mogoče to tisti glavni motiv,
               zaradi katerega bo se dejansko z drogami izredno težko spopadati tudi daleč v
               prihodnosti. Velik biznis ni samo za prekupčevalce, očitno je tudi za uživalce, ker
               prej ko slej se začnejo ukvarjati s prekupčevanjem, to je definitivno, verjetno je
               tudi biznis za zdravstvo, za zaposlene in še za marsikoga, ki ga ne želim navajati,
               da jih ne bom užalil, jepa definitivno, da je v ta sistem vključen marsikdo. Jaz sem
               včasih zelo bil restrikitven, kar se tiče zagovarjanja preprečevanja uporabe drog,
               danes imam seveda drugačen pogleda na vse skupaj. Zadnjič so me vprašali, recimo, pri
               nekem intervjuju, ali še vedno zagovarjam, da je treba uživalce drog zapirati. Ne,
               mislim, da jih ni treba zapirati; prav gotovo ne, če ne kradejo in ubijajo zaradi
               tega, če uživajo droge, jih prav gotovo ni treba zapirati, če imajo svoj denar, lahko
               seveda s svojim življenjem počnejo karkoli in tudi s svojim denarjem. Vendar je
               problem, da prej ko slej tega ne bodo počeli samo na svoj račun, ampak začnejo početi
               te zadeve tudi na moj račun, na vaš račun in na račun vsakega, ki pač ni odvisen od
               drog, ampak v tej državi na nek način ustvarja in živi normalno življenje. Tako da bi
               se strinjal s tistim, kar je bilo povedano. In najboljši govor, ki se mi je najbolj
               približal, je bil dejansko govor gospoda kolega iz Nacionalne stranke. Tako se
               pridružujem temu, da je treba bistveno, bistveno zaostriti kazni prekupčevalcem in
               vsem, ki so vpleteni v ta sistem. Če bi te kazni bile res učinkovite oziroma dovolj
               visoke in če bi se preprodajalce dovolj učinkovito preganjalo, bi bil mogoče to
               razlog, da bi se jih nekoliko manj s to dejavnostjo ukvarjalo in bi bilo potem tudi
               nekoliko manj te droge na našem trgu.</p>
               <p>Skratka, mislim, da je ta nacionalni program potreben, toda v marsičem tudi
               pomanjkljiv. Učinkovitost naših institucij na tem področju pa je, moram povedati,
               marsikje izredno slaba. In da z nekaterimi ukrepi, kot je metadonski program in tako
               naprej, prav gotovo uživanja drog ne bomo preprečili. Predvsem bi bilo treba
               bistveno, bistveno več storiti na področju vzgoje in izobraževanja otrok od vrtcev
               naprej. Mislim, da vse te stvari lahkokorektno obravnavajo tudi druge institucije,
               kot je, recimo, krščanska vzgoja in tako naprej. Skratka, to je iz naše družbe
               izrinjeno in ne velja popolnoma nič. Vendar sem trdno prepričan, da vsi tisti, ki so
               krščansko vzgojeni, so bistveno manj podvrženivplivom drog, in prav na tem področju
               bi bilo treba narediti premik naprej in razmišljati sodobno. In trdno sem prepričan,
               da rezultati ne bi izostali.</p>
               <p>Skratka, ne bom nasprotoval sprejemu tega nacionalnega programa, čeprav nad njim
               nisem navdušen. Hvala.</p>
            </sp>
            <sp xml:id="SDZ3-Redna-34-2004-02-27.sp94">

               <speaker>PODPREDSEDNIK VALENTIN POHOREC:</speaker>

               <p>Hvala. Mario Gasparini ima besedo.</p>
            </sp>
            <sp xml:id="SDZ3-Redna-34-2004-02-27.sp95">

               <speaker>MARIO GASPARINI:</speaker>

               <p>Hvala lepa, gospod podpredsednik. Predstavniki vlade, lepo pozdravljeni! Kolegice in
               kolegi! Slovenija leži na pomembni tranzitni poti, ki jo uporabljajo proizvajalci in
               preprodajalci prepovedanih drog. V preteklih letih se je povečala ponudba drog,
               hkrati pa se je povečala tudi dostopnost do drog in uporabljati so se začele nove
               droge. Nastale razmere so zato zahtevale podrobnejšo ureditev te problematike.</p>
               <p>V Sloveniji lahko razdelimo preteklo obdobje soočenja slovenske družbe s problemi
               uživanja prepovedanih drog v vsaj tri obdobja. Od leta 1990 do 1994 je prevladoval
               represivni model soočenja z drogami, ki ga je v nadaljevanju zamenjal predvsem v
               zdravstvene ukrepeusmerjen pristop. Postavili smo popolnoma novo zakonodajo, ki je od
               v represijo usmerjenega modela v letu 1991, prek v zdravstvene probleme usmerjenega
               modela v letu 1999 na celostni model soočenja z drogami, ki je opisan in predložen v
               tem nacionalnem programu. Proti koncu 90-ih. let smo uspeli s skupnimi močmi
               vzpostaviti celostni in globalni pristop k reševanju problematike, ki je vezana na
               prepovedane droge. Prvi nacionalni program za preprečevanje zlorab drog v Republiki
               Sloveniji je bil sprejet 1992.leta. Program je v Sloveniji 10 let usmerjal aktivnost
               na področju drog, vseboval temeljne ukrepe na področju drog, je bil za svoj čas
               izredno napreden. Določil je aktivnosti na področju preprečevanja zasvojenosti,
               zdravljenje odvisnosti od prepovedanih drog, socialne obravnave odvisnih od
               prepovedanih drog in zmanjševanje ponudbe. Program je vseboval tudi elemente programa
               izboljševanje škode, kar je bilo kasneje tudi vgrajeno v novo zakonodajo. V letu 1999
               in v letu 2000 so bili sprejeti še trije potrebni zakoni na področju preprečevanja in
               proizvodnje in prometa prepovedanih drog. Leta 1991 se je z ustanovitvijo centrov za
               preprečevanje in zdravljenje odvisnosti v Kopru in v Ljubljani začelo razvijati
               javnozdravstveni model reševanja problematike drog, ki je vključeval tudi zdravljenje
               z metadonom, ki so ga nekateri zdravniki predpisovali pred letom 1990. Slovenija je
               sočasno uvedla medicinske, socialne in druge programe tako in visokopražne kot
               nizkopražne, zato ima po podatkih instituta za varovanje zdravja zelo nizko okuženost
               virusa hepatitisa in HIV-a med uporabniki drog, ker kaže na pravočasno izvajanje
               ustreznih ukrepov. Imamo tudi primerjalno manj smrtnih primerov zaradi zastrupitve z
               drogami kot ostale evropske države. Sedaj smo pred sprejetjem nacionalnega programa,
               ki bo uredil to problematiko za naslednjih 5 let. Ključni cilji programa so
               izboljšanje informacijskega sistema, povečanje deleža uporabnike drog, ki bodo
               vključene v programe, podpora nevladnim organizacijam. Ovrednoti vse programe, za
               katere je predvideno večletno financiranje na področju drog, ter na ta način, na tej
               podlagi ovrednoti in jasno opredeliti merila za financiranje. Na lokalni ravni je
               treba nadalje razvijati model celovite skupnostnega in medsektorskega sodelovanja, da
               bi se proučilo stanje in bi se posledično načrtovali skupni ukrepi za izboljševanje
               povpraševanja po prepovedanih drogah in njihove ponudbe. To so tako imenovane lokalne
               akcijske skupine. Predlaga se tudi določitev najmanjše količine prepovedane druge za
               lastno uporabo, ki se šteje za prekršek in določitev predvsem alternativnih kazni,
               kot je prostovoljno delo v humanitarnih organizacijah in podobno. V razpravah, ki so
               spremljale obravnavo predloga resolucije, je bilo največ pomislekov o uporabi
               metadona kotsredstva za zdravljenje odvisnosti, kajti mnogi trdijo, da metadonsko
               zdravljenje ne vodi v abstinenco. Menili so tudi, da je metadonski program
               priviligiran program, da gre za diskriminacijo na račun drugih programov. Dejstvo pa
               ostaja, da vse svetovne organizacije priporočajo kot najboljši program za največje
               število uživalcev drog prav metadonski program.</p>
               <p>Glede podpore nevladnih organizacij smo v drugi obravnavi na matičnem delovnem
               telesu sprejeli amandma, ki pravi, da mora država za uresničevanje programov
               nevladnih organizacij nuditi ustrezno finančno pomoč.</p>
               <p>Naslednja pereča točka je bil status urada za droge. Mnogo razpravljavcev je menilo,
               da se reševanje in spremljanje problematike na področju drog še naprej izvaja v
               okviru urada vlade Republike Slovenije za droge. Dejstvo pa je, da se po zakonu o
               prenosu nalog nekaterih vladnih služb na ministrstvo s 1.4.2004 prenesejo zakonsko
               določene naloge urada za droge na ministrstvo za zdravje.</p>
               <p>Menim, da je nacionalni program za področje drog dobro pripravljen in je primeren za
               sprejem. Hvala lepa.</p>
            </sp>
            <sp xml:id="SDZ3-Redna-34-2004-02-27.sp96">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Jaša Zlobec Lukič.</p>
            </sp>
            <sp xml:id="SDZ3-Redna-34-2004-02-27.sp97">

               <speaker>JAŠA ZLOBEC LUKIČ:</speaker>

               <p>Hvala lepa. Bila je dolga diskusija, vsi ste govorili o drogah, nihče pa ni z besedo
               omenil najhujših drog v Sloveniji. 100.000 odraslih moških v Sloveniji je hudih
               alkoholikov, ki nimajo tako rekoč nobene možnosti, da bi se izvili iz krempljev
               alkohola. Cele pokrajine so, kjer se moški zbujajo mačkasti in so popoldne že
               vinjeni. Ampak to je vse v redu. Tudi za športnike, ki popijejo kak kozarec rujnega
               vinca po tekmi, je to nekaj normalnega. Bil pa je nek mlad rokometaš, ki je samo
               enkrat potegnil dimček marihuane, pa je bil zaradi tega za tri mesece izključen.
               Popolna toleranca do alkohola velja. To se vidi tudi v preddverju naše skupščine ob
               vsakem času in to je nekaj čisto popolnoma normalnega. To, koliko je posledic v
               družini, koliko je razpadlih družin, koliko je družin, ki skrivajo svoj notranji
               razpad - vse to samo zaradi alkohola. Če potem vzamemo še nikotin, kije tudi težka
               droga, in imamo na stotine in stotine ljudi, ki umrejo za rakom na pljučih ali pa na
               požiralniku, in to je pravzaprav vse normalno, zato ker očitno živimo v nekem svetu,
               kjer je rak normalen, kjer je delirium tremens normalen. Če pa nekdo samo sliši,
               recimo, za kokain, je pa to neka težka droga in je tega človeka treba takoj zapreti.
               Skratka, Slovenci živimo v popolni laži glede tega, kaj je droga in katere droge so
               dejansko nevarne za našo populacijo. Mi pa govorimo o enih stvareh, kot da bigovorili
               v nekih sanatorijih ali pa predelovalnicah, medtem ko življenje pa teče naprej.</p>
            </sp>
            <sp xml:id="SDZ3-Redna-34-2004-02-27.sp98">

               <speaker>PODPREDSEDNIK VALENTIN POHOREC:</speaker>

               <p>Dušan Vučko dobi besedo. Prosim.</p>
            </sp>
            <sp xml:id="SDZ3-Redna-34-2004-02-27.sp99">

               <speaker>DUŠAN VUČKO:</speaker>

               <p>Hvala, podpredsednik, za besedo. Me je malo presenetila ta hitrost. Droge in njihova
               zloraba so realnost. Temu dejstvu ni moč oporekati. Ni se mogoče slepiti in
               sprenevedati, da smo glede tega kakšna oaza. Bojim pa se, da se tega dejstva
               marsikdaj ne zavedamo. Češ, meni, mojim najbližjim, mojim otrokom se to ne more
               zgoditi. Kako zmotno Kakršnokoli malodušje v zvezi s tem nas bo po moji oceni
               kaznovalo. Droge ne opozarjajo, droge ne dopuščajo eksperimentiranja, ko se
               dotaknejo, zgrabijo, držijo, mučijo in ne popuščajo, žal tudi morijo. Zaradi tega je
               prav, da se zoper zlorabo drog borimo. Resolucijo, ki je pred nami, je po moji oceni
               samo plan boja zoper to zlo. Ali bomo v tem boju uspešni, je odvisno od vrsto
               dejavnikov, ki jih resolucija, sicer na papirju, resnično dobro, pravilno nalaga. Med
               temi bi izpostavil štiri.</p>
               <p>Uspešnost boja bo po moji oceni odvisna od stopnje vidnosti problematike drog v
               družbi, od stopnje javnosti predstav o tej problematiki in osveščenosti slehernega
               posameznika in od stopnje ustreznosti preventivnih ukrepov. Kaj pa represija, se
               lahko vprašamo? V zadnjih letih smo bili sicer priča nekaj odmevnih in uspešnih akcij
               pri odkrivanju raznih heroinskih navez, akcija Kolo, in da ne naštevam. Vendar z
               žalostjo ugotavljam, da se na nižjih ravneh policijsko delo prevelikokrat usmerja
               predvsem proti uživalcem in ne prodajalcem in preprodajalcem. Vse prevečkrat so
               predmet obravnav uživalci drog, tisti, ki so šibkejši, tisti, ki jih je lažje
               odkriti, tisti, ki se jih z lahkoto šikanira, ker so v takšni psihičnem in fizičnem
               stanju, da tega niti povedati ne morejo in jih oni na drugi strani ne razumejo. To je
               po moji oceni potrebno posebej poudariti, preprečevati in odpravljati. In ker to na
               nek način resolucija sicer nakazuje, bom to resolucijo podprl. Pri čemer se zaveda,
               da bo borba zoper zlorabo drog dolga, izčrpljujoča,zato je prav, da se pripravimo na
               ta boj že danes.</p>
            </sp>
            <sp xml:id="SDZ3-Redna-34-2004-02-27.sp100">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Germič, izvolite. Ne želite. Gospod Merlo, izvolite.</p>
            </sp>
            <sp xml:id="SDZ3-Redna-34-2004-02-27.sp101">

               <speaker>ALEKSANDER MERLO:</speaker>

               <p>Hvala za besedo, gospa predsedujoča. Program je uravnotežen, konsistenten in
               globalen. V reševanju problematike drog so zajete vse družbene sfere od javnega
               sektorja do zasebnega, nevladnih organizacij in lokalnih akcijskih skupin. Ob
               ugotovitvi, da so droge prisotne v mestnih območjih kot v manjših krajih Slovenije,
               se mi zdi zelo pomembno razvijati in koordinirati dejavnosti celovitega pristopa do
               reševanja problema drog tudi na lokalni ravni s poudarkom na preventivnih
               aktivnostih. In v tej resoluciji je zapisana vizija o medsebojnem delovanju in
               povezovanju občin glede problematike droge, ni pa nakazane sistemske rešitve
               financiranja na ravni občin. To pomeni, da se danes s problemom drog kot
               nadstandardno nalogo ukvarjajo mestne občine, ki se financirajo iz dodatnih lastnih
               prihodkov, ostale občine pa ne. Politika do drog še danes ni umeščena v nobenem
               zakonu o lokalni samoupravi in ne po katerem drugem področnem zakonu med obvezne
               naloge občine. Vemo pa, da se problemi učinkovito rešujejo v okoljih, kjer tudi
               nastajajo, zato apeliram na strokovno inpolitično javnost, da se politika do drog v
               lokalnem okolju sistemsko in s tem finančno uredi.</p>
               <p>Dodaten problem, ki ga vidim in ga bi rad izpostavil tudi v tej razpravi, pa je
               problem diskriminacija ljudi, ki so od drog odvisni. Po ustavi smo namreč vsi
               državljani Slovenije pred zakonom enaki, to pa se vse prevečkrat izjalovi v praksi.
               Za implementacijo vseh ciljev in načel, ki jih prinaša ta nacionalni program, pa je
               potrebno tudi boljše sodelovanje civilne javnosti, saj se večkrat zatakne prav pri
               dejanskem izvajanju določb v konkretnem okolju.</p>
               <p>Kar se pa tiče metadonskih programov, ki seveda vsi nad njimi, bom rekel, tudi sam,
               nismo navdušeni, pa lahko omenim samo to, da sem se informiral seveda pri
               strokovnjakih, kolegih zdravnikih, ki se s temi zadevami ukvarjajo in kljub mojim
               nekje pogosto ugovarjanjih v tej smeri mi navajajo to, vendar ne opustiti metadonskih
               programov, saj ljudje, ki so na drogi, se počutijo kot zavržene, sploh neljudje,
               medtem ko strokovnjaki zagovarjajo, da bi metadonske terapije vrnile, da rečem,
               osebke, če jih tako imenujem, ponovno med ljudi. Skratka, postali naj bi ob metadonu
               ljudje in apelirajo, naj vendar podpremo in omogočijo vsaj toliko dostojno življenje
               človeka. Hvala.</p>
            </sp>
            <sp xml:id="SDZ3-Redna-34-2004-02-27.sp102">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem razpravo o predlogu resolucije. Prehajamo na razpravo o
               vloženih amandmajih, ki jo bomo vodili na podlagi pregleda amandmajev z dne
               26.2.2004. Najprej dajem v razpravo amandma k poglavju 1.4.2.1.4. - Preventiva v
               lokalnem okolju in v civilni družbi. Vložen je amandma poslanske skupine Nove
               Slovenije. Želi kdo besedo? Ne. Potem razpravo zaključujem. Prehajamo na razpravo
               amandmaja k poglavju 1.4.2.3.1 - Obravnava uporabnika drog v okviru zdravstvenega
               varstva. Vložen je amandma dveh poslanskih skupin Nove Slovenije, dva amandmaja, in
               sicer amandma poslanske skupine Nove Slovenije ter Slovenske demokratske stranke.
               Želi kdo besedo? Izvolite, gospod Krek.</p>
            </sp>
            <sp xml:id="SDZ3-Redna-34-2004-02-27.sp103">

               <speaker>MILAN KREK:</speaker>

               <p>Najprej bi se vam zahvalil za vse dobro izrečen besede glede urada in glede
               programa. In tudi za vse kritike. Zvesto sem si jih pisal in jih bom tudi s svojimi
               sodelavci vgradil v nadaljnje aktivnosti.</p>
               <p>Vendar pri tem amandmaju moramo povedati, da gre izrazito za strokovno vprašanje, ki
               ga je potrebno reševati v strokovnem okolju, in zato je tudi dokument nacionalna
               strategija opredelila to tako. In če boste brali nacionalno strategijo zelo pozorno,
               boste videli, da nikjer ni omenjen metadon. Nikjer ni omenjena ta beseda in mislimo,
               da je nujno potrebno, da se to vprašanje reši v razširjenih strokovnih kolegijih
               republiških in pa tudi v zdravstvenem svetu.</p>
            </sp>
            <sp xml:id="SDZ3-Redna-34-2004-02-27.sp104">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem razpravo.</p>
               <p>In prehajamo na razpravo k poglavju 1.4.2.3.2. - Programi reševanje socialne
               problematike, in sicer amandma poslanske skupine Nove Slovenije. Želi kdo besedo? Ne.
               Razpravo zaključujem in odpiram razpravo k poglavju 1.4.3. - Dejavnosti za
               zmanjševanje ponudbe drog in amandma poslanske skupine Nove Slovenije. Želi kdo
               besedo? Tudi ne. Razpravo zaključujem. Prehajamo na obravnavo amandmaja in poglavja
               1.6.1. - Na ravni države in amandma poslanske skupine Slovenske demokratske stranke.
               Želi kdo besedo? Ne. Razpravo zaključujem in prehajamo na obravnavo poglavja in
               amandmaja 1.7.1. -Instrumenti in amandma poslanske skupine Slovenske demokratske
               stranke. Želi kdo besedo? Ne. Razpravo zaključujem. In še zadnji amandma istih
               predlagateljev k poglavju 1.8.1. -Proračunska sredstva. Ker ne želi nihče
               razpravljati, tudi tukaj, zaključujem razpravo in vas obveščam, da bomo o amandmajih
               v skladu s časovnim potekom seje zbora odločali danes v okviru glasovanj ob 16.15
               uri. S tem prekinjam to točko dnevnega reda. Predstavnikom in predstavnici vlade in
               urada se za sodelovanje najlepše zahvaljujem. Ob 16.15 uri bomo torej prešli na
               glasovanja zbora o predlogih odločitev. Najlepša hvala.</p>
               <stage>(Seja je bila prekinjena ob 15.38 uri in se je nadaljevala ob 16.16 uri.)</stage>
            </sp>
            <sp xml:id="SDZ3-Redna-34-2004-02-27.sp105">

               <speaker>PREDSEDNIK BORUT PAHOR:</speaker>

               <p>Kolegice in kolegi, prosim, da zasedete svoja mesta. Prosim, da ste tako prijazni in
               najprej preverite delovanje glasovalnih naprav. Je vse v redu z njimi? Potem bomo
               prešli na glasovanje o predlogih odločitev.</p>
               <p>Smo pri <title>17. točki dnevnega reda,</title> nadaljujemo s prekinjeno obravnavo <title>predloga resolucije o nacionalnem programu za kulturo 2004-2007.</title>
               </p>
               <p>Najprej bomo odločali o vloženih amandmajih k dopolnjenemu predlogu resolucije.</p>
               <p>Smo pri poglavju 2 - Uvod. Imamo amandma poslanske skupine Slovenske demokratske
               stranke. Prosim, kolegica Širca, obrazložitev glasu.</p>
            </sp>
            <sp xml:id="SDZ3-Redna-34-2004-02-27.sp106">

               <speaker>MAJDA ŠIRCA:</speaker>

               <p>Spoštovani, predvsem spoštovani predlagatelji! Rada bi opozorila, da amandmaja k
               poglavju, ki ste ga vložili pod načela kulturne politike, ne bom podprla zaradi tega,
               ker bi bilo slabo, sploh ne. Ampak zaradi tega, ker če bi ga sprejeli, bi se zadeve
               podvajale. Priznam, da ima tekst ključne opredelitve in zajeta ključna načela bodoče
               kulturne politike; priznam, da zelo dobro opredeljuje načelo decentralizacije delitve
               kulturne politike; priznam, da se tudi obrega ob rigidno regulacijo javnega sektorja,
               ob administrativen način financiranja in ob še marsikatera poglavja, ki jih pa že
               omenjeni tekst nacionalnega programa, mogoče z drugimi besedami, pokriva. To, kar se
               mogoče ne pokriva z mojimi stališči, so samo zadnje tri alinee, ki poskušajo
               vzpostavljati neke vrste estetska merila in ločevanje znotraj socialno-moralne
               učinkovitosti ter oblikovnih dognanosti, kar pa je še posebej v luči razmišljanja
               Evropske unije, ki se absolutno drži principa odmika estetskega odločanja države
               odvsebin, ni ravno najbolj aktualno. Samo toliko, da poudarim, da če bo moj glas
               proti, ne bo zaradi slabosti teksta, temveč zaradi tega, ker bi se v določenih točkah
               tekst podvajal. Hvala.</p>
            </sp>
            <sp xml:id="SDZ3-Redna-34-2004-02-27.sp107">

               <speaker>PREDSEDNIK BORUT PAHOR:</speaker>

               <p>Prehajamo na odločanje. Kolega Tanko želi še obrazložiti svoj glas.</p>
            </sp>
            <sp xml:id="SDZ3-Redna-34-2004-02-27.sp108">

               <speaker>JOŽE TANKO:</speaker>

               <p>Hvala za besedo. Glejte, že iz obrazložitve kolegice Širce je razvidno, da ta
               dopolnitev, to poglavje ni slabo in da na nek način zelo dobro dopolnjuje vsebino
               nacionalnega programa. Mislim, da je prav, da se v nacionalni program za kulturo
               napišejo načela, kajti v nasprotnem primeru je precej možnosti, da se pod imenom
               kultura pomeša kulturo in nekulturo, da se pod imenom kultura uporabljajo razne
               zadeve, ki niso kultura, ampak so bolj interes posameznikov, ki obvladujejo kulturo.
               Mislim, da je prav, da se v ta načela vpišejo tudi zadnje tri alinee, ki so zelo
               pomembne, kajti s tem se na koncu v bistvu definira celotna vsebina kulturne polja,
               deli se profitnost kot umetniških del in navsezadnje tudi se da osnova za ločitev med
               tistim, čemur rečemo neke vrste izraznost, potem pa tudi ekstremizem in pa tudi
               ekscestnost. Skratka, loči bistveno od nebistvenega in mislim, da je prav, da se te
               principi napišejo in pa predvsem tudi upoštevajo v tem humanističnem delu, ki ga
               danes prejemajo.</p>
            </sp>
            <sp xml:id="SDZ3-Redna-34-2004-02-27.sp109">

               <speaker>PREDSEDNIK BORUT PAHOR:</speaker>

               <p>Odločamo o amandmaju poslanske skupine SDS, ki je v poglavju II uvod, pardon, še ena
               obrazložitev glasu.</p>
            </sp>
            <sp xml:id="SDZ3-Redna-34-2004-02-27.sp110">

               <speaker>ANTON (TONE) PARTLJIČ:</speaker>

               <p>Tudi, ne bom podprl tega amandmaja, četudi se na nek način pridružujem temu mnenju,
               da je notri kakšna reč zelo korektno zapisana.</p>
               <p>Mene motita dve stvari, ki sem ju že v diskusiji povedal. Mislim, da ni mogoče več
               tako povedati povprek: ameriška množična kultura, ki prodira, ji gre samo za efekt
               zabave - to preprosto ne drži, ker, prihajajo iz Amerike lahko, kakor iz katerekoli
               druge kulture, zelo vredna literarna dela, dela, ki so, se spomnim v prejšnjem režimu
               pomenila sploh nov način gledanja od Hemingway itd., ki smo ga še naskrivaj brali, da
               ne govorim o drugih, filmih, itd. In ravno tako lahko prihaja slaba nemška kultura
               ali katerakoli in na ta način se hitro lahko izreče anatema zoper kakšno literarno
               delo, ki nam ni pri srcu, in rečemo, to je ameriška zabava.</p>
               <p>In tudi morda, pa tega ne razumem dobro, da se bo naslednjega spornega odstavek na
               drugi strani, da se naj politika izogiba vrednostnega relativizma. Jaz pač mislim, da
               politika naj posebej ne vrednoti, da so sodbe v literaturi, v umetnosti relativne
               same po sebi. Seveda se nekaj ve, kar jeključnega se ve, da je vredno, ampak mnoge
               mejne sfere so za nekoga relativna in jaz se temu preprosto ne bi izogibal. Ne bom
               podprl amandmaja, čeprav nekatere druge stvari so se mi pa zdeli tudi sicer korektne.
           </p>
            </sp>
            <sp xml:id="SDZ3-Redna-34-2004-02-27.sp111">

               <speaker>PREDSEDNIK BORUT PAHOR:</speaker>

               <p>Kolega Barovič.</p>
            </sp>
            <sp xml:id="SDZ3-Redna-34-2004-02-27.sp112">

               <speaker>BOGDAN BAROVIČ:</speaker>

               <p>Hvala lepa. V imenu poslanske skupine Slovenske nacionalne stranke dovolite, da
               potrdim tisto, kar sem omenjal v pogovoru.</p>
               <p>V Slovenski nacionalni stranki ocenjujemo, da je nesmiselno amandmirati nacionalni
               kulturni program, da je to naše skupno dobro in da je naša kultura in naša nacionalna
               zavest, kakršna je. Zato se v Slovenski nacionalni stranki ne bomo opredeljevali
               okoli nobenega amandmaja, kot pa smo povedali, pa bomo vseeno na koncu podprli,
               seveda, nacionalni kulturni program.</p>
            </sp>
            <sp xml:id="SDZ3-Redna-34-2004-02-27.sp113">

               <speaker>PREDSEDNIK BORUT PAHOR:</speaker>

               <p>Želi še kdo besedo? Nihče. Odločamo o amandmaju poslanske skupine SDS k poglavju 2 -
               Uvod. 67 navzočih, 16 za in 42 proti.</p>
               <p><stage>(Za je glasovalo 16.)</stage> <stage>(Proti 42.)</stage></p>
               <p>Amandma ni bil sprejet.</p>
               <p>K poglavju 5 - Cilji in ukrepi na posameznih področjih kulture k podpoglavju 3 -
               Vizualne umetnosti. Glasujemo o prvem amandmaju poslanske skupine SDS. Želi kdo
               besedo? Kolega Školč.</p>
            </sp>
            <sp xml:id="SDZ3-Redna-34-2004-02-27.sp114">

               <speaker>JOŽEF ŠKOLČ:</speaker>

               <p>Hvala lepa. Jaz bom odrekel pač podporo temu amandmaju in bi tiste, ki vas je ta
               razprava zares zanimala, spomnil na besede, ki so jih v tej dvorani v okviru javne
               razprave izrekli predstavniki teh institucij, ki jih ta amandma združuje. Pod črto je
               pomenilo to približno to, da bi pomenilo veliko zmedo pravno, vsebinsko in
               organizacijsko ustanovitev take vrste muzeja, bi posegel v ustanoviteljska razmerja,
               recimo, občine Krško, ustanoviteljska razmerja Republike Slovenije in pa mestne
               občine Ljubljana. Take vrste muzeja pravzaprav v zadnjem času ne poznam, da bi ga kdo
               ustanavljal. Dogajajo se kvečjemu obratni trendi, da se posamezni segmenti likovne
               dejavnosti oblikujejo v posebne specializirane muzeje in na njih se gradi pač
               promocija določenih segmentov. To bi bil vsekakor korak nazaj ne pa naprej.</p>
            </sp>
            <sp xml:id="SDZ3-Redna-34-2004-02-27.sp115">

               <speaker>PREDSEDNIK BORUT PAHOR:</speaker>

               <p>Kolega Partljič. Ne. Prosim. Dobro, lahko odločimo. Kolega Tanko.</p>
            </sp>
            <sp xml:id="SDZ3-Redna-34-2004-02-27.sp116">

               <speaker>JOŽE TANKO:</speaker>

               <p>Hvala za besedo. Nekaj besed o prvem amandmaju k temu poglavju. Dejstvo je, da so
               nekateri področni zakoni, ki smo jih sprejeli v tem državnem zboru, prinesli določene
               spremembe v sofinanciranje kulture na lokalnem nivoju, predvsem določenih programov,
               ki niso obvezna javna služba in moram reči, da to pomeni določene motnje v
               financiranju teh zavodov, predvsem govorim o področjih muzejev in pa galerij. In v
               tem primeru, če hoče lokalna skupnost ohraniti program, pomeni to dodatne
               obremenitve, ker je izpadel bistven del sofinancerskega deleža, ne v celoti, ampak
               bistven del, ali pa opuščanje programa. To, po domače povedano, pove, da v okoljih,
               ki so ekonomsko šibkejša, kjer občine prejemajo finančno izravnavo že za zakonite
               obveznosti, pomeni skoraj obvezno reduciranje programov oziroma z drugimi besedami
               dodaten pritisk na centralizacijo oziroma umikanje, izginjanje kulture iz teh
               področij. In vse se umika v velike centre. Skratka, ta razvoj v teh področjih je
               treba oziroma se s takimi ukrepi ukinja in kulturno življenje tudi zamira.</p>
               <p>Mislim, da ni prav, da državni zbor ob vseh teh deklaracijah, ki govorijo o skladnem
               regionalnem razvoju, sprejema zakone, ki so v enem delu popolnoma nasprotni tem
               javnim izjavam, in to predvsem v vladnem delu parlamentarnega zbora.</p>
            </sp>
            <sp xml:id="SDZ3-Redna-34-2004-02-27.sp117">

               <speaker>PREDSEDNIK BORUT PAHOR:</speaker>

               <p>Želi še kdo besedo? Ne. Potem bomo sedaj odločili o amandmaju poslanske skupine SDS
               k poglavju 3 - Izvajanju umetnosti. Glasujemo. Navzočih nas je 68, 16 za in 45
               proti.</p>
               <p><stage>(Za je glasovalo 16.)</stage> <stage>(Proti 45.)</stage></p>
               <p>Glasujemo o drugem amandmaju poslanske skupine SDS k poglavju 3 - Izvajanju
               umetnosti. Navzočih nas je 58, 13 za in 36 proti.</p>
               <p><stage>(Za je glasovalo 13.)</stage> <stage>(Proti 36.)</stage></p>
               <p>Tudi drugi amandma ni sprejet.</p>
               <p>Smo pri pod poglavju 6 - Knjiga, imamo vložena dva amandmaja. Prvega vlaga poslanska
               skupina SDS, drugega poslanski klub LDS. Želi kdo obrazložiti glas? Kolegica
               Širca.</p>
            </sp>
            <sp xml:id="SDZ3-Redna-34-2004-02-27.sp118">

               <speaker>MAJDA ŠIRCA:</speaker>

               <p>Hvala lepa. Oglašam se s komentarjem prvega amandmaja, amandmaja poslanske skupine
               SDS, ki je po mojem branju zelo diskriminatoren, še posebej zaradi tega, ker se
               postavi v pozicijo ločevanja ene ustvarjalnosti od druge oziroma kar zaničevanja ene
               ustvarjalnosti vis-a-vis druge. Pravi, da se v dobi računalnikov in televizije dogaja
               tiranija vis-a-vis knjige in branja in da se fascinacije s podobami spreminjajo v
               tiranijo, s tem se pa tudi avtorji tega amandmaja postavljajo v vlogo tistih
               arbitrov, ki zanikajo vlogo avdiovizualne kulture, resda novejše umetniške zvrsti,
               ampak zaradi tega nič manj dragocene. Hvala. Seveda ga ne bom podprla.</p>
            </sp>
            <sp xml:id="SDZ3-Redna-34-2004-02-27.sp119">

               <speaker>PREDSEDNIK BORUT PAHOR:</speaker>

               <p>Kolega Partljič.</p>
            </sp>
            <sp xml:id="SDZ3-Redna-34-2004-02-27.sp120">

               <speaker>ANTON (TONE) PARTLJIČ:</speaker>

               <p>Jaz bom tudi glasoval proti. Sam imam vnukinjo, ki včasih presedi na kavču in gleda
               samo televizor. Res pa je, kot veste sem bil sedem let predsednik bralne značke, kjer
               smo dosti strokovno preučevali vpliv medijev na branje knjig. In vam povem, da
               pravzaprav ni medij tisti, ki ogroža knjige. Ta, ki ne bere knjig, jih ne bere zaradi
               televizije, tudi sicer ne bere. Nobena raziskava ni podprla teze, da bi beročega
               človeka katerikoli medij odpeljal od knjige. To je v naših glavah in kliše. Mene so
               strokovnjaki, bibliopedagogi, prepričali, da je to tako, kot sem rekel.</p>
            </sp>
            <sp xml:id="SDZ3-Redna-34-2004-02-27.sp121">

               <speaker>PREDSEDNIK BORUT PAHOR:</speaker>

               <p>Prosim, kolegica Potrata.</p>
            </sp>
            <sp xml:id="SDZ3-Redna-34-2004-02-27.sp122">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Ne bom podprla tega amandmaja. Marsikaj od
               argumentacije prejšnjih dveh kolegov bi lahko povzela, vendar vam bom priklicala v
               spomin samo zadnji primer: Gospodar prstanov združuje dvoje različnih umetniških
               področij, tako bralno kulturo in klasično knjigo kot tudi moderno vizualizacijo te
               umetnosti. Zdi se mi, da je treba hodit gledati tudi druge vzore. Tako kot lutkovnega
               gledališča ni uničil film in risanka, tudi knjige ne bo uničila moderna medijska
               prezentacija v drugačnem izrazu, se pravi, v podobi v podobah. Torej tega ne bom
               podprla.</p>
            </sp>
            <sp xml:id="SDZ3-Redna-34-2004-02-27.sp123">

               <speaker>PREDSEDNIK BORUT PAHOR:</speaker>

               <p>Odločali bomo. Najprej o amandmaju poslanske skupine SDS k podpoglavju 6 - Knjiga. 65
               navzočih, 18 za in 43 proti.</p>
               <p><stage>(Za je glasovalo 18.)</stage> <stage>(Proti 43.)</stage></p>
               <p>Ugotavljam, da ta amandma ni sprejet.</p>
               <p>Sedaj bomo odločili o amandmaju poslanskega kluba LDS. Kolega Školč želi obrazložiti
               glas.</p>
            </sp>
            <sp xml:id="SDZ3-Redna-34-2004-02-27.sp124">

               <speaker>JOŽEF ŠKOLČ:</speaker>

               <p>Hvala lepa. Rad bi... /Oglašanje iz ozadja./ Gospod Jerovšek, rad bi vas prepričal,
               da tako kot sam tudi vi podprete ta amandma, ki uveljavlja neko pomembno novost - da
               formira proračunski sklad in določi najnižjo številko za ta sklad, ki je primerljiva
               s pobranim DDV na knjigo. Sam ta sklad bi pa rešil nekaj problemov avtorjev in nekaj
               problemov založnikov. Ker so te stvari zelo natančno opisane v tem amandmaju in tudi
               usklajene s pričakovanji stanovskih društev in večine teh manjših založb, ki
               participirajo pri teh projektih, bi bilo zelo dobro, če bi ga podprli, ne glede na
               politične delitve. Hvala lepa.</p>
            </sp>
            <sp xml:id="SDZ3-Redna-34-2004-02-27.sp125">

               <speaker>PREDSEDNIK BORUT PAHOR:</speaker>

               <p>Hkrati sta dvignila roko za besedo kolega Jerovšek in kolega Bevk, pa še nekdo -
               kolega Petan in kolega Partljič. Prosim, po tem vrstnem redu.</p>
            </sp>
            <sp xml:id="SDZ3-Redna-34-2004-02-27.sp126">

               <speaker>JOŽEF JEROVŠEK:</speaker>

               <p>Brez poziva kolega Školča bi ta predlog podprl, tako kot v naši stranki dosledno
               podpremo vse, kar je koristnega in dobrega, ne glede na barvo predlagatelja. Žal, v
               tej debati doslej ni bilo enakega pristopa z druge strani. Zaradi tega tudi sam
               menim, da je koristno, da se za ta namen ustanovi ta proračunski sklad, da bi se te
               zadeve na področju tega dela kulture boljše razpletale. Hvala lepa.</p>
            </sp>
            <sp xml:id="SDZ3-Redna-34-2004-02-27.sp127">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Bevk.</p>
            </sp>
            <sp xml:id="SDZ3-Redna-34-2004-02-27.sp128">

               <speaker>SAMO BEVK:</speaker>

               <p>Hvala za besedo, gospod predsednik. Poslanska skupina Združene liste socialnih
               demokratov bo podprla amandma, s katerim bomo še utrdili položaj slovenske izvirne in
               prevodne leposlovne ter humanistične ustvarjalnosti, za kar se je v javni razpravi še
               posebej zavzemalo Društvo slovenskih pisateljev. Hvala lepa.</p>
            </sp>
            <sp xml:id="SDZ3-Redna-34-2004-02-27.sp129">

               <speaker>PREDSEDNIK BORUT PAHOR:</speaker>

               <p>Kolega Petan.</p>
            </sp>
            <sp xml:id="SDZ3-Redna-34-2004-02-27.sp130">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani! Torej tudi jaz bom podprl ta
               amandma, ker se mi zdi, da do neke mere dopolnjuje tistega našega, ki ga prej seveda
               kolegi niso hoteli podpreti, so zagovarjali, da to ni potrebno - dodatna skrb za
               knjige. In obrazložitev, da če kdo ne bere, tako ne bere. Po tej logiki so sami sebi
               zabili gol, ker tudi tukaj so zapisali, v končni fazi, da "cilj izboljšanja položaja
               ustvarjalcev in zagotovitev ciljnih oblik podpor posameznim členom verige knjige, ki
               bistveno vpliva na stanje celotnega področja." To se pravi, če tisti, ki ne bere,
               tako ne bere, mu tudi takrat ne bo nič koristilo. Ampak ni tako in sem vesel, da so
               predlagali ta amandma, ker so sami sebe demantirali in ker gre to tudi v podporo
               tistemu našemu amandmaju, ki ga pa niste podprli, ga bomo seveda z veseljem mi pa
               podprli. Hvala.</p>
            </sp>
            <sp xml:id="SDZ3-Redna-34-2004-02-27.sp131">

               <speaker>PREDSEDNIK BORUT PAHOR:</speaker>

               <p>Kolega Partljič.</p>
            </sp>
            <sp xml:id="SDZ3-Redna-34-2004-02-27.sp132">

               <speaker>ANTON (TONE) PARTLJIČ:</speaker>

               <p>Najprej hvala lepa vsem, ki so že doslej rekli, da bodo podprli, tudi mojim
               predgovornikom. Zagotavljam, da nisem glasoval iz strankarskih razlogov in celo
               rečem, da je demokratska stranka velik angažma vložila v ta nacionalni program.
               Veste, da sem grebator kje drugod, mogoče v kulturi, ne v državnem zboru, ampak
               zaradi resnice moram reči, da sem najprej vložil sam tak amandma, se je v javni
               razpravi, kot veste, tudi imenoval Partljičev amandma, ki pa je bil bolj neroden in v
               prvi fazi ni bil sprejet na odboru. In se zahvaljujem kolegu Školču, ki se je
               pobrigal in pripravil tako obliko, ki je sprejemljiva za vse, tudi ekipi iz
               ministrstva, ki je mojemu nasprotovala, po dialogih pa je sedaj tukaj našla skupni
               jezik in je tako ena bolj nerodna formulacija sprejeta, tudi po volji pisateljev, ki
               sem jo v odboru imel in se vam zahvaljujem s tem in vas vabim, da podprete amandma
               tudi ostali.</p>
            </sp>
            <sp xml:id="SDZ3-Redna-34-2004-02-27.sp133">

               <speaker>PREDSEDNIK BORUT PAHOR:</speaker>

               <p>Kolegica Širca.</p>
            </sp>
            <sp xml:id="SDZ3-Redna-34-2004-02-27.sp134">

               <speaker>MAJDA ŠIRCA:</speaker>

               <p>Dovolite, da predstavim moje težave pri tem amandmaju. Težave izhajajo iz
               obrazložitve, ki je bila dana na odboru za kulturo s strani vlade in je izhajala iz
               predpostavke, da v kolikor bi v proračunski sklad - ne gre za javni sklad, ampak
               proračunski sklad - usmerjali sredstva iz DDV-ja, bi bila le-te precej manjša kot so
               tista sredstva, ki jih sedaj država vlaga v podporo knjige. Res, da se je formulacija
               amandmaja nekoliko spremenila. Kar mene v tem trenutku seveda skrbi, je zgolj to, da
               zaradi tega proračunska sklada se ne bi mogoče država premislila in sicer sredstva
               zmanjšala za knjigo. Obžalujem, da ni bil narejen še en korak več, in sicer to, da bi
               se ta proračunski sklad, ki je pravzaprav druga beseda za proračunska sredstva, ker
               se ne bogati še z drugimi sredstvi, ne predlaga v obliki javnega sklada, kjer bi tudi
               založniki sami lahko razpolagali s svojimi programskimi odločitvami in tudi na ta
               način bi se, bom rekla, država umaknila od vsebinskega presojanja založniške
               politike. Hvala.</p>
            </sp>
            <sp xml:id="SDZ3-Redna-34-2004-02-27.sp135">

               <speaker>PREDSEDNIK BORUT PAHOR:</speaker>

               <p>Vsi smo razumeli, da je bila ta obrazložitev težav obrazložitev glasu, kolega
               Podobnik. Želi še kdo besedo za obrazložitev glasu? Ne. Potem bomo prešli na
               odločanje.</p>
               <p>Smo pri amandmaju poslanskega kluba LDS. Glasujemo. Mir v dvorani, smo sredi
               glasovanja. 69 navzočih, za 57, nihče proti.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Smo pri podpoglavju 7 - Mediji in avdiovizualna kultura. Imamo vložene štiri
               amandmaje. Vse vlaga poslanski klub LDS.</p>
               <p>Smo pri amandmaju pod zaporedno številko ena. Glasujemo. Kolega Jerovšek je dvignil
               roko, želi obrazložiti glas.</p>
            </sp>
            <sp xml:id="SDZ3-Redna-34-2004-02-27.sp136">

               <speaker>JOŽEF JEROVŠEK:</speaker>

               <p>Spoštovani. Med enim od teh amandmajev, to je pod zaporedno število dva, čeprav
               razumemo ali pa razumem, je predvideno tudi s strani poslanske skupine LDS, to se
               pravi vodilne politične stranke, ki ima v svoji oblasti večino medijev, seveda,
               ukinitev oziroma črtanje programskega cilja ustanovitev sklada Republike Slovenije za
               medije. Mi vemo, kako pereča je ta problematika, kakose v vseh poročilih State
               departmenta kot tudi Evropske komisije pojavlja dejstvo, da so pri nas uredniki in
               novinarji pod pritiskom samocenzure. In ta samocenzura se seveda zelo očitno kaže in
               se dogaja. Jaz novinarje in urednike razumem. Pod pritiskom lastnikov in vladajoče
               politike, ki kroji njihovo usodo, morajo biti dovzetni oziroma ubogljivi. Tako je
               zadnjič pri debati, ko smo imeli...</p>
            </sp>
            <sp xml:id="SDZ3-Redna-34-2004-02-27.sp137">

               <speaker>PREDSEDNIK BORUT PAHOR:</speaker>

               <p>Smo pri prvem amandmaju, kolega Jerovšek.</p>
            </sp>
            <sp xml:id="SDZ3-Redna-34-2004-02-27.sp138">

               <speaker>JOŽEF JEROVŠEK:</speaker>

               <p>Obrazlagam ja. Pri drugem amandmaju...</p>
            </sp>
            <sp xml:id="SDZ3-Redna-34-2004-02-27.sp139">

               <speaker>PREDSEDNIK BORUT PAHOR:</speaker>

               <p>Pri prvem smo.</p>
            </sp>
            <sp xml:id="SDZ3-Redna-34-2004-02-27.sp140">

               <speaker>JOŽEF JEROVŠEK:</speaker>

               <p>Nismo pri vseh skupaj?</p>
            </sp>
            <sp xml:id="SDZ3-Redna-34-2004-02-27.sp141">

               <speaker>PREDSEDNIK BORUT PAHOR:</speaker>

               <p>Ne. Pri prvem.</p>
            </sp>
            <sp xml:id="SDZ3-Redna-34-2004-02-27.sp142">

               <speaker>JOŽEF JEROVŠEK:</speaker>

               <p>Oprostite, bom dokončal. Gospod kolega Potrč omenil, da je na njihovi strani velika
               večina komentatorjev v časopisih, in to je prostodušno priznal. Jaz se mu zahvaljujem
               za to priznanje, vendar kaže sliko medijske pluralnosti pri nas. In tudi ni čudno, da
               je potem urednik glavnega vladnega časopisa pred najbolj vročo politično temo napisal
               v uvodniku "Gospodje, mi se ne gremo več". To se pravi, cenzura, blokada nad nekim
               delom političnega poročanja, hkrati pa o isti temi vsakodnevno objavljajo eskapade
               gospoda Krivica. Hvala lepa.</p>
            </sp>
            <sp xml:id="SDZ3-Redna-34-2004-02-27.sp143">

               <speaker>PREDSEDNIK BORUT PAHOR:</speaker>

               <p>Predlagam, da obrazlagamo glas tako, kot vodim odločanje o amandmajih. Zdaj smo pri
               prvem. Kolega Battelli želi besedo.</p>
            </sp>
            <sp xml:id="SDZ3-Redna-34-2004-02-27.sp144">

               <speaker>ROBERTO BATTELLI:</speaker>

               <p>Hvala lepa, gospod predsednik. Ta amandma bom podprl z velikim zadovoljstvom, ker
               dovolj neposredno referira na dejstvo, da je veliko pomanjkanje znanja med mladimi o
               mednarodnih zgodovinskih in nacionalnih, kakorkoli jih že imenujemo, mojstrovin
               filma. In je nemogoče v neki videoteki v Sloveniji danes dobiti Chaplina ali
               Renoirja, Fellinija ali Bergmana ali karkoli. Seveda, Kinoteka dela dobro svoje delo
               v Ljubljani, vendar samo v Ljubljani. In mladi pač teh mojstrovin ne poznajo, so pa
               bistvenega pomena za, kako bi rekel, oblikovanje osebnosti in odnosa človeka do
               sveta. Hvala.</p>
            </sp>
            <sp xml:id="SDZ3-Redna-34-2004-02-27.sp145">

               <speaker>PREDSEDNIK BORUT PAHOR:</speaker>

               <p>Ugotavljam, da nihče več ne želi obrazložiti glasu.</p>
               <p>Tako prehajamo na glasovanje o prvem amandmaju poslanskega kluba LDS k poglavju 7 -
               Mediji in avdiovizualna kultura". Glasujemo. 70 navzočih, 55 za in 1 proti.</p>
               <p><stage>(Za je glasovalo 55.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Smo pri drugem amandmaju poslanskega kluba LDS. Prosim, kolega Podobnik.</p>
            </sp>
            <sp xml:id="SDZ3-Redna-34-2004-02-27.sp146">

               <speaker>JANEZ PODOBNIK:</speaker>

               <p>Hvala, predsednik. Poslanska skupina Slovenske ljudske stranke tega amandmaja ne bo
               podprla. To je tudi edini amandma, kjer piše, da se vlada z njim ne strinja. Gre za
               amandmaje, ki so jih vložili poslanski kolegi LDS. Vse ostale bomo v poslanski
               skupini podprli. Tega pa ne bomo podprli iz naslednjega razloga. Ko smo bili na
               delovnem telesu in je bil ta amandma sprejet - mislim, da je bil sprejet tudi s
               podporo nekaterih kolegov iz poslanske skupine, ki zdaj predlagajo, da se črta -, je
               bilo tam povedano, da je v proceduri zakon o medijih, ki predvideva proračunski sklad
               za medije. Po našem mnenju je ta dokument, nacionalni kulturni program, povsem pravo
               mesto, da v njem zapišemo, da bi bil torej kot ena od oblik pospeševanja medijske
               pluralizacije in podpore tudi sklad. Zato bomo ta amandma podprli. Hvala lepa.</p>
            </sp>
            <sp xml:id="SDZ3-Redna-34-2004-02-27.sp147">

               <speaker>PREDSEDNIK BORUT PAHOR:</speaker>

               <p>Kolega Tanko.</p>
            </sp>
            <sp xml:id="SDZ3-Redna-34-2004-02-27.sp148">

               <speaker>JOŽE TANKO:</speaker>

               <p>Hvala za besedo. Najprej ugotovitev, da je očitno koalicija razpadla, kajti do sedaj
               smo imeli vedno amandmaje podpisane od vseh štirih strank, zdaj vidim, da so samo še
               enostrankarski.</p>
               <p>Druga stvar, kar bi rad povedal, je v tem, da tudi razvite države podpirajo nastanek
               novih medijev, imajo sklad in tudi zelo razvite države, ki imajo stoletno
               demokracijo, hočejo na tem področju narediti napredek, razviti konkurenco. Vendar,
               pri nas je očitno stranka, ki je najbolj liberalna v tem državnem zboru, ki zagovarja
               tako liberalne in celo libertalne zadeve, tista, ki vloži amandma in s katerim
               preprečuje ravno to, kar je liberalno in kar bi sprostilo širino oziroma
               raznovrstnost v tem medijskem prostoru.</p>
               <p>Skratka, mislim, da je to zelo ksenofobna poteza na tem področju in tudi ni
               usklajena z zakonom o medijih, ki ima celo predviden tak sklad oziroma ga celo
               nadgrajujemo s predlogom. In enostavno ta predlog, ki ste ga predlagali, samo pomeni
               ohranjanje tranzicijskih pridobitev na področju medijev. Popolnoma nič drugega. In si
               zavarujete na način oziroma preprečujete konkurenčnost in zapiranje tudi tega
               konkurenčnega področja in tudi uničevanja v bistvu mišljenj in tlačenje tistih, ki
               pač bi želeli določene stvari drugače izraziti.</p>
               <p>Skratka, tega ne moremo podpreti.</p>
            </sp>
            <sp xml:id="SDZ3-Redna-34-2004-02-27.sp149">

               <speaker>PREDSEDNIK BORUT PAHOR:</speaker>

               <p>Kolega Petan.</p>
            </sp>
            <sp xml:id="SDZ3-Redna-34-2004-02-27.sp150">

               <speaker>RUDOLF PETAN:</speaker>

               <p>Hvala za besedo. Torej, jaz sem zgrožen nad tem predlogom največje stranke v
               Sloveniji, pa tudi seveda v tem parlamentu, da pride sploh na takšno idejo, da je
               proti pluralizaciji medijev, da bi imeli sklad. Veliko se sklicujete na Evropo in
               kolikor jaz poznam Evropo, lahko pa, da jo napačno poznam, ampak mislim, da ne, je
               interes, da imamo pluralne medije, da imamo čim večjo širino, čim večjo paleto, tudi
               politično mavrico in še posebejto priporočajo za tranzicijske države, da imamo medije
               pluralne. Sedaj pa če bi bil ta amandma mogoče kakšno leto prej ali pa dve leti prej,
               bi to razumel. Ampak, da je pa to v tem času, je pa to - no, jaz sem rekel, da sem
               zgrožen in ostanem pri tem izrazu.</p>
               <p>Po drugi strani, pa kar smo že danes slišali v tej dvorani, pa do neke mere razumem.
               Kajti prejšnje besede, da če kdo ne bere, pač ne bere in potem je vse zastonj, pa ga
               pustimo pri miru, naj ostane takšen, kot je, brez tega, da bi si prizadevali, da bi
               prebral tudi kakšno knjigo ali pa tudi časopis, je popolnoma zgrešeno. Ampak če ta
               miselnost prevladuje pri največji stranki in seveda vsi tisti, ki ste to podprli, da
               se strinjate s takim razmišljanjem, potem razumem, da je lahko prišlo tudi do
               takšnega amandmaja. Ampak veste, to ni ravno amandma za leto 2004, za državo, ki se
               vključuje v Evropsko unijo in še posebej, ko so nas polna usta Evrope, pa evropskih
               načel, pa evropskih principov, pa evropskih pogledov, pa evropskih zahtev, pa ne vem
               kaj še vse evropskega. To se tudi sklada s tisto izjavo, ki smo jo že tudi slišali
               koliko komentatorjev podpira kakšno stališče. Jaz seveda tega ne morem podpreti in
               sem zgrožen nad tem.</p>
            </sp>
            <sp xml:id="SDZ3-Redna-34-2004-02-27.sp151">

               <speaker>PREDSEDNIK BORUT PAHOR:</speaker>

               <p>Kolega Potrč, kolega Moge je za njim.</p>
            </sp>
            <sp xml:id="SDZ3-Redna-34-2004-02-27.sp152">

               <speaker>MIRAN POTRČ:</speaker>

               <p>Tega amandmaja ne bom podprl. Prvi razlog je, ker ga ne podpira vlada. Drugi, ker
               spodbujanje medijskega pluralizma razumem popolnoma drugače, kot ga razumemo pravkar
               govoreči kolegi iz demokratske stranke. Medijski pluralizem ni vprašanje, kako in kdo
               v posameznem časopisu piše, ampak je vprašanje, koliko imamo časopisov ali pa radija
               ali pa televizije, kakšen je različen medijski žanr, ali imajo pravico v njem
               nastopati vsi različni subjekti in podobno.</p>
               <p>In zadnje. Zaradi opozoril, ki jih dajejo kolegi iz SDS-a, ne bom podprl tega,
               čeprav so njihova opozorila najmanj upravičena. Gospodje, če ste tako prijazni, da
               poslušate, govoriti o medijskem pluralizmu z vaše strani in hkrati si dovoliti, da se
               nekoga, ki se podobno piše, obsodi, ker je dal komentar v tujem časopisu, ki ga sploh
               ni dal, in hkrati govoriti o medijskem pluralizmu, imeti javnomnenjske raziskave, da
               si prisoten na televiziji v bistveno na več kot četrtini primerov praktično vsak
               četrti dan, v nekaterih dneh pa vsak dan, se mi zdi, da je rahlo dvolično in na ta
               način, gospodje, nikar govoriti o tem vprašanju.</p>
            </sp>
            <sp xml:id="SDZ3-Redna-34-2004-02-27.sp153">

               <speaker>PREDSEDNIK BORUT PAHOR:</speaker>

               <p>Obrazložitev glasu - kolega Moge.</p>
            </sp>
            <sp xml:id="SDZ3-Redna-34-2004-02-27.sp154">

               <speaker>RUDOLF MOGE:</speaker>

               <p>Hvala lepa. Včasih je kultura dajala politiki, smo videli danes v razpravi, še
               stoletje nazaj. Ob tej razpravi se mi pa zdi, da hoče politika dajati kulturi.
               Ustanovitev tega sklada poleg tega, da smo v zakonu o medijih v 4. členu v zadnjem
               odstavku omogočili, da se mediji tudi sofinancirajo, da smo takrat rekli, da je
               prioriteta medijev, ki so izpostavljeni, audiovizualni mediji, se mi zdi na ta način
               uvajanja tega v tržnem gospodarstvu - ker imamo politične časopise. Naj mi kdo ne
               reče, da Demokracija ni političen časopis. Naj mi kdo ne reče, da MAG ne obvladuje
               določenega prostora politike tukaj, ker se te stvari na veliko tržijo. Da bi pa sedaj
               država ustanovila poseben sklad in da bi vladajoča koalicija, ki bo upravljala ta
               sklad, skrbela za pluralizacijo medijev, potem ti argumenti, spoštovane gospe in
               gospodje, so za mene zelo na trhlih nogah. Zato se mi zdi, da izgleda, da pač ne bomo
               s tem uspeli in da bo tudi v zakonu o medijih, ki je v proceduri, ki nosi podoben
               sklad, pač uspel, govorim pa o tem, da bodo potem, če bo ta sklad narejen, male
               stranke in tisti, ki trenutno ne bodo na oblasti, pač deležni manj te pluralizacije
               medijev kot tisti, ki bodo, .../Opozorilni znak za konec./... če gledam ta sklad
               skozi optiko tistega, ki sedaj zagovarja, zakaj je tak sklad pomemben.</p>
            </sp>
            <sp xml:id="SDZ3-Redna-34-2004-02-27.sp155">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti glas? Kolega Janša.</p>
            </sp>
            <sp xml:id="SDZ3-Redna-34-2004-02-27.sp156">

               <speaker>IVAN (JANEZ) JANŠA:</speaker>

               <p>Jaz bom glasoval proti temu amandmaju. V zadnjih dneh naši mediji na široko citirajo
               poročilo ameriškega zunanjega ministrstva o stanju človekovih pravic v Sloveniji,
               vendar pa so ti citati pomanjkljivi. Tisti, ki ste prebrali..</p>
            </sp>
            <sp xml:id="SDZ3-Redna-34-2004-02-27.sp157">

               <speaker>PREDSEDNIK BORUT PAHOR:</speaker>

               <p>Mir!</p>
            </sp>
            <sp xml:id="SDZ3-Redna-34-2004-02-27.sp158">

               <speaker>IVAN (JANEZ) JANŠA:</speaker>

               <p>..to poročilo v celoti, potem veste, da so v uvodnem delu naštete tri najbolj
               kritične točke. Prva je, da vlada v Sloveniji še vedno obvladuje najmanj 50%
               slovenskega gospodarstva neposredno. Druga je, da nacionalni mediji ne odražajo
               celotnega politične spektra, in tretje je, da obstaja novinarska samocenzura zaradi
               političnih in gospodarskih pritiskov. Temu je namenjeno bistveno več pozornosti kot
               pa džamiji ali pa tako imenovanim izbrisanim. Žal, pa se to zadnjih dneh ne poudarja.</p>
               <p>Iz teh razprav, ki smo jih danes slišali v teh obrazložitvah v podporo temu
               amandmaju največje vladne stranke, je tudi jasno, zakaj je stanje tako in zakaj bo
               verjetno v naslednje poročilu še hujše, če bomo imeli iste na oblasti, zato jaz tega
               amandmaja, ne bom podprl.</p>
            </sp>
            <sp xml:id="SDZ3-Redna-34-2004-02-27.sp159">

               <speaker>PREDSEDNIK BORUT PAHOR:</speaker>

               <p>Kolegica Širca. Prosim.</p>
            </sp>
            <sp xml:id="SDZ3-Redna-34-2004-02-27.sp160">

               <speaker>MAJDA ŠIRCA:</speaker>

               <p>Gre seveda za povsem napačno razumevanje, kaj je to sklad za medije, in po
               razumevanju, kot ga imenuje gospod Janša, ki sklad za medije razume, kot politični
               sklad, s pomočjo katerega naj bi se uravnaval medijski prostor ali pa se celo
               nadzoroval, seveda v tem vidiku je tak sklad absolutno nesprejemljiv.</p>
               <p>Da pa velja amandma podpreti, je pa še eden razlog in pravzaprav je najbolje, da
               citiram tisto, kar pravijo sami novinarji znotraj svojih glasil: "Katero vrzel bi
               torej zapolnil sklad za medije, ko pa so določene oblike finančne pomoči že
               zagotovljene." Dve sta zagotovljeni: tista, ki gre iz 4. člena zakona o medijih, in
               tista, ki gre iz 102. člena zakona o medijih in predvideva še neka druga sredstva ne
               samo državna, ki jih država trenutno sploh še ni izterjala - članarino od operaterjev
               iz 112. člena. Skratka, sredstva so že.</p>
               <p>Pravzaprav imamo že neke vrste sklad oziroma proračunska sredstva, vprašanje je in
               tudi članek o tem govori, kako so razdeljena in na kakšen način gredo za podporo
               infrastrukture in za podporo avdiovizualnih vsebin, ki jih naroča direktiva. Hvala.
           </p>
            </sp>
            <sp xml:id="SDZ3-Redna-34-2004-02-27.sp161">

               <speaker>PREDSEDNIK BORUT PAHOR:</speaker>

               <p>Kolega Kacin.</p>
            </sp>
            <sp xml:id="SDZ3-Redna-34-2004-02-27.sp162">

               <speaker>JELKO KACIN:</speaker>

               <p>Hvala lepa, gospod predsednik. Ta amandma velja zagotovo podpreti in razlogi so
               predvsem zgodovinske izkušnje. Sam ga bom seveda podprl. Zdi pa se mi, da je glavna
               zadrega pri tistih, ki ne vidijo prednosti tega amandmaja, ravno zgodovinska
               izkušnjah. Mi smo svoj čas imeli poseben sklad, ki je bil "kao" namenjen
               pluralizaciji medijev, ampak z njim smo ustanavljali Slovenca in smo sanirali
               dolgove, ki jih je Demokracija nabrala prej, preden smo mi razglasili samostojno
               državo. Za to gre. In v tem primeru pa gre za nekaj drugega, gre resnično za razvoj
               medijev in zato se mi zdi, da ga ni treba razumeti kot orodje za sanacijo politično
               zgrešenih projektov, pač pa priložnost za odpiranje našega medijskega prostora in
               zato bi vsem priporočil, da glasujejo za. Hvala lepa.</p>
            </sp>
            <sp xml:id="SDZ3-Redna-34-2004-02-27.sp163">

               <speaker>PREDSEDNIK BORUT PAHOR:</speaker>

               <p>Kolega Školč.</p>
            </sp>
            <sp xml:id="SDZ3-Redna-34-2004-02-27.sp164">

               <speaker>JOŽEF ŠKOLČ:</speaker>

               <p>Poglejte, v osnovni ureditvi imamo sklad, ki podpira avdiovizualno produkcijo.
               Tekst, kot je bil amandmiran na odboru, ta sklad ukinja. Amandma, ki ga bom zdaj
               podprl, sklad za avdiovizualno produkcijo nazaj podpira. V čem je nevarnost tega
               amandmaja? Nevarnost, pardon - nevarnost rešitve kot je zdaj, če amandma ni sprejet.</p>
               <p>Sklad za medije bo zmanjšal najprej sredstva za spodbujanje kvalitetne vizualne
               produkcije na področju kulture. Zmanjšal bo možnosti radijskih in televizijskih
               regionalnih in lokalnih postaj, ki lahko kandidirajo za sredstva iz naslova Podpora
               avdiovizualni kulturi. Zmanjšal bo sredstva, ki bi jih morali zagotoviti za podporo
               neodvisnim producentom, ne pa posameznim hišam. Prinaša pa rešitev medijskega sklada,
               ki je blizu, žal, ministrstvu za kulturo, možnost političnega tretiranja glede
               delitve denarja posameznim medijem. Smisle podpor v tem področju kulture z vidika
               evropskih dokumentov - in verjemite, da jih poznam vsaj tako dobro kot gospod Petan
               -, je zagotavljanje kvalitetne avdiovizualne produkcije. Smisel nacionalnega programa
               za kulturo pa je zagotavljanje ohranjanja jezika in tej kulturi na dolgi rok, ne pa
               ohranjanje, bom rekel, teh političnih privilegijev ali strankarskih glasil. Hvala
               lepa.</p>
            </sp>
            <sp xml:id="SDZ3-Redna-34-2004-02-27.sp165">

               <speaker>PREDSEDNIK BORUT PAHOR:</speaker>

               <p>Odločamo. Navzočih nas je 68, 42 za in 22 proti.</p>
               <p><stage>(Za je glasovalo 42.)</stage> <stage>(Proti 22.)</stage></p>
               <p>Amandma je sprejet.</p>
               <p>Smo pri tretjem amandmaju poslanskega kluba LDS. Odločamo. Tudi ta je sprejet. 66
               navzočih, 49 za in 4 proti.</p>
               <p><stage>(Za je glasovalo 49.)</stage> <stage>(Proti 4.)</stage></p>
               <p>In zdaj smo pri zadnjem iz tega podpoglavja. Pri četrtem amandmaju poslanskega kluba
               LDS. Odločamo. 64 navzočih, 50 za in 3 proti.</p>
               <p><stage>(Za je glasovalo 50.)</stage> <stage>(Proti 3.)</stage></p>
               <p>Amandma je sprejet.</p>
               <p>Smo pri podpoglavju 11 - Ljubiteljske dejavnosti, poslanski klub LDS vlaga amandma.
               O njem odločamo. 67 navzočih, 53 za in 2 proti.</p>
               <p><stage>(Za je glasovalo 53.)</stage> <stage>(Proti 2.)</stage></p>
               <p>Amandma je sprejet.</p>
               <p>Smo pri zadnjem amandmaju. Gre za amandma poslanske skupine SDS k podpoglavju 12 -
               Mednarodno sodelovanje. Glasujemo. 69 navzočih, 15 za in 42 proti.</p>
               <p><stage>(Za je glasovalo 15.)</stage> <stage>(Proti 42.)</stage></p>
               <p>Ta ni bil sprejet.</p>
               <p>S tem smo opravili z glasovanjem o amandmajih in prehajamo na glasovanje o predlogu
               o resolucijah v celoti. Vlada ali zakonodajno-pravna služba me nista opozorili, da bi
               bili zaradi sprejetih amandmajev členi resolucije v neskladju. Tako lahko prehajamo
               na odločanje o predlogu resolucije v celoti. Glasujemo. Smo sredi glasovanja. 69
               navzočih, 61 za in nihče proti.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Resolucija je sprejeta.</p>
               <p>S tem je ta točka dnevnega zaključena.</p>
               <p>Imamo še eno resolucijo. Pri <title>18. točki resolucijo o nacionalnem programu na
                  področju drog 2004-2009.</title> Tudi tukaj imamo vloženo vrsto amandmajev in
               prehajamo na odločanje o njih. K poglavju 1.4.2.1.4. imamo Preventivo v lokalnem
               okolju in v civilni družbi in amandma poslanske skupine NSi k temu poglavju.
               Odločamo. Smo sredi glasovanja o amandmaju poslanske skupine Nove Slovenije. 64
               navzočih, 25 za in 35 proti.</p>
               <p><stage>(Za je glasovalo 25.)</stage> <stage>(Proti 35.)</stage></p>
               <p>Ni sprejet.</p>
               <p>Pri poglavju 1.4.2.3.1 imamo obravnavo uporabnika drog v okviru zdravstvenega varstva
               in dva amandmaja. Prvega vlaga poslanska skupina Nove Slovenije, drugega poslanska
               skupina Slovenske demokratske stranke.</p>
               <p>Najprej bomo odločali o amandmaju poslanske skupine NSi. Odločamo. 67 navzočih, 14 za
               in 44 proti.</p>
               <p><stage>(Za je glasovalo 14.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Smo pri amandmaju poslanske skupine SDS. Odločamo. 66 navzočih, 23 za in 40
               proti.</p>
               <p><stage>(Za je glasovalo 23.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>K poglavju 1.4.2.3.2, pri programu reševanja socialne problematike poslanska skupina
               NSi vlaga dva amandmaja.</p>
               <p>Glasujemo o prvem vloženem amandmaju poslanske skupine NSi. 64 navzočih, 19 za in 42
               proti.</p>
               <p><stage>(Za je glasovalo 19.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Glasujemo o drugem amandmaju. 59 navzočih, 19 za in 38 proti.</p>
               <p><stage>(Za je glasovalo 19.)</stage> <stage>(Proti 38.)</stage></p>
               <p>Ugotavljam, da tudi ta amandma ni bil sprejet.</p>
               <p>K poglavju 1.4.3, pri dejavnosti za zmanjševanje ponudbe drog je poslanska skupina
               NSi vložila dva amandmaja.</p>
               <p>Odločamo o prvem amandmaju. 61 navzočih, 17 za in 41 proti.</p>
               <p><stage>(Za je glasovalo 17.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Odločamo o drugem amandmaju. 58 navzočih, 13 za in 42 proti.</p>
               <p><stage>(Za je glasovalo 13.)</stage> <stage>(Proti 42.)</stage></p>
               <p>Ugotavljam, da tudi ta amandma ni bil sprejet.</p>
               <p>K poglavju 1.6.1 - Na ravni države, imamo vložen amandma poslanske skupine SDS.
               Amandma je vsebinsko povezan z amandmajem k poglavju 1.7.1 in poglavju 1.8.1. Če
               amandma ne bo sprejet, postaneta povezana amandmaja brezpredmetna. Lahko odločimo?</p>
               <p>Glasujemo. 66 navzočih, 19 za in 44 proti.</p>
               <p><stage>(Za je glasovalo 19.)</stage> <stage>(Proti 44.)</stage></p>
               <p>Ugotavljam, da amandma ni bil sprejet. V tem smislu sta postala ostala dva amandmaja
               brezpredmetna.</p>
               <p>Prehajamo na glasovanje o predlogu resolucije v celoti. Nisem obveščen s strani
               kvalificiranih služb, da bi bilo besedilo v neskladju.</p>
               <p>Prosim, kolega Jelinčič, obrazložitev glasu o predlogu resolucije v celoti. Mir v
               dvorani!</p>
            </sp>
            <sp xml:id="SDZ3-Redna-34-2004-02-27.sp166">

               <speaker>ZMAGO JELINČIČ PLEMENITI:</speaker>

               <p>Hvala lepa. Program, ki ga sedaj naj bi potrdili, je slab, je zanič. Temelji na
               metadonskem zdravljenju, kjer se v bistvu naravni opijati zamenjujejo s sintetičnimi
               opijati. Po domače rečeno, eno drogo zamenjamo z drugo. Razlika je v tem, da metadon
               ni okužen z raznimi primesmi in zato ne prihaja do kakšnih takšnih stranskih efektov,
               kot prihaja pri opijatih, ki jih prodajajo na cesti. Vendar je tudi metadon v veliki
               meri zgolj zadeva, ki jo preprodajajo in na kateri nekateri služijo. Ravno tako, da
               ne bo kdo mislil, tudi metadon ima letalno dozo, to se pravi, smrtno dozo, ki je 60
               miligramov, kar je približno tam nekje kot pri heroinu za eno odraslo osebo. Pri
               otrocih že 10 miligramov povzroči smrt. Mislim, da bi morali zdraviti narkomane na
               drugačen način. V bolnicah v Ormožu in v Idriji so imeli drugačen program, kjer so
               šli na absolutno abstinenco in seveda prvih sedem dni je imel vsak narkoman popoln
               suport zdravniške ekipe in uspehi so bili odlični. Vendar so to ukinili zaradi tega,
               ker je najlažje pač se prerivati na tak način, ki omogoča tudi to, da ima cela vrsta
               ljudi krasne službe, efekti so pa pravzaprav zelo slabi.</p>
               <p>V Slovenski nacionalni stranki slabega metadonskega ne bomo podprli. Hvala.</p>
            </sp>
            <sp xml:id="SDZ3-Redna-34-2004-02-27.sp167">

               <speaker>PREDSEDNIK BORUT PAHOR:</speaker>

               <p>Kolega mag. Drobnič. Obrazložitev glasu.</p>
            </sp>
            <sp xml:id="SDZ3-Redna-34-2004-02-27.sp168">

               <speaker>MAG. JANEZ DROBNIČ:</speaker>

               <p>Obrazložitev glasu v svojem imenu. Res, da je bilo v to resolucijo vloženega kar
               precej dela, ampak na koncu je morda dobra ideja bila oskubljena in prišle so
               drugačne primesi, tako kot se večkrat verjetno dogaja pri drogah. Sam ne bom podprl
               tega programa, ker iz njega odseva ena paradigma, ki bi ji lahko rekli varno uživanje
               drog. To ni skladno z mojim konceptom, pri čemer se tudi ne strinjam, da je naloga
               države, da oskrbuje odvisnike z iglami, z brezplačnim metadonom in varnimi sobami za
               uživanje droge v smislu preprečevanja, ne da bi ti vodili do kakršnekoli abstinence,
               da se to niti ne omenja.</p>
               <p>In tretje. Ker država zagotavlja pravice do tega, kar sem našteval, brezpogojno, ne
               da bi od uživalcev drog zahtevala kakršenkoli korak v smislu odgovornosti in
               obveznosti. To so ključni razlogi, da tega ni možno podpreti. In če še ugotovimo, da
               dekan fakultete zasocialno delo izda priročnik, kako varno uživati drogo oziroma v
               podobnem naslovu, vemo, kje je ta stvarnost. S politiko, ki jo uveljavlja Nizozemska
               in se srečuje z velikimi problemi, seveda se ne strinjam. Pri čemer pa, lahko rečem,
               da določene ukrepe, ki so notri podpiram pod določenimi pogoji. Torej glasoval bom
               proti.</p>
            </sp>
            <sp xml:id="SDZ3-Redna-34-2004-02-27.sp169">

               <speaker>PREDSEDNIK BORUT PAHOR:</speaker>

               <p>Kolega Barovič.</p>
            </sp>
            <sp xml:id="SDZ3-Redna-34-2004-02-27.sp170">

               <speaker>BOGDAN BAROVIČ:</speaker>

               <p>Hvala lepa. Nacionalni program je bil vsiljen enemu od ministrstev, čeprav v
               Slovenski nacionalni stranki, še posebej pa sam, ocenjujem, da bi moral biti prvi
               podpisnik, ne samo, na pamet, vlada in ministrstvo za zdravje, ki ga mora
               zagovarjati, ampak ministrstvo za notranje zadeve, da se konča zgodba pri največjih
               zaslužkarjih, prekupčevalcih, ki uničujejo otroke, ki uničujejodružine in s tem
               družbo. Takšen program je sam zaradi sebe, po moji oceni, zato bom strogo proti.</p>
            </sp>
            <sp xml:id="SDZ3-Redna-34-2004-02-27.sp171">

               <speaker>PREDSEDNIK BORUT PAHOR:</speaker>

               <p>Kolega Jelinčič je zdaj zahteval še besedo v svojem lastnem imenu. Zdaj, gospod
               Plevelj me je opozoril, da se je enkrat samkrat to že zgodilo, ampak zdaj vam dam
               besedo in to potem ne velja več kot pravilo, ker je to popolnoma nerazumno in po moje
               izven duha poslovnika, ki je tukaj sprejet. Imeli ste tri minute za obrazložitev
               stališča poslanske skupine, zdaj bom še dal, povem pa zelo jasno in glasno, da naprej
               take prakse ne bo več. Prosim.</p>
            </sp>
            <sp xml:id="SDZ3-Redna-34-2004-02-27.sp172">

               <speaker>ZMAGO JELINČIČ PLEMENITI:</speaker>

               <p>Hvala lepa. No, o taki praksi se bomo pogovarjali na kolegiju, kajti pravno imam jaz
               prav, ne vi, gospod predsednik.</p>
               <p>Tudi jaz bom povedal, da bistveno pri narkomaniji je kaznovalna politika. Kaznovalne
               politike nimamo, nimamo niti sledilne politike. Policiji je vseeno, koliko drog se
               proda, in policiji je pravzaprav vseeno, če koga primejo ali ne primejo. Na sodišču
               pa, če jih že primejo, jih pa tako ali tako spustijo Kar poglejte, koliko narkomanov
               oziroma koliko preprodajalcev je zaprtih, ne vem, če je kakšen, morda pa kakšen tak,
               ki ima v žepu malo marihuane, tistega ja, tiste s kilogrami heroina, to se izpušča.
               Mislim, da je tukaj potrebno narediti.</p>
               <p>Prav Slovenska nacionalna stranka je nekajkrat sporočila policiji, ker smo dobili
               obvestila od državljanov, kje se ravnokar prodajajo mamila. Nič niso uredili, niti
               enkrat samkrat policija ni šla na lice mesta, da bi kaj uredila. Tako pri nas v
               Slovenski nacionalni stranki celo mislimo, da je kdo od teh gospodov morda celo lahko
               vpleten v to trgovino. Kar je grozljivo in vendar se je že dogajalo po drugih
               državah, pa tudi v naši državi, kajti celo na poti od policijske postaje do tožilstva
               je izhlapelo po sto gramov aliveč gramov teh nevarnih substanc.</p>
               <p>Zato mislim, da bi morali ta program pripraviti skupaj in predvsem tistim, ki
               prodajajo otrokom, prvošolcem, osnovnošolcem, ki jim te droge prodajajo in jih na to
               navajajo, bi morali uvesti telesne kazni.</p>
               <p>Moje osebno mnenje je, da bi takemu človeku morali odsekati roko, s katero je otroku
               prodal drogo.</p>
            </sp>
            <sp xml:id="SDZ3-Redna-34-2004-02-27.sp173">

               <speaker>PREDSEDNIK BORUT PAHOR:</speaker>

               <p>Kolega Kavtičnik.</p>
            </sp>
            <sp xml:id="SDZ3-Redna-34-2004-02-27.sp174">

               <speaker>JOŽEF (JOŽE) KAVTIČNIK:</speaker>

               <p>Hvala lepa. Ko poslušam nekatere v tej razpravi, se mi zdi, da smo v starem veku.</p>
               <p>Jaz bom podprl to resolucijo programa, kajti prepričan sem, da je stroka tista, ki
               mora odločiti, na kakšen način se bodo zdravili ti odvisniki. In če bomo podprli to
               resolucijo programa, potem bomo stroki dovolili, da dela tako, kot zna, in edina
               stroka je tista, ki mora to narediti. Hvala.</p>
            </sp>
            <sp xml:id="SDZ3-Redna-34-2004-02-27.sp175">

               <speaker>PREDSEDNIK BORUT PAHOR:</speaker>

               <p>Kolega Cukjati.</p>
            </sp>
            <sp xml:id="SDZ3-Redna-34-2004-02-27.sp176">

               <speaker>FRANCE CUKJATI:</speaker>

               <p>Hvala za besedo. Naša poslanska skupina, kot sem napovedal, bo podrla program.
               Namreč, program sam ni namenjen kaznovalni politiki oziroma spreminjanju kazenskega
               zakonika niti urejanju stvari na drugih področjih, ki so potrebne ureditve. Je poskus
               in je korak naprej v pojmovanju samega problema in v usmeritvah, kako pristopiti k
               tej problematiki.</p>
               <p>Kot sem rekel, edini problem je to, da je urad, ki je bil sedaj samostojen,
               medresorski, usklajeval dela različnih ministrstev, umeščen v ministrstvo za zdravje.
               To sicer ni naredil ta program, to je naredil zakon o državni upravi, ki je bil za
               novo leto sprejet oziroma decembra. Upamo pa, da se bo ta napaka v enemu v kasnejših
               mandatov popravila. Vsekakor pa, ostalo bo to, kar bomo danes sprejeli, in na podlagi
               tega se da tudi na področju drog še kaj kvalitetno novega narediti v tej deželi.</p>
            </sp>
            <sp xml:id="SDZ3-Redna-34-2004-02-27.sp177">

               <speaker>PREDSEDNIK BORUT PAHOR:</speaker>

               <p>Kolega Zlobec.</p>
            </sp>
            <sp xml:id="SDZ3-Redna-34-2004-02-27.sp178">

               <speaker>JAŠA ZLOBEC LUKIČ:</speaker>

               <p>Ne bom glasoval za, zaradi tega, ker se mi zdi hipokritsko, da se o dveh najhujših
               trdih drogah na Slovenskem, ki iz dneva v dan pobirata življenja, njiju ne govori,
               tako da je to neka "omerta", in to se mi zdi hinavsko iz zato ne bom glasoval za celo
               zadevo. Hvala.</p>
            </sp>
            <sp xml:id="SDZ3-Redna-34-2004-02-27.sp179">

               <speaker>PREDSEDNIK BORUT PAHOR:</speaker>

               <p>Kolega Mamić.</p>
            </sp>
            <sp xml:id="SDZ3-Redna-34-2004-02-27.sp180">

               <speaker>IVAN MAMIĆ:</speaker>

               <p>Jaz bom glasoval proti, zato ker vsak medikament me moti pri zdravljenju take
               bolezni.</p>
               <p>Poznam dva človeka v Novi Gorici, ki zelo uspešno delujeta na tem področju. Gospod
               dr. Vili Šukaj, vsako leto ozdravi 80 do 100 narkomanov in dr. Bogdan Žorž, psiholog,
               ima tudi svoje delavnice in je zelo, zelo uspešen. Se pravi, če bi ta dva človeka -
               ne vem, da bi opravili z njimi kakšne odprte pogovore in recimo, da bi se na
               medicinskih fakultetah vpeljala ena posebna veda, ne vem, da bi se na tak način
               pomagalo ljudem, ne pa z metadonom ali pa ne vem s čim drugim. Hvala lepa.</p>
            </sp>
            <sp xml:id="SDZ3-Redna-34-2004-02-27.sp181">

               <speaker>PREDSEDNIK BORUT PAHOR:</speaker>

               <p>Kolega Kangler.</p>
            </sp>
            <sp xml:id="SDZ3-Redna-34-2004-02-27.sp182">

               <speaker>FRANC KANGLER:</speaker>

               <p>Hvala za besedo. Tudi sam sem se odločil, da bom podprl dopolnjen predlog resolucije
               o nacionalnem programu na področju drog. Čeprav se, odkrito povem, strinjam z vsemi
               tistim mojimi predhodnimi sogovorniki, ki bodo temu predlogu nasprotovali, da droge
               na Slovenskem so problem. Vendar resolucijo o nacionalnem programu je možno
               dopolnjevati in tudi na drugih področjih je treba delovati, da bomo v slovenskem
               prostoru, kjer bodo padle v mesecu maju meje, ker se bomo uvrstili na samo Evropo, še
               bolj zliberalizirala trgovina z drogo v slovenskem prostoru. Spoštovani kolegi in
               kolegice, kar spomnite se, vsi smo obiskovali osnovne šole, zakaj so v večin osnovnih
               šol varnostniki. Ali so bile v osnovnih šolah pred desetimi ali petnajstimi leti
               prisotne droge, tako kot so danes? Moje osebno mnenje je, da je potrebno v preventivi
               in v zavest tako v osnovnih šolah in tudi v predšolski vzgoji že opozarjati na ta
               problem tako na eni strani starše, tako na drugi strani naše otroke, tudi babice in
               dedke, da so na to pozorni. In tudi z gospodom Jelinčičom se strinjam, treba se je po
               vzoru Zahoda tudi opredeliti glede boja proti drogam. Narkoman ni kriv, da mu nekdo
               prinese in proda drogo, krivi so tisti ki razpečujejo. V Ameriki DEJA se bori na ta
               način, da tiste, ki prekupčujejo, zvabijo čim bližje šolam, čim bližje vrtcem, da jih
               doleti čim večja kazen. In na tem področju, na preventivi in tudi na represiji, bo
               treba nekaj storiti v tej slovenski politiki, da bomo preprečili še naprej
               .../Opozorilni znak za konec razprave./... obhode varnostnikov po osnovnih šolah,
               predvsem iz namena, da preprečijo vstop razpečevalcem drog in tistim, ki sejejo to
               zlo v naše šole v naše vrtce.</p>
            </sp>
            <sp xml:id="SDZ3-Redna-34-2004-02-27.sp183">

               <speaker>PREDSEDNIK BORUT PAHOR:</speaker>

               <p>Hvala. Kolega Brenčič.</p>
            </sp>
            <sp xml:id="SDZ3-Redna-34-2004-02-27.sp184">

               <speaker>STANISLAV BRENČIČ:</speaker>

               <p>Hvala lepa. Kot smo že ob začetku povedali, bomo v poslanski skupini seveda podprli
               ta program, ker je daje dobro temelje za vodenje celo vrsto pozitivnih politik za
               izboljšanje na tem področju. Potrebna pa bo za dosego njegovih ciljev resnično veliko
               koordinacije, medresorske koordinacije znotraj vlade. In v tem smislu smatramo, da
               sta v tem nacionalnem programu dve stvari, ki bosta prej ko slej vneseni v ta
               dokument. To je, da bo koordinativno telo ali nosilec vseh teh politik ponovno
               institucija pod dežnikom vlade ali neposredno podrejena vladi in pa, da bomo
               primaknili tudi del javnih sredstev v pomoč visokopražnim programom, ker navsezadnje
               tudi ti ponujajo, če nič drugega, vsaj marsikatero rešeno življenje. Hvala.</p>
            </sp>
            <sp xml:id="SDZ3-Redna-34-2004-02-27.sp185">

               <speaker>PREDSEDNIK BORUT PAHOR:</speaker>

               <p>Kolega Kelemina.</p>
            </sp>
            <sp xml:id="SDZ3-Redna-34-2004-02-27.sp186">

               <speaker>BRANKO KELEMINA:</speaker>

               <p>Hvala za besedo. Kolikor se spomnim, mislim, da ta nacionalni program obravnava tudi
               omejitev dostopa do dovoljenih in prepovedanih drog, če se ne motim. Tudi ta misel je
               zapisana in me izredno čudi - verjetno nekateri tega nacionalnega programa sploh niso
               prebrali, zato se v njem ne najdejo in zdaj bodo glasovali proti. Poleg tega pa imajo
               tako močno pozicijo, da bi lahko z amandmajem vplivali na to, da bi se še bolj
               dovoljene droge našlev tem dokumentu. Sam se tudi strinjam s tem, in kolikokrat sem
               že povedal, da postavimo take cene dovoljenim drogam, ker na njih država služi, in
               vi, ki ste v vladajoči opciji, najbolje veste, kakšne koristi ima država od tega
               oziroma koliko denarja se nabere iz tega segmenta - da bi postavili take cene, da bi
               bile te droge nedostopne. Pa tega ne storite. Tako me izredno čudi in moti takšna
               opredelitev nekaterih vladnih poslancev do dovoljenih drog. In bi resnično želel, da
               bi se nekoliko bolj poglobili v gradivo in bi tudi poskušali, saj imate to moč,
               spremeniti nacionalni program v tako vsebino, ki bi ustrezala tudi vašim pojmovanjem.
               Hvala lepa.</p>
            </sp>
            <sp xml:id="SDZ3-Redna-34-2004-02-27.sp187">

               <speaker>PREDSEDNIK BORUT PAHOR:</speaker>

               <p>Kolega Jakič.</p>
            </sp>
            <sp xml:id="SDZ3-Redna-34-2004-02-27.sp188">

               <speaker>ROMAN JAKIČ:</speaker>

               <p>Hvala za besedo, spoštovani predsednik. Resolucijo o nacionalnem programu na področju
               drog bom podprl iz preprostega razloga, ker menim, da je skrajni čas, da v Republiki
               Sloveniji v resnici začnemo govoriti o akcijskem načrtu tako imenovanih kratkoročnih,
               srednjeročnih in dolgoročnih ukrepov glede te problematike v Republiki Sloveniji.
               Statistika, ki kaže tako imenovano epidemijo, ki je tu zapisana, uporabe drog, je v
               resnici zaskrbljujoča. Zato ne vidim nobenega razloga, da se ne bi takoj lotili
               oblikovanja tako imenovanega informacijskega sistema pri povečanju deleža uporabnikov
               drog, ki se vključujejo v programe, predvsem pa pri zagotavljanju večjega deleža
               sredstev tako vladnim kot nevladnim organizacijam, ki se s to problematiko ukvarjajo.</p>
               <p>Če drži podatek - in seveda verjamem -, da je od 70 uporabnikov, odvisnikov od
               heroina v letu 1991 na tem področju v letošnjem letu naraslo število v Sloveniji, da
               živi med 6.000 do 10.000 uporabnikov ali pa odvisnikov oziroma tistih problematičnih
               uporabnikov heroina, potem je stvar zaskrbljujoča in se jo je treba lotiti. Me pa
               seveda veseli, da smo več ali manj vsi sprejeli na znanje, da ta represivni pristop
               predvsem do uporabnikov prepovedanih drog ni uspel in to kažejo tudi izkušnje iz
               drugih držav. Dekriminalizacija odvisnikov je v bistvu tukaj pomembna, predvsem pa je
               pomembno izobraževalna funkcija in pa osveščanje mladih o tem. Na drugi strani, tukaj
               se strinjam z gospodom Cukjatijem, pa seveda v drugih zakonih opredeljujejo tisto,
               kar nas vse muči, da bi bilo treba kaznovati mnogo bolj preprodajalce, seveda
               uporabnike pa obravnavati kot tiste, ki so bolni. Hvala.</p>
            </sp>
            <sp xml:id="SDZ3-Redna-34-2004-02-27.sp189">

               <speaker>PREDSEDNIK BORUT PAHOR:</speaker>

               <p>Kolegica Črnugelj.</p>
            </sp>
            <sp xml:id="SDZ3-Redna-34-2004-02-27.sp190">

               <speaker>SILVA ČRNUGELJ:</speaker>

               <p>Hvala lepa. To resolucijo bom vsekakor podprla, zaradi tega, ker je zelo dobra
               podlaga za nadaljnje delo, ne samo za izdelavo striktnega akcijskega načrta, ampak
               dejansko predvsem podlaga za medsebojno sodelovanje vseh sektorjev, ki so v tej
               verigi povezani. Mislim, da se moramo zavedati tudi tega, da vsak izmed nas na nek
               način prispeva in bo prispeval, da se bo ta resolucija čim bolj na nek način
               udejanila, tako ko bomo odločali o temu, koliko se bo sredstev dalo za razno razne
               izvedbene športne dejavnosti, za posameznike in za društva itn. Skratka, teh
               dejavnosti je kar veliko, da bi otroci in vsi ostali bili dejavni v družbi. Hvala
               lepa.</p>
            </sp>
            <sp xml:id="SDZ3-Redna-34-2004-02-27.sp191">

               <speaker>PREDSEDNIK BORUT PAHOR:</speaker>

               <p>Mislim, da je preveč hrupa, da nastop moti hrup. Kolego Potrč je želel besedo? <stage>(Ne.)</stage>
               Kolega Merlo.</p>
            </sp>
            <sp xml:id="SDZ3-Redna-34-2004-02-27.sp192">

               <speaker>ALEKSANDER MERLO:</speaker>

               <p>Hvala za besedo, gospod predsedujoči. Vsekakor bom ta nacionalni program podprl.
               Mislim, da je odločna iztočnica za delo naprej. Vsekakor pa apeliram, da bi vse
               državne institucije, kot so, recimo, represivne institucije, zdravstveno osebje,
               šolsko osebje, kakor vsa okolja in nasploh ljudje dobre volje v vseh naših okoljih,
               da bi vzeli nekje to črno liso v našihokoljih in prevzeli tudi odgovornost, da te
               ljudi v naših sredinah resocializirano in pozdravimo, ne pa, da odklanjamo
               kakršnikoli pomoč in zatiskamo oči pred, na žalost, temi anomalijami današnjega časa.
               Mislim, da se to da narediti.</p>
               <p>Vsekakor pa opozarjam na to, da kjerkoli smo v zadnjem času poskušali tako v smislu
               zdravljenja kakor tudi resocializacije teh ljudi, smo naleteli na velike odpore
               okolice. Upam, da se bo to nekje spremenilo, kajti to so naši otroci, naši ljudje in
               mislim, da je nesprejemljivo, da jih pošiljamo na zdravljenje in resocializacijo v
               tuje države in upam, da se bo kmalu to mnenje obrnilo v prid teh ljudi. Hvala.</p>
            </sp>
            <sp xml:id="SDZ3-Redna-34-2004-02-27.sp193">

               <speaker>PREDSEDNIK BORUT PAHOR:</speaker>

               <p>Hvala. Še kolega Juri in Kacin. Prosim, najprej kolega Juri.</p>
            </sp>
            <sp xml:id="SDZ3-Redna-34-2004-02-27.sp194">

               <speaker>AURELIO JURI:</speaker>

               <p>Hvala. Kolega Merlo me je prehitel. Seveda, to jaz tudi podpiram program. Se pa
               obenem sprašujem, koliko vsak izmed nas kot pomemben sooblikovalec javnega mnenja v
               lokalnem prostoru, seveda, je dosleden temu, kar danes izjavlja.</p>
               <p>Mi se znajdemo marsikdaj v svojem okolju, ko ljudje pač izločajo in imarginirajo
               bolnike oziroma odvisnike v metadonskih ambulantah, v skupnostih zdravilnih in tako
               naprej. In mi se ne angažiramo dovolj, da bi ustvarili ustrezno družbeno klimo za
               resocializacijo teh ljudi, tako kot je Merlo povedal. Zato tudi potrkajmo na svojo
               vest in poglejmo sami, koliko smo dovolj vplivni, močni, angažirani in stojimo ob
               stroki takrat, ko je treba seveda lokalno okolje pripraviti na to, da te ljudi
               sprejme. Hvala.</p>
            </sp>
            <sp xml:id="SDZ3-Redna-34-2004-02-27.sp195">

               <speaker>PREDSEDNIK BORUT PAHOR:</speaker>

               <p>Kolega Kacin.</p>
            </sp>
            <sp xml:id="SDZ3-Redna-34-2004-02-27.sp196">

               <speaker>JELKO KACIN:</speaker>

               <p>Hvala lepa, gospod predsednik. Seveda bom podprl dokument, ampak tisto, kar je
               najpomembnejše v zvezi s tem dokumentom, je oblikovanje pojmovnega aparata. Za drogo
               je približno tako kot z vstopom v Evropsko unijo: vsi bi radi tja šli, večina pa nima
               pojma, za kaj tam gre in kaj morajo storiti. Zato se mi zdi, da je današnji sprejem
               tega dokumenta prva faza, ki bi nam omogočila, da vedenje o teh pojmih, s katerimi
               smo operiraliin smo jih podprli, razširimo znotraj naše države in začnemo o vseh
               stvareh na enak način razpredati. Ali bomo to storili tudi v praksi, je drugo
               vprašanje. Ampak že samo to, da bomo vedeli, o čem govorimo, je ogromen korak naprej.</p>
               <p>Drugo dejstvo, ki se mu pa ne moremo izogniti, je pa dejstvo, da bo od 1. maja naprej
               Slovenija kot članica Evropske unije veliko bolj zanimiva za dobavitelje te droge,
               ker nas bodo pač videli kot razviti del in zaradi tega se bo ponudba močno povečala.
               Ker je temu tako, se moramo pripraviti tako na preventivo in kurativo in pojmovni
               aparat je vse; je začetek in konec in zato bom ta dokument tudi podprl. Hvala lepa.
           </p>
            </sp>
            <sp xml:id="SDZ3-Redna-34-2004-02-27.sp197">

               <speaker>PREDSEDNIK BORUT PAHOR:</speaker>

               <p>Kolega Germič.</p>
            </sp>
            <sp xml:id="SDZ3-Redna-34-2004-02-27.sp198">

               <speaker>LJUBO GERMIČ:</speaker>

               <p>Hvala lepa za besedo. Tudi sam bom podprl resolucijo o nacionalnem programu na
               področju drog iz preprostega razloga, ker tako kot je bilo že tudi omenjeno pri
               nekaterih razlagalcih, droge v Sloveniji so problem. In prepričan, da celoviti
               pristop, ki ga ponuja ta nacionalni program, bo omogočal aktivno delovanje na
               marsikaterem področju, ki ga ta resolucija celovito ponuja. Seveda mi je žal, da v
               okviru razprave, ki smo jo imeli danes popoldan, ni bilo več vneme in smo kar dobrih
               45 minut prej končali razpravo, ko smo imeli priložnost razpravljati o strokovnih
               vprašanjih na podlagi teksta, zapisanega v resoluciji.</p>
               <p>Želel bi tudi komentirati dejstvo, ki sem ga predstavil v obrazložitvi poslanske
               skupine, da se zavedamo, da sta alkohol in nikotin manjko te resolucije. Ampak moramo
               vedeti, kaj je zakonska osnova za pripravo resolucije o drogah, to je pa zakon, ki
               nalaga, da državni zbor sprejme nacionalni program prepričevanja zmanjševanja uporabe
               prepovedanih drog. V Sloveniji nimamo prepovedi, torej absolutne prepovediza alkohol
               in nikotin, in na ta način upamo, da bomo tudi v zelo kratkem času posvetili tema
               dvema zelo pomembnima področjema večjo pozornost. Mislim, pa da je sprejem te
               resolucije o nacionalnem programu pomemben prispevek pri boju proti drogam in seveda
               jo bom podprl. Hvala lepa.</p>
            </sp>
            <sp xml:id="SDZ3-Redna-34-2004-02-27.sp199">

               <speaker>PREDSEDNIK BORUT PAHOR:</speaker>

               <p>Kolega Avšič.</p>
            </sp>
            <sp xml:id="SDZ3-Redna-34-2004-02-27.sp200">

               <speaker>JOŽE AVŠIČ:</speaker>

               <p>Bom seveda čisto kratek. Zelo vesel sem, da temeljita razprava o tem nacionalnem
               programu poteka prek obrazložitev poslanskih glasov. Seveda, ko je bila razprava, je
               bilo v dvorani 5 do 6 ljudi in mislim, da je 45 minut ostalo na razpolago. Dajmo se
               potruditi, da bomo razpravljali vsebinsko v tem času. Hvala.</p>
            </sp>
            <sp xml:id="SDZ3-Redna-34-2004-02-27.sp201">

               <speaker>PREDSEDNIK BORUT PAHOR:</speaker>

               <p>Kolega Gasparini.</p>
            </sp>
            <sp xml:id="SDZ3-Redna-34-2004-02-27.sp202">

               <speaker>MARIO GASPARINI:</speaker>

               <p>Hvala, gospod predsednik. Podprl bom seveda ta nacionalni program. Vendar, če bi v
               tem nacionalnem programu pisalo, da je edini izhod ali da je v nacionalnem programu
               edino metadon, potem bi ga zavrnil. Ker tega ni in niti metadon ni nikjer omenjen v
               tem našem programu, se daje široke možnosti civilni družbi,gospodu doktorju iz Nove
               Gorice, da se vključi v ta nacionalni program, zato ga bom podprl. Torej odprt je,
               odprt je za vse, ki želite sodelovati v tem, bodisi z medicinske, bodisi civilne in
               ne vem iz kakšne družbe se boste lahko našli notri. Upam, da smo vsi odrasli tukaj in
               da vemo, za kaj gre, in ne vem, zakaj take negativne stvari proti temu nacionalnemu
               programu, ki zares vključuje vse mogoče sfere družbenega življenja v tem, samo treba
               se je vključiti. Je potrebno torej se angažirati pri tem. Se pa popolnoma strinjam,
               da metadon ni izhod, ampak drugega ni. Razen, plus tistega, kar tu notri, gospod
               Jelinčič, najdete, kolikor hočete: od prve do zadnje. Edino metadona ne najdete tukaj
               noter.</p>
            </sp>
            <sp xml:id="SDZ3-Redna-34-2004-02-27.sp203">

               <speaker>PREDSEDNIK BORUT PAHOR:</speaker>

               <p>Če nihče več ne želi besede za obrazložitev glasu, bomo prešli na odločanje o
               predlogu resolucije v celoti. Glasujemo. 67 navzočih, 55 za in 8 proti.</p>
               <p><stage>(Za je glasovalo 55.)</stage> <stage>(Proti 8.)</stage></p>
               <p>Resolucija je sprejeta.</p>
               <p>Dobro, preden preidemo na 18.a točko, bi rad samo še enkrat rekel, da bi razen, če bo
               poslovniška komisija tolmačila drugače, 72. člen poslej vsi predsedujoči tolmačili
               tako, da predstavnik poslanske skupine ne more imeti poleg treh minut zraven še dve
               minuti, ker bi to pomenilo pet minut in bi se izgubil smisel 72. člena oziroma
               obrazložitve glasu.</p>
               <p>Gremo na <title>18.A TOČKO DNEVNEGA REDA - OBRAVNAVO PREDLOGA ZAKONA O SPREMEMBAH IN
                  DOPOLNITVAH ZAKONA O ELEKTRONSKEM POSLOVANJU IN ELEKTRONSKEM PODPISU, NUJNI
                  POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Ali želi
               predstavnik vlade obrazložiti zakon? Prosim, državni sekretar.</p>
            </sp>
            <sp xml:id="SDZ3-Redna-34-2004-02-27.sp204">

               <speaker>DR. JÓZEF GYÖRKÖS:</speaker>

               <p>Hvala, predsednik. Spoštovane gospe in gospodje! S sprejemom tega zakona bo Slovenija
               prevzela v svoj pravni red tiste določbe direktive evropskega parlamenta 2000/31, ki
               jih še ne vsebuje zakon o varstvu potrošnikov. Namreč, gre za vsebinsko popolnoma
               drugačne zadeve.</p>
               <p>Pri tem bi želel predvsem poudariti, da novi zakon v prvi vrsti natančneje
               opredeljuje odgovornosti posameznih ponudnikov posredniških storitev informacijske
               družbe. Namreč, kadar gre za izključni prenos podatkov ali za shranjevanje, torej
               vmesno shranjevanje, ali gostiteljstvo. Namreč, na ta način podrobneje razmejimo
               odgovornost med ponudniki storitev in tistimi, ki zasedajo njihove kapacitete.</p>
               <p>No, ta spremenjen in dopolnjen zakon o elektronskem poslovanju in elektronskem
               podpisu odpravlja tudi nekatere sistemske in tehnične pomanjkljivosti, ki so bile v
               prejšnjem zakonu, in uvaja nove pravne podlage, ki omogočajo vključitev digitalnih
               potrdil na osebne identifikacijske dokumente in s tem povezavo na centralni register
               podatkov.</p>
               <p>Zakon hkrati tudi določa obveznosti ponudnikov storitev glede obveščanja organa,
               pristojnega za zbiranje podatkov, o morebitnih incidentih in s tem bistveno prispeva
               k varnosti elektronskega poslovanja. Hvala lepa.</p>
            </sp>
            <sp xml:id="SDZ3-Redna-34-2004-02-27.sp205">

               <speaker>PREDSEDNIK BORUT PAHOR:</speaker>

               <p>Hvala lepa. Želi podpredsednik odbora za gospodarstvo, kolega Kavčič, besedo za
               dopolnilno obrazložitev poročila odbora? Prosim, imate besedo.</p>
            </sp>
            <sp xml:id="SDZ3-Redna-34-2004-02-27.sp206">

               <speaker>MAG. BLAŽ KAVČIČ:</speaker>

               <p>Spoštovani! Odbor državnega zbora Republike Slovenije za gospodarstvo je na svoji 19.
               nujni seji obravnaval predlog zakona o spremembah in dopolnitvah zakona o
               elektronskem poslovanju in elektronskem podpisu, ki ga je državnemu zboru Republike
               Slovenije v obravnavo in sprejem po nujnem postopku predložila vlada Republike
               Slovenije.</p>
               <p>Odbor je prejel tudi mnenje zakonodajno-pravne službe, ki je navedeni predlog zakona
               proučila z vidika skladnosti z ustavo in pravnim sistemom ter z
               zakonodajno-tehničnega vidika podala pripombe.</p>
               <p>Na tej osnovi je odbor obravnaval predloge amandmajev in sprejel amandmaje k 5., 6.,
               8., 23., 24. in 27. členu. Glasoval je tudi o vseh členih predloga zakona skupaj in
               jih sprejel.</p>
               <p>Na podlagi prvega odstavka 133. člena je bil pripravljen dopolnjen predlog zakona, v
               katerega so vključeni vsi sprejeti amandmaji, zato v imenu odbora predlagam, da
               državni zbor podpre predlagani zakon o spremembah in dopolnitvah zakona o
               elektronskem poslovanju in elektronskem podpisu. Hvala lepa.</p>
            </sp>
            <sp xml:id="SDZ3-Redna-34-2004-02-27.sp207">

               <speaker>PREDSEDNIK BORUT PAHOR:</speaker>

               <p>Hvala lepa. Za besedo v imenu poslanske skupine se ni prijavil nihče. Smo v drugi
               obravnavi pri razpravi o posameznih amandmajih in členih. Poslanski klub LDS je k 27.
               členu vložil amandma. Odpiram razpravo o njem. Razprave ni, prehajamo na odločanje.
               Odločali bomo o vloženem amandmaju poslanskega kluba LDS k 27. členu. Glasujemo. 46
               navzočih, 36 za in 2 proti.</p>
               <p><stage>(Za je glasovalo 36.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Smo v tretji obravnavi predloga zakona. V drugi obravnavi smo sprejeli amandma k 27.
               členu. Želijo kvalificirani predlagatelji vložiti k temu členu amandma? <stage>(Ne.)</stage> Nimam
               informacije, da bi bilo besedilo členov neusklajeno. Potem lahko preidemo na
               odločanje o zakonu. Odločamo o zakonu v celoti. Glasujemo. 51 navzočih, 42 za in
               nihče proti.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je zakon sprejet, točka zaključena.</p>
               <p>Smo pri <title>20. TOČKI DNEVNEGA REDA. PRI OBRAVNAVI PREDLOGA AKTA O NASLEDSTVU
                  SPORAZUMOV NEKDANJE JUGOSLAVIJE Z BOLGARIJO, KI NAJ OSTANE V VELJAVI MED REPUBLIKO SLOVENIJO IN REPUBLIKO BOLGARIJO.</title>
               </p>
               <p>Želijo kvalificirani razpravljavci besedo? <stage>(Ne.)</stage> Potem bomo o predlogu akta
               glasovali. Prosim. 51 navzočih 43 za in nihče proti.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da je akt sprejet, točka zaključena.</p>
               <p>Pri <title>21. TOČKI DNEVNEGA REDA IMAMO OBRAVNAVO PREDLOGA ZAKONA O RATIFIKACIJI
                  PROTOKOLA O ZMANJŠEVANJU ZAKISLEVANJA, EVTROFIKACIJE IN PRIZEMNEGA OZONA H
                  KONVENCIJI IZ LETA 1979 O ONESNAŽEVANJU ZRAKA NA VELIKE RAZDALJE PREKO MEJA.</title>
               Želijo kvalificirani razpravljavci besedo? <stage>(Ne.)</stage> Matično delovno telo v okviru druge
               obravnave ni sprejelo nobenega amandmaja. Razprave ni. Prehajamo na tretjo obravnavo,
               torej na odločanje o predlogu zakona. Obrazložitev glasu kolega Jelinčič. Prosim.
           </p>
            </sp>
            <sp xml:id="SDZ3-Redna-34-2004-02-27.sp208">

               <speaker>ZMAGO JELINČIČ PLEMENITI:</speaker>

               <p>Hvala lepa. Pravzaprav gre samo za eno, popraviti je treba eno napako, ker piše
               "zakisljevanja". "Zakislevanja" bi moralo pisati, kajti gre za kisline, gre za
               uporabo kislin in nimamo kisljine, ampak kisline. Zato je, to je kemijski termin in
               mislim, da dajmo uporabljati tudi precizne termine. Hvala.</p>
            </sp>
            <sp xml:id="SDZ3-Redna-34-2004-02-27.sp209">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, da pristojni to redakcijsko pripombo upoštevajo in jo bomo imeli
               tudi pred očmi tudi pri odločanju o predlogu zakona o ratifikaciji tega protokola.
               Glasujemo. Navzočih nas je 53, 46 za in 1 proti.</p>
               <p><stage>(Za je glasovalo 46.)</stage> <stage>(proti 1.)</stage></p>
               <p>Zakon je sprejet, točka pa zaključena.</p>
               <p>Pri <title>22. TOČKI DNEVNEGA REDA IMAMO OBRAVNAVO PREDLOGA ZAKONA O RATIFIKACIJI
                  PARIŠKEGA PROTOKOLA IN SPREMEMB KONVENCIJE O MOČVIRJIH, KI SO MEDNARODNEGA POMENA
                  ZLASTI KOT PREBIVALIŠČA MOČVIRSKIH PTIC.</title> Želijo kvalificirani razpravljavci
               besedo? Ne. Prehajamo na odločanje v okviru tretje obravnave. Glasujemo o predlogu
               zakona. Navzočih nas je 57, 54 za in nihče proti.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Zakon je sprejet, točka zaključena.</p>
               <p>Pri <title>23. TOČKI DNEVNEGA REDA IMAMO OBRAVNAVO PREDLOGA ZAKONA O RATIFIKACIJI
                  KONVENCIJE O UKRADENIH ALI NEZAKONITO IZVOŽENIH PREDMETIH KULTURNE DEDIŠČINE.</title> Želijo kvalificirani razpravljavci besedo. Smo pri predlogu zakona o
               ratifikaciji. Želi kdo besedo? Prosim? Stališče poslanske skupine, kolega Zmago
               Jelinčič.</p>
            </sp>
            <sp xml:id="SDZ3-Redna-34-2004-02-27.sp210">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. V Slovenski nacionalni stranki bomo z veseljem
               podprli ta predlog zakona o ratifikaciji. Skrajni čas je, res skrajni čas, da to
               ratificiramo. Slovenija je izgubila ogromno umetniških del, ki so bila odtujena in se
               nahajajo v tujini. Ena od najlepših zbirk slovenskega primorskega iz Primorske iz
               Pirana iz okolice je še danes v Italiji, čeprav ta ratifikacija ne bo pripomogla k
               vrnitvi teh del, zaradi tega, ker ministrici za kulturo ni kaj dosti do tega, pa
               izgleda tudi naši slovenski vladi ni kaj dosti do tega, ampak vendar je to prvi
               korak. Morda bo naslednja vlada imel več čuta za slovensko kulturno dediščino in
               blago in bo zahtevala vrnitev. Žal, imamo pri nas celo vrsto vladnih institucij, ki
               bi to morale že storiti, konec koncev bi lahko kakšno zahtevo pričakovali tudi od
               ministrstva za pravosodje, vendar tega nismo dočakali, verjetno tudi ne bomo. Ampak,
               prvi korak je in mislim, da je smiselno in je prav, da podpremo to zadevo, kajti če
               že za nazaj nihče noče popravljati vsaj od vladajoče strukture, pa zagarantirajmo
               vsaj za naprej, da ne bo več premična slovenska kulturna dediščina bežala čez mejo.
               Hvala lepa.</p>
            </sp>
            <sp xml:id="SDZ3-Redna-34-2004-02-27.sp211">

               <speaker>PREDSEDNIK BORUT PAHOR:</speaker>

               <p>Ker k dopolnjenemu predlogu zakona ni bilo vloženih amandmajev, prehajamo na
               odločanje o zakonu. Nimamo obvestilo neusklajenosti besedila. Lahko odločimo? Prosim.
               Navzočih nas je 59, toliko jih je bilo tudi za, nihče proti.</p>
               <p><stage>(Za je glasovalo 59.)</stage> <stage>(Proti nihče.)</stage></p>
               <p>S tem je točka zaključena, zakon pa sprejet.</p>
               <p>Pri <title>24. TOČKI DNEVNEGA REDA IMAMO OBRAVNAVO PREDLOGA ZAKONA O RATIFIKACIJI
                  STOCKHOLMSKE KONVENCIJE O OBSTOJNIH ORGANSKIH ONESNAŽEVALIH.</title> Predlog zakona
               je v obravnavo predložila vlada. Želi kdo od kvalificiranih razpravljavcev besedo?
               Nihče. Potem bomo glasovali o predlogu zakona. Prosim. Glasujemo o predlogu zakona.
               61 navzočih, 58 za in nihče proti.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Zakon o ratifikaciji je sprejet, točka pa zaključena.</p>
               <p>Pri <title>25. TOČKI DNEVNEGA REDA IMAMO OBRAVNAVO PREDLOGA ZAKONA O RATIFIKACIJI SPORAZUMOV O USTANOVITVI GENERALNE KOMISIJE ZA RIBIŠTVO V
               SREDOZEMLJU.</title>
               </p>
               <p>Želijo kvalificirani razpravljavci besedo? Ne. Glasujemo o zakonu. Prosim. Glasujemo
               o zakonu. 56 navzočih, 56 za in nihče proti.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Zakon o ratifikaciji je sprejet.</p>
               <p>Smo <title>PRI 26. TOČKI DNEVNEGA REDA, PRI OBRAVNAVI PREDLOGA ZAKONA O RATIFIKACIJI
               SPORAZUMA MED VLADO REPUBLIKE SLOVENIJE IN KABINETOM MINISTROV UKRAJINE O POMORSKEM
               PROMETU</title>
               </p>
               <p>. Želijo kvalificirani razpravljavci besedo? Prehajamo na odločanje o predlog zakona.
               Glasujemo. 62 navzočih, 58 za in nihče proti.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Predlog zakona je sprejet. S tem je ta točka zaključena.</p>
               <p>Prehajamo na <title>27. TOČKO DNEVNEGA REDA, TO JE NA OBRAVNAVO SPREMEMBE POROČILA O
                  GOSPODARSKIH DRUŽBAH, PODJETJIH ALI ZAVODIH, ZA KATERE V SKLADU S PRVIM ODSTAVKOM
                  20. ČLENA ZAKONA O NEZDRUŽLJIVOSTI OPRAVLJANJA JAVNE FUNKCIJE S PRIDOBITNO
                  DEJAVNOSTJO VELJA PREPOVED POSLOVANJA Z DRŽAVO, JAVNIMI PODJETJI IN JAVNIMI
                  ZAVODI.</title> Najavljenih razpravljavcev ni. Ali lahko preidemo na odločanja o
               predlogu sklepa? Ta se glasi: "Državni zbor Republike Slovenije sprejme spremembo
               poročila o gospodarskih družbah, podjetjih ali zavodih, za katere v skladu s prvim
               odstavkom 20. člena zakona o nezdružljivostjoopravljali javne funkcije s pridobitno
               dejavnostjo velja prepoved poslovanja z državo, javnimi podjetji in javnimi zavodi.
               Sprememba poročila se objavijo v Uradnem listu Republike Slovenije.</p>
               <p>Prehajamo na odločanje. Glasujemo o predlogu sklepa. 63 navzočih, 61 za in nihče
               proti.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem je ta točka dnevnega reda zaključena.</p>
               <p>Sedaj smo pri <title>28. TOČKI DNEVNEGA REDA - PRI POTRDITVI URADNIH PREČIŠČENIH
                  BESEDIL ZAKONOV.</title>
               </p>
               <p>Šel bom po vrsti. Ker je teh precej, prosim tudi za vašo zbranost.</p>
               <p>Prehajamo na odločanje o naslednjem predlogu sklepa: "Potrdi se uradno prečiščeno
               besedilo zakona o pravdnem postopku." Glasujemo. 64 navzočih, 55 za in 4 proti.</p>
               <p><stage>(Za je glasovalo 55.)</stage> <stage>(Proti 4.)</stage></p>
               <p>Ugotavljam, da je državni zbor potrdil prečiščeno besedilo.</p>
               <p>Prehajamo na odločanje o predlogu sklepa: "Potrdi se uradno prečiščeno besedilo
               zakona o javnih naročilih." Glasujemo. 63 navzočih, 55 za in 4 proti.</p>
               <p><stage>(Za je glasovalo 55.)</stage> <stage>(Proti 4.)</stage></p>
               <p>Ugotavljam, da je državni zbor potrdil uradno prečiščeno besedilo.</p>
               <p>Prehajamo na odločanje o predlogu sklepa: "Potrdi se uradno prečiščeno besedilo
               zakona o zdravstveni inšpekciji." Glasujemo. 59 navzočih, 56 za in nihče proti.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je sklep sprejet in uradno prečiščeno besedilo potrjeno.</p>
               <p>Smo pri naslednjem odločanju o tem, da se potrdi uradno prečiščeno besedilo zakona o
               lekarniški dejavnosti. Glasujemo. 61 navzočih, 57 za in nihče proti.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je uradno prečiščeno besedilo potrjeno.</p>
               <p>Sedaj bomo potrjevali uradno prečiščeno besedilo zakona o zdravstveni dejavnosti.
               Glasujemo. 61 navzočih, 57 za in nihče proti.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je uradno prečiščeno besedilo potrjeno.</p>
               <p>Sedaj bomo odločali o sklepu, da se potrdi uradno prečiščeno besedilo zakona o
               zdravniški službi. Glasujemo. 57 navzočih, 52 za in nihče proti.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je uradno prečiščeno besedilo potrjeno.</p>
               <p>Prehajamo na odločanje o sklepu, da se potrdi uradno prečiščeno besedilo zakona o
               socialnem varstvu. Glasujemo. 61 navzočih, 56 za in nihče proti.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>To uradno prečiščeno besedilo je potrjeno.</p>
               <p>Prehajamo na odločanje o sklepu, da se potrdi uradno prečiščeno besedilo pomorskega
               zakonika. Glasujemo. Tudi to odločitev smo sprejeli. To je bila zadnja pri tej točki
               dnevnega reda. 60 navzočih, 57 za in nihče proti.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Pri 29. točki dnevnega reda imamo mandatno-volilne zadeve. Zbor bo pod to točko
               dnevnega reda obravnaval dva predloga sodnega sveta za izvolitev kandidatov na
               sodniško funkcijo, predlog ministra za pravosodje za imenovanje predsednika Vrhovnega
               sodišča Republike Slovenije in končno predlog sklepa o imenovanju člana državne
               revizijske komisije. Prehajamo na razpravo in odločanje o posameznih predlogih.</p>
               <p>Sodni svet je državnemu zboru predložil dva predloga, o izvolitvi v sodniško funkcijo
               na sodniška mesta okrajne sodnice in okrajnega sodnika na okrajnega sodnika na
               okrajnem sodišču v Ljubljani in Slovenski Bistrici. Sekretar sodnega sveta je tukaj.
               Želi besedo? <stage>(Ne želi.)</stage> Predlog je obravnavala mandatno volilna komisija. Želi
               predsednik besedo? <stage>(Ne želi.)</stage> Predstavniki poslanskih skupin, poslanci in poslanke se
               niste prijavili za razpravo. Tako bomo prešli na odločanje.</p>
               <p>Prehajamo na odločanje o predlogu sklepa, o izvolitvi v sodniško funkcijo, gospoda
               Andreja Gerloviča na sodniško mesto okrajnega sodnika na okrajnem sodišču v
               Ljubljani. Glasujemo. 59 navzočih, 51 za in 2 proti.</p>
               <p><stage>(Za je glasovalo 51.)</stage> <stage>(Proti 2.)</stage></p>
               <p>Sklep je sprejet.</p>
               <p>Prehajamo na odločanje o predlogu sklepa o izvolitvi v sodniško funkcijo gospe Darje
               Pukl, na sodniško mesto okrajne sodnice na Okrajnem sodišču v Slovenski Bistrici.
               Glasujemo. 55 navzočih, 49 za in 2 proti.</p>
               <p><stage>(Za je glasovalo 49.)</stage> <stage>(Proti 2.)</stage></p>
               <p>Za tretje imenovanje me opozarja gospod Plevelj je bil umik s strani sodnega sveta.</p>
               <p>Sedaj smo pri odločanju o predlogu ministra za pravosodje o imenovanju predsednika
               Vrhovnega sodišča Republike Slovenije. Z nami je mag. Bizjak in želi besedo.
               Prosim.</p>
            </sp>
            <sp xml:id="SDZ3-Redna-34-2004-02-27.sp212">

               <speaker>MAG. IVAN BIZJAK:</speaker>

               <p>Gospod predsednik, gospe poslanke, gospodje poslanci! Pred vami je predlog, da za
               predsednika Vrhovnega sodišča Republike Slovenije izvolite vrhovnega sodnika gospoda
               Franca Testena.</p>
               <p>Gre za kandidata, ki se odlikuje po obsežnem strokovnem znanju in po bogatih
               delovnih izkušnjah. Naj vas spomnim le na njegovo uspešno predsedovanje ustavnemu
               sodišču in opravljanje funkcije ustavnega sodnika. Rad bi posebej poudaril, da je
               kandidat predložil program, v katerem se opredeljuje do vseh ključnih odprtih
               vprašanj in problemov slovenskega sodstva, v katerem se do teh vprašanj opredeljuje
               aktivno, kar zagotavlja, da se bo reševanja problemov lotil zavzeto in prepričan sem
               na primeren način. Na vseh teh ključnih razlogih temelji tudi široka podpora sodnega
               sveta predlaganemu kandidatu in pa tudi podpora občne seje vrhovnega sodišča.</p>
               <p>Gospe in gospodje! Prepričan sem, da gre za dobrega kandidata, ki bo lahko uspešno
               vodil vrhovno sodišče in se soočil z vsemi tistimi nalogami, ki so s to funkcijo
               povezani. Zato priporočam kandidata v vašo podporo. Hvala.</p>
            </sp>
            <sp xml:id="SDZ3-Redna-34-2004-02-27.sp213">

               <speaker>PREDSEDNIK BORUT PAHOR:</speaker>

               <p>Želi predsednik mandatno-volilne komisije besedo? <stage>(Ne želi.)</stage> Potem ima besedo
               najprej kolega Cukjati v imenu poslanske skupine Slovenske demokratske stranke.</p>
            </sp>
            <sp xml:id="SDZ3-Redna-34-2004-02-27.sp214">

               <speaker>FRANCE CUKJATI:</speaker>

               <p>Hvala za besedo. Zagotovo je vrsta vprašanj, ki jih je treba na vrhovnem sodišču in
               sploh v našem sodstvu razrešiti. S tem se verjetno vsi strinjate. Upoštevajoč program
               dela kandidata, smo nekako soglasni z nekaterimi oziroma z večino njegovih pobud, ki
               jih tukaj obljublja. Najprej obljublja večjo skrb za enotno sodno prakso. Menimo, da
               je to izredno pereča točka. Če bo le uspel v neki meri doseči načelne rešitve najbolj
               spornih vprašanj, jih priliti v sodno prakso in tako poenotiti naš sodni sistem, da
               ne bo prihajalo do takih krajevnih razlik, kot sedaj prihaja, bomo zelo veseli.</p>
               <p>Dalje. Napoveduje oživitev strateškega sveta, ki je bil ustanovljen pred enim letom
               pri predsedniku vrhovnega sodišča pa je nekako vsa stvar zaspala. Ta strateški svet
               naj bi oblikoval naše sodstvo za naslednjih pet let in menimo, da je to tisti korak,
               ki vzbuja upanje, če bo seveda pri tej obljubi vztrajal. Za enkrat nimamo nobenega
               povoda, da bi dvomili o tem. Vsekakor pa najbolj smo veseli njegove trditve, da je
               potrebno vendarle odgovornost in transparentonost našega sodstva ojačati. On sicer
               meni, da za to ni potrebno spreminjati ustave, da ni potrebnonovih pravnih mehanizmov
               in da že zadostujeta zakon o sodiščih in zakon o sodniški službi, le izvajati jih je
               treba, pravi. Ta trditev je seveda za kandidata zelo obvezujoča, "le izvajati jih je
               treba". In seveda ob zaključku mandata bomo povprašali, ali je prišlo do izvajanja
               teh zakonov.</p>
               <p>Je še vrsta drugih stvari, predvsem tudi vprašanje normiranja meril za pričakovani
               obseg dela, ki je kot nek mehanizem vendarle dopuščen tudi v sodstvu. Zakaj ne, če
               imamo tudi druge poklice, ki so izredno odgovorni. Naj omenim zdravniški poklic, kjer
               je pacient od pacienta različen, pa je vendar zadeva normirana, pa vendar polno
               odgovorno delo s pacientom. Zakaj ne bi tudi sodnik imel neke vrste normo, neke vrste
               merila svoje učinkovitosti? So pacienti lahki in težki, nekje pri tisočih,
               desettisočih se to razmerje izenači. Tako je tudi pri sodniku, primeri so lahki in
               težki. Pri kvoti deset tisoč se zagotovo izenači. In veseli smo, da kandidat
               razmišlja v tej smeri, čeprav, žal, premalo odločno.</p>
               <p>Ob koncu vsega bi vendarle rekel, da kandidat ob tem programu vliva zaupanje in naša
               poslanska skupina ga bo podprla.</p>
            </sp>
            <sp xml:id="SDZ3-Redna-34-2004-02-27.sp215">

               <speaker>PREDSEDNIK BORUT PAHOR:</speaker>

               <p>Drugih prijav za razpravo nimam, tako razpravo tudi zaključujem in prehajamo na
               odločanje.</p>
               <p>Prehajamo na odločanje o predlogu sklepa o imenovanju gospoda Franca Testena za
               predsednika vrhovnega sodišča Republike Slovenije za dobo šestih let. Glasujemo. 62
               navzočih, vsi za, nihče proti.</p>
               <p><stage>(Za so glasovali vsi.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Smo pri predlogu sklepa o imenovanju člana državne revizijske komisije. Nihče se ni
               javil k besedi, tako bomo prešli na odločanje o predlogu sklepa o imenovanju gospoda
               Francija Kodele za člana državne revizijske komisije za dobo petih let.</p>
               <p>Glasujemo. 55 navzočih, 46 za in 1 proti.</p>
               <p><stage>(Za je glasovalo 46.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>S tem je ta točka dnevnega reda zaključena.</p>
               <p>Smo pri nadaljevanju <title>3. točke dnevnega reda - predlogu zakona o izvajanju
                  carinskih predpisov Evropske skupnosti.</title>
               </p>
               <p>Državni zbor je v torek, 24. februarja letos, opravil drugo obravnavo predloga
               zakona. Ker k dopolnjenemu predlogu zakona niso bili vloženi amandmaji, v skladu s
               139. členom poslovnika prehajamo na odločanje o zakonu. Zakonodajno-pravna služba ali
               vlada me nista opozorili, da bi bil zakon zaradi sprejetih amandmajev neusklajen.</p>
               <p>Glasujemo. Glasujemo o predlogu zakona o izvajanju carinskih predpisov evropske
               skupnosti. Mir v dvorani prosim. Navzočih nas je 59, 58 za in nihče proti.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Zakon je sprejet. Točka pa je zaključena.</p>
               <p>Nadaljujemo s <title>prekinjeno 12. točko dnevnega reda in sicer z obravnavo predloga
                  zakona o spremembah in dopolnitvah zakona o kmetijsko gozdarski zbornici
                  Slovenije.</title> O tem predlogu zakona odločamo v okviru skrajšanega postopka. Smo
               pri tretji obravnavi. Prehajamo na razpravo o predlogu zakona v celoti. Želi kdo
               besedo? <stage>(Nihče.)</stage> K besedilu amandmajev ni bilo vloženih. Sprašujem vlado, ali želi
               besedo.</p>
            </sp>
            <sp xml:id="SDZ3-Redna-34-2004-02-27.sp216">

               <speaker>MOJCA GEČ:</speaker>

               <p>Zakon o kmetijsko-gozdarski zbornici zaradi sprejetih amandmajev v drugi obravnavi
               ni skladen, in sicer ni skladen v okviru 11. člena zaradi tega, ker je v prvo alineo
               prvega odstavka 9. člena bil vpeljan pavšalni znesek v višini 2.000 SIT, kar je v
               neskladju z določilom v 11. členu, kjer je napisano 3.000 SIT. Zato je potrebno
               odpraviti neskladnost med zneskoma. Ravno tako je neskladen zaradi ...</p>
            </sp>
            <sp xml:id="SDZ3-Redna-34-2004-02-27.sp217">

               <speaker>PREDSEDNIK BORUT PAHOR:</speaker>

               <p>Gospa govori. Prosim.</p>
            </sp>
            <sp xml:id="SDZ3-Redna-34-2004-02-27.sp218">

               <speaker>MOJCA GEČ:</speaker>

               <p>zaradi amandmajev, ki so v 8. in 9. člen vnesli v zakonu 20% povišanje oziroma
               znižanje stopnje zborničnega prispevka in zaradi tega, ker se to povišanje oziroma
               znižanje nanaša samo na zbornični prispevek a in b, ne pa tudi na c, je treba, glede
               na to, da so vsi člani zbornice enakopravni in enako obvezani plačevati zbornični
               prispevek, uskladiti tudi v zborničnem prispevku c enako možnost znižanja oziroma
               zvišanja zborničnega prispevka za 20%. Hvala.</p>
            </sp>
            <sp xml:id="SDZ3-Redna-34-2004-02-27.sp219">

               <speaker>PREDSEDNIK BORUT PAHOR:</speaker>

               <p>Hvala lepa. Vlada nas je torej opozorila, da je zaradi sprejetih amandmajev prišlo
               do neusklajenosti in tako prehajamo na obravnavo dveh uskladitvenih amandmajev, imate
               jih pred seboj, z dne 26.2 k 10. in k 11. členu. Želi kdo besedo? Lahko preidemo na
               odločanje? Najprej bomo odločali o prvem o uskladitvenem amandmaju k 10. členu.
               Glasujemo. Odločamo o uskladitvenem amandmaju k 10. členu. Navzočih nas je 62, 57 za
               in nihče proti.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Amandma je sprejet.</p>
               <p>Zdaj bomo odločali še o uskladitvenem amandmaju k 11. členu. Odločamo. Oba
               uskladitvena amandmaja sta sprejeta. Tudi za tega je glasovala večina, 55 od 60
               navzočih in nihče proti.</p>
               <p><stage>(Za je glasovalo 55.)</stage> <stage>(Proti nihče.)</stage></p>
               <p>Sedaj bomo odločali o zakonu v celoti. Glasujemo. 63 navzočih, 55 za in 1 proti.</p>
               <p><stage>(Za je glasovalo 55.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>Hvala lepa, gospa državna podsekretarka, za vašo intervencijo.</p>
               <p>Smo pri <title>16. točki dnevnega reda,</title> in če se ne motim, je to zadnja točka, o
               kateri moramo danes odločiti. To je <title>obravnava predloga resolucije o nacionalnem
                  programu izgradnje avtocest v Republiki Sloveniji.</title>
               </p>
               <p>Ker je bil sprejet amandma vlade na amandma poslanske skupine SDS k 4. poglavju,
               točka 1.1, ter amandma poslanske skupine SMS k istemu poglavju, točka 3.2, je vlada
               opozorila zbor, da je resolucija neusklajena.</p>
               <p>Danes je vlada z dopisom predložila sedem uskladitvenih amandmajev, ki ste jih
               prejeli na klop. Želi minister besedo? Prosim.</p>
            </sp>
            <sp xml:id="SDZ3-Redna-34-2004-02-27.sp220">

               <speaker>JAKOB PRESEČNIK:</speaker>

               <p>Hvala lepa za besedo. Spoštovane poslanke in spoštovani poslanci, gospod predsednik!
               Že sami ste navedli razloge za uskladitvene amandmaje. Pri tem moram poudariti, da za
               sinoči sprejeti amandma poslanske skupine SMS predlagamo, da se iz osnovnega
               programa, kot je bil amandma sprejet, da ga uvrstimo v dodatni program, glede na to,
               da za ta odsek ni niti cene niti nobenih drugih podatkov, in tudi na ta način nam ne
               poruši osnovnega koncepta, kaj je v bistvu osnovni program, o čemer je bila včeraj že
               diskusija na seji državnega zbora. Na ta način osnovni program ohranjamo v celoti
               takšen, kakršen je bil.</p>
               <p>Vsi ostali amandmaji so seveda posledica sprejetih amandmajev. Moram pa pripomniti
               tudi to, da so ti amandmaji tudi usklajeni z zakonodajno-pravno službo državnega
               zbora. Hvala lepa.</p>
            </sp>
            <sp xml:id="SDZ3-Redna-34-2004-02-27.sp221">

               <speaker>PREDSEDNIK BORUT PAHOR:</speaker>

               <p>Pred seboj imate verjetno dopis vlade od 27.2., kjer so ti uskladitveni amandmaji
               tudi našteti. Šli bomo po vrsti.</p>
               <p>Prvi amandma je vložen k 4. poglavju, točka 1.1. Prosim za pozornost pri glasovanju.
               Gremo k prvemu amandmaju k 4. poglavju, točka 1.1. Glasujemo. 61 navzočih, 56 za in 4
               proti.</p>
               <p><stage>(Za je glasovalo 56.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>Gremo k drugemu amandmaju. Bom prebral, kot je navedeno v prilogi vlade oziroma v
               dopisu vlade: "Drugi amandma zadeva osnovni program faze B in predlaga, da se v
               razdelku B, Štajerski krak, črta četrta alinea." Glasujemo. Prosim. Proceduralno,
               pardon, prekinjam glasovanje. Prosim predsednik odbora.</p>
            </sp>
            <sp xml:id="SDZ3-Redna-34-2004-02-27.sp222">

               <speaker>BRANKO JANC:</speaker>

               <p>Hvala za besedo. Gospod predsednik ti amandmaji so med seboj povezani. Jaz
               predlagam, da glasujemo o uskladitvenem amandmaju skupaj. Če eden izmed njih ne bo
               izglasovan, bo nacionalni program zopet neusklajen.</p>
            </sp>
            <sp xml:id="SDZ3-Redna-34-2004-02-27.sp223">

               <speaker>PREDSEDNIK BORUT PAHOR:</speaker>

               <p>To je že mogoče, samo potem bi morala vlada v skladu s poslovnikom predlagati en
               uskladitveni amandma.</p>
            </sp>
            <sp xml:id="SDZ3-Redna-34-2004-02-27.sp224">

               <speaker>BRANKO JANC:</speaker>

               <p>Saj jaz razumem...</p>
            </sp>
            <sp xml:id="SDZ3-Redna-34-2004-02-27.sp225">

               <speaker>PREDSEDNIK BORUT PAHOR:</speaker>

               <p>Vem, ampak moramo iti tako skozi proceduro, ker jih je bilo vloženih sedem. Če bi
               vlada menila, da so povezani, potem bi dala enega. Žal. Prosim? Je še kakšna
               pripomba? Prosim, kolega Anderlič.</p>
               <p>Smo pri amandmaju pod zaporedno število 2. Glasujemo. 59 navzočih, 54 za in 4 proti.</p>
               <p><stage>(Za je glasovalo 54.)</stage> <stage>(Proti 4.)</stage></p>
               <p>Tudi ta je sprejet.</p>
               <p>Odločamo o amandmaju pod zaporedno število 3. Glasujemo. 59 navzočih, 54 za in 4
               proti.</p>
               <p><stage>(Za je glasovalo 54.)</stage> <stage>(Proti 4.)</stage></p>
               <p>Tudi ta uskladitveni amandma je sprejet.</p>
               <p>Smo pri amandmaju pod zaporedno številko 4. Glasujemo. 60 navzočih, 55 za in 4
               proti.</p>
               <p><stage>(Za je glasovalo 55.)</stage> <stage>(Proti 4.)</stage></p>
               <p>Amandma je sprejet.</p>
               <p>Smo pri amandmaju pod zaporedno število 5. Glasujemo. Smo sredi glasovanja. 55
               navzočih, 51 za in 3 proti.</p>
               <p><stage>(Za je glasovalo 51.)</stage> <stage>(Proti 3.)</stage></p>
               <p>Amandma je sprejet.</p>
               <p>Smo pri predzadnjem, šestem amandmaju. Glasujemo. 55 navzočih, 51 za in 3 proti.</p>
               <p><stage>(Za je glasovalo 51.)</stage> <stage>(Proti 3.)</stage></p>
               <p>Amandma je sprejet.</p>
               <p>Zadnji uskladitveni amandma je pred nami, to je amandma pod zaporedno število sedem.
               Glasujemo. 61 navzočih, 56 za in 4 proti.</p>
               <p><stage>(Za je glasovalo 56.)</stage> <stage>(Proti 4.)</stage></p>
               <p>Tudi ta amandma je sprejet in tako so izpolnjeni pogoji, da odločimo o predlogu
               resolucije v celoti. Glasujemo. 63 navzočih, 58 za in 2 proti.</p>
               <p><stage>(Za je glasovalo 58.)</stage> <stage>(Proti 2.)</stage></p>
               <p>Ugotavljam, da je resolucija je sprejeta.</p>
               <p>Ta točka je zaključena in s tem tudi ta seja državnega zbora. Vsem skupaj se
               zahvaljujem za sodelovanje in vam želim prijeten vikend, prihodnji teden pa se znova
               vidimo. Na svidenje.</p>
               <stage>(Seja je bila končana 27. februarja 2004 ob 18.16 uri.)</stage>
            </sp>
         </div>
      </body>
   </text>
</TEI>
