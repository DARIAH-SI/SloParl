<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-17-2002-06-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C5555FEEE4221845C1256BE500220654</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=C5555FEEE4221845C1256BE500220654</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-17-2002-06-20.DZ" n="17">
               <name>Redna</name>
               <date when="2002-06-20"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-17-2002-06-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 17. seje</stage>
            <stage type="date">(20. junij 2002)</stage>
            <stage type="chairman">Sejo je vodila Irma Pavlinič Krebs, podpredsednica državnega zbora.</stage>
            <stage type="time">Seja se je pričela ob 10.07 uri.</stage>


            <sp xml:id="SDZ3-Redna-17-2002-06-20.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani kolegi poslanci, kolegice poslanke, gospe in gospodje! Pričenjam
               nadaljevanje 17. seje Državnega zbora Republike Slovenije.</p>
               <p>Obveščena sem, da so zadržani in se današnje seje ne morejo udeležiti naslednje
               poslanke in poslanci: Alojz Peterle, Feri Horvat, Zmago Jelinčič Plemeniti, Ivan
               Kebrič, Jožef Jerovšek, Bogdan Barovič, Slavko Gaber, Janez Kramberger, Blaž Kavčič,
               Jaša Zlobec Lukič, Ciril Pucko, Mihael Brejc, Roman Jakič, Jurij Malovrh, Leopold
               Grošelj za popoldanski del seje, Janko Veber za pričetek seje in Silva Črnugelj za
               dopoldanski del seje.</p>
               <p>Ker bomo ugotavljali navzočnost v dvorani, vas lepo prosim, da vstavite kartice in
               seveda v nadaljevanju, glede na to, da so naši poslanski kolegi, kar nekaj od njih na
               pridružitvenem odboru v Bruslju, lepo prosim, da ti, ki smo tu, poskušamo opraviti
               svoje delo v državnem zboru, kolikor toliko v polni sestavi. Ker bomo ugotavljali
               navzočnost, ponovno lepo prosim, da vstavite kartice. Številka na zaslonu mi ne kaže
               podatka, ki bi nas lahko zadovoljil in omogočil veljavno odločanje. Kolege in
               kolegice, ki se nam še niso pridružili, lepo prosim, da se nam pridružijo.
               Spoštovani! Spoštovane! V dvorani nas je 48, zato ponovno lepo prosim, da prisotni
               preverite, ali ste vstavili kartice, ker nima smisla, da začenjam ugotavljati
               navzočnost ob podatku, ki je na zaslonu, da je vstavljenih samo 43 kartic. Tako, v
               dvorani nas je zadosti, zato lepo prosim, da vsi pritisnemo na tipko "kvorum", da se
               bo to odrazilo v številki. Ugotavljamo navzočnost v dvorani! Ugotavljamo navzočnost!</p>
               <p>Navzočih nas je 46. Državni zbor je sklepčen in lahko odloča.</p>
               <p>Na današnje nadaljevanje seje smo povabili tudi predstavnike vlade Republike
               Slovenije. Vse prisotne prav lepo pozdravljam.</p>
               <p>Današnje nadaljevanje 17. seje državnega zbora bomo pričeli z včeraj prekinjeno
               obravnavo 14. točke dnevnega reda, to je predloga zakona o spremembah in dopolnitvah
               zakona o preprečevanju pranja denarja. Zatem bo zbor prešel na obravnavo 12. točke,
               to je predloga zakona o javnih zbiranjih, ter po vrstnem redu dalje.</p>
               <p>Kot je bilo napovedano, bo zbor na popoldanskem delu seje opravil 1. točko, to so
               vprašanja in pobude poslank in poslancev.</p>
               <p>Prehajamo torej na včeraj prekinjeno <title>14. TOČKO DNEVNEGA REDA - PREDLOG ZAKONA O
                  SPREMEMBAH IN DOPOLNITVAH ZAKONA O PREPREČEVANJU PRANJA DENARJA.</title>
               </p>
               <p>V okviru hitrega postopka smo včeraj delo prekinili v okviru splošne razprave. K
               besedi vabim včeraj prekinjenega gospoda Klavdija Stroliga, ki je želel podati
               poslankam in poslancem odgovore na vprašanja. Izvolite.</p>
            </sp>
            <sp xml:id="SDZ3-Redna-17-2002-06-20.sp2">

               <speaker>KLAUDIJO STROLIGO:</speaker>

               <p>Hvala lepa, gospa predsedujoča. Dobro jutro, spoštovane poslanke in spoštovani
               poslanci! Glede na to, da je bilo vprašanj kar nekaj, se bom poskušal dotakniti vseh,
               ne nujno odgovarjati vsakemu posebej, ampak na tiste skupne točke, ki so bile
               izpostavljene s strani več poslancev, bom poskušal skupaj odgovoriti.</p>
               <p>Ena takih je bila včerajšnja tema in včerajšnje vprašanje, v kaj posega ta zakon.
               Naj ponovim to, kar sem omenil včeraj, da ta zakon ne ureja problematike dela
               policije, tožilstva in sodišč, torej ne ureja problematike policijskih preiskav ali
               pregona in sojenja, tisto, glede česar ste včeraj bili precej kritični.</p>
               <p>In ena od možnih rešitev, ki ste jih sami omenili v svoji razpravi, je bila dilema,
               ali bi z obrnjenim dokaznim bremenom v zvezi z dokazovanjem lahko naredili ta sistem
               učinkovitejši. Glede obrnjenega dokaznega bremena tako. Kot sem že rekel, to ni
               zanesljivo tema tega zakona, je zelo pomembna tema. To ni mednarodni standard,
               poudarjam. Res je, da so nekatere države, nekatere prej, nekatere kasneje, tudi v
               Evropiv tej smeri šle. Predvsem gre za države s "common law" sistemom, se pravi, ZDA
               pa v evropskem delu Velika Britanija, in da temu sledijo sedaj pospešeno tudi druge
               članice Evropske unije. To je tema, ki bi jo kazalo urediti in jo nameravamo urediti
               v zakonu o kazenskem postopku. Naj povem, da v tej smeri gredo tudi priporočila Sveta
               Evrope, strokovnjakov Sveta Evrope. Kot sem že omenil, prihodnji teden bo osnutek
               poročila obravnavan na seji. In eden od predlogov, ki naj bi omogočil učinkovitejše
               delo pravosodnih organov, je tudi dilema glede obrnjenega dokaznega bremena. Seveda
               glede tega ne bi rad zdaj šel v detajle. Naj povem, zakaj ta dilema ni tako splošno
               zavzeta. Zato, ker posega tudi v človekove pravice. Kot veste, v kazenskem pravu
               načelo ugotavljanja materialne resnice, čim ga spreminjate, seveda odprete, lahko bi
               rekel, Pandorino skrinjico. In to ne pomeni samo dobro, včasih lahko pomeni tudi
               slabo. Zato mislim, da ta razprava, kako daleč iti, kdaj iti v obrnjeno dokazno
               breme, je potrebna, bo potrebna, najprej na strokovni ravni - mislim, da že poteka -
               in potem tudi v parlamentu.</p>
               <p>Glede vprašanja, ki je bilo s strani gospoda Podobnika naslovljeno, vezano je pa na
               izvajanje člena, ki ga je ta parlament lansko leto sprejel in je začel veljati 25.
               oktobra lansko leto, zadeva pa delo urada na področju preventive in delo urada na
               področju predlaganja predpisov, naj povem, da smo, kljub temu, da je to postala
               obveznost šele lansko leto oktobra, da smo že pred tem se na tem področju zelo
               aktivno udejstvovali iz razloga, da je potrebno najprej sistem postaviti tako, da
               predpisi v čim manjši meri omogočajo diskrecijo, da v čim manjši meri omogočajo
               arbitrarnost, ampak da naj bi bili zelo jasni; zlasti to velja za kazenske predpise.
               Jaz bom šel skozi to, o čemer smo tudi vladi poročali.</p>
               <p>Urad je v lanskem letu glavni del časa namenil pripravi zakona o preprečevanju
               pranja denarja in razpravam ter pripravi tudi vseh štirih podzakonskih aktov, ki so
               bili na podlagi zakona sprejeti, v rokih. Naj povem, da to ni ravno praksa v tej
               državi, ampak lahko rečem, da smo na tem področju to zagotovili.</p>
               <p>Poleg tega je bilo pomembno delo storjeno tudi pri pripombah, ki smo
               jih.../Nerazumljivo./ na uredbo vlade, ki zadeva logistiko ravnanja z začasno
               zaseženimi stvarmi. Nekaj več o tem v nadaljevanju, glede na to, da je gospod
               Jelinčič imel vprašanje glede možnih tožb v zvezi z začasno zaseženimi stvarmi.</p>
               <p>Poleg tega smo v lanskem letu dali tudi pripombe in predloge glede spremembe zakona
               o prekrških. Kolikor vem, se obravnava v parlamentu kar nekaj členov. Sodelovali smo
               tudi s konkretnimi predlogi pri obravnavi zakona o državni upravi, zlasti vezano na
               samostojnost in pozicijo organov v sestavi, tudi v luči tega, kar ste včeraj, mislim,
               da je gospod Bernik izpostavil, vprašanja neodvisnosti, samostojnosti takih organov.
               Mislim, da rešitve, ki so določene v zakonu o državni upravi, in tudi tiste, ki so v
               zakonu o javnih uslužbencih, gredo v tej smeri. Ali gredo dovolj daleč, je seveda
               vprašanje. Lahko rečem, da smo aktivno sodelovali predvsem pri tem, da smo poskušali
               zagotoviti na tem področju tisto samostojnost organov v sestavi, ki je potrebna, ne
               glede na to, kateri organi bodo to v bodoče z uredbami postali. Gre za kadrovsko in
               finančno samostojnost in tudi za samostojnost pri sprejemanju odločitev v konkretnih
               zadevah, vse to, kar je že sedanji sistem omogočal.</p>
               <p>Sodelovali smo tudi pri komentiranju s konkretnimi predlogi zakona o nezdružljivosti
               opravljanja javne funkcije s pridobitno dejavnostjo in o nadzoru nad premoženjskim
               stanjem funkcionarjev. Ta zakon je še vedno v strokovni razpravi, mislim, da tudi
               znotraj posameznih ministrstev. Kot veste, smo v uradu zelo intenzivno že prejšnja
               leta delovali na področju preprečevanja korupcije in odkrivanja korupcije, tako da je
               to v tem kontekstu etičnih standardov, ki naj bi bili vključeni tudi v ta zakon, bilo
               storjeno.</p>
               <p>Ravno tako smo sodelovali pri pripravi zakona o davku od dohodka pravnih oseb z
               nekaterimi idejami. Poleg tega pa tudi pri pripravi konvencije o zatiranju
               financiranja terorizma, glede na to, da je ta konvencija lansko leto bila podpisana.
               Sodelovali smo pri prevajanju te konvencije, pri presoji, ali in kaj bo treba
               uskladiti v naši zakonodaji s to konvencijo. Lahko rečem, zelo aktivno smo sodelovali
               v komisiji za pripravo zakona o kazenskem postopku. Amandmaji, ki ste jih sprejeli v
               tem parlamentu letos, vezani na poseg v bančno tajnost, vezani na ravnanje z začasno
               zaseženimi stvarmi, so bili pripravljeni v našem uradu, skupaj z ministrstvom za
               pravosodje. In seveda, lahko bi omenil še uredbe vlade o ukrepih proti Talibanom in
               priprava zakona o spremembah in dopolnitvah zakona o omejevalnih ukrepih, ki je,
               mislim, da na tej seji. Tudi pri tem zakonu smo sodelovali.</p>
               <p>Da ne bi šel preveč v detajle, v letu 2000 naj omenim področje kazenskopravne
               konvencije o korupciji. Ta konvencija je nastajala in pripeljali smo jo iz Sveta
               Evrope, da rečem po strokovni strani prav iz urada. Sodelovali smo pri pripravi, tako
               civilnopravne konvencije o korupciji, pri ratifikaciji kazenskopravne konvencije o
               korupciji, pri podpisu, pri pripravi materiala za civilnopravno konvencijo o
               korupciji, pri ustanovitvi urada za preprečevanje korupcije, glede na to, da smo tudi
               člani vladne komisije za pripravo uredbe, ki je ustanovila ta organ in smo seveda še
               naprej pripravljeni to delati. Samo toliko. Lahko bi seveda še našteval določene
               druge predpise, zakon o Banki Slovenije, ki je bil včeraj sprejet, pri nekaterih
               členih smo tudi sodelovali, pred tem pa zakon o odgovornosti pravnih oseb za kazniva
               dejanja, zakon o deviznem poslovanju in podobno, da ne bom šel predaleč. Izdali smo
               pa lansko leto tudi 10 mnenj glede izvajanja zakona o preprečevanju pranja
               denarja.</p>
               <p>Upam, da je bilo to dovolj izčrpno glede tega vprašanja.</p>
               <p>Naslednja stvar, vprašanje, ki je bilo zastavljeno, mislim da ravno tako s strani
               gospoda Podobnika, da ta zakon ne prinaša samo novih obveznosti, ampak prinaša tudi
               neke olajšave, posebej bi izpostavil olajšave, ki jih prinaša zakon za področje iger
               na srečo in zavarovalništva. Torej najprej - zakaj olajšave? Zato, ker nova
               direktiva, ki področje igralništva kot zavezance za izvajanje zakona o preprečevanju
               pranja denarja doslej ni urejala, ga sedaj ureja. In ta nova direktiva pač določa
               nekatere standarde, ki smo jih mi v Sloveniji nastavili že leta 1994 in 1995, tudi
               glede kazinojev, če hočete igralnic in drugih prirediteljev iger na srečo. Ti
               standardi so sedaj, se je pokazalo, zelo podobni tem, ki smo jih mi nastavili,
               podobni tem, ki jih je direktiva nastavila, s tem, da so se v določenem delu
               podvajali. Vi veste, da je v slovenskih igralnicah identifikacija strank obvezna že
               pri vhodu v igralnico. Temu ni bilo tako. To ni bil standard pri tem in veliko
               igralnic imate še danes v svetu, tudi v Evropski uniji, kjer ta identifikacija ni
               opravljena na vhodu, ampak je opravljena samo v zvezi s transakcijami. Tako, da smo
               poskušali tudi na tem področju narediti nekaj, izogniti se dvojni identifikaciji.
               Torej stranke, če so identificirane na vhodu, naj bodo, z vsemi podatki, ki jih
               zahteva ta zakon, ki so bolj obširni kot ti, ki se zbirajo zdaj, zato tudi v
               prehodnih določbah zakona rok 90 dni, da se bodo igralnice v Sloveniji lahko
               usposobile za računalniško spremljanje strank, tudi s temi podatki, dodatnimi
               podatki, ki jih zahteva zakon o preprečevanju pranja denarja. Na drugi strani pa zato
               ni potrebno podvajati te identifikacije pri določenih transakcijah, zlasti pri
               igranju na mizah, zato ker tisto, kar se dogaja v zvezi s pranjem denarja, se dogaja
               na blagajni praviloma in te menjave se dogajajo na blagajni. Tukaj je pa seveda
               sistem zelo jasen in zelo strikten in dosleden.</p>
               <p>Na področju zavarovalništva je ravno tako. Lahko rečem, da to področje v Sloveniji,
               če pustim vnemar ostale debate, ki potekajo v zvezi s tem področjem za problematiko
               pranja denarja, ni tako zelo zanimivo oziroma tudi, če grem gledat osemletne podatke,
               v tem sektorju nismo imeli, nobena služba v Sloveniji ni zaznala, niti tujina ni
               zaznala, da bi v tem sektorju v Sloveniji prihajalo do pranja denarja. Lahko gre za
               druga kazniva dejanja, od goljufij in tako naprej, ne bom zdaj omenjal lastninjenja
               in podobnih stvari, ampak vezano na pranje denarja ne. Torej razlogov za to, da bi
               imeli cel sektor, z vsemi, od premoženjskih zavarovanj in tako naprej,
               pokritihdosledno z vsemi nalogami, ki nalagajo veliko dela tudi tem zavarovalnim
               posrednikom brez nekega efekta in brez tega, da bi ta problematika bila, bom rekel,
               zelo izpostavljena, seveda ni imelo smisla. Zlasti ne zato, ker je direktiva na tem
               področju vsem državam članicam Evropske unije dala olajšavo in se koncentrirala na
               dve področji. Se pravi področje življenjskih zavarovanj in področje, no v glavnem dve
               področji, ki sta tudi omenjeni in pokriti v zakonu; zdaj se ne spomnim, kako smo to
               rešitev nastavili</p>
               <p>Toliko glede olajšav. Kot pravim, s tem se nič ne zgublja, je logična olajšava,
               olajšave so logične, s tem bomo tudi ta dva sektorja razbremenili tistega, kar je
               odveč v tem sistemu. To smo naredili deloma z določenim sektorji, če se spomnite, že
               lansko leto pri sprejemu zakona o preprečevanju pranja denarja.</p>
               <p>Vprašanje, ki je bilo izpostavljeno s strani gospoda Bernika in mislim, da tudi
               gospoda Kelemine, glede položaja urada. Mislim, da je o tem bilo že lansko leto kar
               veliko govora v parlamentu, mislim, da je bil predlagan celo amandma, da naj bi urad
               poročal parlamentu, ne vladi in podobno. Že lansko leto sem postregel s podatki, kako
               je to področje urejeno v svetu. Poglejte. Štirinajst dni nazaj je bilo v svetu skupno
               69 uradov s podobno funkcijo, kot jo ima naš. Se pravi, ki izpolnjuje definicijo
               "financial intelligence unit", kot pravijo. Od 69 uradov jih je preko 70% organov v
               sestavi ministrstev za finance. Deloma jih je nekaj, ki so pri policiji, zelo malo je
               takih, ki so tako imenovani mešani model, kjer so ustanovitelji bodisi ministrstva za
               pravosodje in ministrstva za notranje zadeve ali ministrstva za pravosodje in
               ministrstvo za finance. Imate, mislim, da v Evropi samo dva urada, ki sodita v
               centralno banko, torej v centralni banki; gre za italijanski urad in za španski urad
               na primer, kjer bi lahko govorili, da so to pač oddelki znotraj neke neodvisne
               institucije. Seveda, vse to kaže na to, da tudi ta model, ki smo ga v Sloveniji
               izbrali že leta 1994, je "trender" model, je večinski model,nosi največ rezultatov.
               Seveda ima nekatere slabosti v primerjavi s policijskim modelom, mešanim, nima pa, če
               grem gledat na to, kaj nosi, večino stvari nosi ta model najbolje.</p>
               <p>Glede seveda pozicije urada, če bo ta urad ostal tudi v bodoče organ v sestavi, to
               je seveda stvar vlade, ki bo o tem odločala glede na zakon o državni upravi. Mislim,
               da so razprave, ki so do sedaj potekale na to temo, pokazale, da ni razloga, da ne bi
               bil samostojen organ v sestavi, mislim tako, kot je to do sedaj urejeno, da drži
               vodo. Kadrovska finančna samostojnost omogoča odločanje predstojnika urada o zadevah,
               ki so pomembne, individualno, delo po konkretnih zadevah, vanj se nima pravice mešati
               nihče, tudi minister ne, po dosedanjih predpisih in po bodočih tudi ne. Zato pa je
               organ v sestavi tisti, ki sprejema konkretne odločitve samostojno. Temu je bilo tako
               doslej in temu naj bi bilo tudi po predpisih, ki ste jih sprejeli pred kratkim, v
               bodoče. Tako da če bo seveda ta status ostal tak, ni razlogov, da ne bi ohranili te
               pozicije tudi v bodoče. Nadstandard, ki je že sedaj vgrajen v sistem in ga ta zakon
               ne spreminja, je, da urad ne poroča samo ministru, ampak da poroča vladi. Direktno
               vladi. Se pravi, to je že nekaj, kar, bom rekel, mu daje neko specifiko in, seveda,
               pristajanje na avtonomno sodelovanje s tujimi organi v tujini in sodelovanje z
               drugimi uradi.</p>
               <p>V zvezi s tem je bilo tudi vprašanje izpostavljeno: Kakšno je to sodelovanje z
               drugimi uradi?</p>
               <p>Res smo omenili v uvodnih pojasnilih k temu zakonu, da je urad eden najbolj aktivnih
               uradov v svetu. Da smo ustanovni člani skupine EGMOND, ki združuje, kot sem rekel, 69
               uradov. Naj se pohvalim, pred štirinajstimi dnevi je slovenski urad bil izvoljen v
               predsedstvo, prvo voljeno predsedstvo uradov, kot eden izmed dveh predstavnikov
               Evrope. Vse to vam kaže, seveda, ta stvar v mednarodni areni ni slučajna. To ni
               slučajno, nič vam v tujini ne podelijo kar tako, ali pa rečejo: "Zato ker ste
               Slovenci." Ampak, zato je potrebno, seveda, tudi imeti rezultate, tako na zakonodaji
               kot tudi, bom rekel, v praksi.</p>
               <p>Če grem gledat konkretno na bilatelari, v lanskem letu smo, na primer izmenjali
               podatke na naše zaprosilo z enaindvajsetimi državami v sedemintridesetih zadevah.
               Prejeli smo 21 zaprosil iz petih držav.</p>
               <p>V letu 2000 smo izmenjali podatke z dvajsetimi državami v štiriintridesetih zadevah.
               Torej, nismo poslali zaprosila. Prejeli smo 27 zaprosil iz desetih različnih držav.</p>
               <p>Vse to vam kaže, da seveda frekvenca vsakodnevnega dela s tujino, pa ne samo s
               sosednjimi državami in evropskimi, ampak tudi z veliko državami iz Južne Amerike,
               Karibov itn., je tisto, kar je del vsakodnevnega dela urada.</p>
               <p>Lahko ocenim to delo kot dobro in podkrepljeno.</p>
               <p>Naprej, vprašanje, ki je bilo zastavljeno glede pravnih oseb, sposobnosti
               ugotavljanja podatkov glede pravnih oseb. Zelo na kratko. Seveda, zadev, ki pridejo
               do nas, ne izbiramo sami. Včasih je več fizičnih oseb, včasih je več pravnih oseb.
               Lahko rečem samo, da delavci urada so sposobni in so trenirani dovolj dobro, da znajo
               in se spoznajo na poslovanjev podjetjih, tako domačih kot tujih. Da sheme, seveda, ki
               včasih v konkretnih zadevah so obravnavane, so zelo komplicirane. Posegajo v veliko
               držav v "off shore" podjetja, v truste, fundacije ipd. Mislim, da rezultati, tudi, če
               vam samo en podatek dam, daje zaseženega denarja pravnim osebam v tujini v Sloveniji
               na zaprosilo sodnih organov slovenskih kar nekaj, da to je podatek, ki bom rekel,
               hodi v nasprotno smer, kot pa je bila trditev poslanca.</p>
               <p>Še morda samo sodelovanje z drugimi organi. To je deloma materija tega zakona. Lahko
               rečem, sodelovanje s policijo in državnim tožilstvom v vseh teh letih je dobro.
               Problemi, ki so na strani nekaterih drugih organov, so problemi, ki so dostikrat
               objektivne narave. Če govorim o tem, da je recimo problem, da policija v vseh teh
               letih ni uspela specializirati niti enega človeka za problematiko pranja denarja. To
               je podatek, ki seveda, sam po sebi pove, da je to sodelovanje včasih lahko oteženo,
               ker znanja ni na drugi strani, tistega, ki bi lahko spremljal pač delo petnajstih
               ljudi v uradu, ki pa je zelo specializirano.</p>
               <p>Na ravni tožilstva, kot veste, obstaja posebna skupina tožilcev za posebne zadeve. Ta
               obravnava približno 80% zadev problematike pranja denarja in so specializirani dovolj
               in imajo dovolj znanja za to področje. Tako da je tudi sodelovanje vsakodnevno in
               poteka dobro. Na ravni sodišč je specializacija stvar, ki je žal ni v taki meri, da
               bi zadoščala, nimate specializiranih sodnikov, ki bi sodili samo zadeve iz
               problematike pranja denarja ali gospodarskega kriminala tudi širše. Tako da je to
               dilema, ki jo je treba razrešiti v drugih predpisih in ne v teh.</p>
               <p>Toliko glede tega. Seveda, razlike v mnenjih med različnimi institucijami so in
               bodo. Včasih pomagajo tudi k temu, da je rešitev na koncu boljša, ne nujno slaba.</p>
               <p>Morda, ne glede na to, da gospoda Plemenitega ni tukaj, samo na kratko en odgovor.
               Ne bi se spuščal na njegov nivo, glede na to, da je bil zelo žaljiv in govoril o
               proslulih inšpekcijah. Mimogrede, v zadevi Slovin smo tisti, ki smo pri njej
               sodelovali leta 1991, končali svoje delo, tako da smo izdali 32 kazenskih ovadb. Tudi
               ena kazenska ovadba ni padla. Ne pomnim, v 50 letih v Sloveniji ni niti ene akcije, v
               kateri ne bi niti ena ovadba od 32 bila zavržena. Dve ključni zadevi sta v fazi
               sojenja. Zakaj sodišče potrebuje osem let za to, da pride do sojenja, to je seveda
               vprašanje, ki ga boste morali nasloviti drugim organom, ne uradu. Tako da sojenje v
               ključnih akreditivnih zadevah poteka, in kolikor vem, nekaj obsodilnih sodb v manj
               pomembnih zadevah znotraj te zadeve je pa bilo že izdanih.</p>
               <p>Glede bremena tožb, in to je moja zadnja točka, gospod Jelinčič je omenil, da se ne
               zavedamo, kaj vse bo Slovenijo doletelo, če bomo šli v te predpise. Prvič, ta zakon
               te problematike ne ureja. Edino pooblastilo, ki ga daje, je pooblastilo za
               zaustavitev transakcij za 72 ur. To je mednarodno primerljivo pooblastilo. Na podlagi
               tega lahko rečem, ni bila v Sloveniji vložena nobena tožba zoper državo še. Če grem
               gledat kasnejše ukrepe sodišč, začasna zavarovanja zahtevkov za odvzem premoženjske
               koristi so bila podana v številnih zadevah. Moram reči, da samo v eni zadevi do
               sedaj, in tista, ki je bila včeraj omenjena, gre za edino oprostilno zadevo s
               področja pranja denarja doslej, ki je pravnomočno oprostilna, v tisti zadevi je bilo
               zaseženih približno 13.000 angleških funtov. Ta denar je na pobudo urada že leta 1996
               oziroma 1997, ko je ta zadeva stekla, sodišče dalo v hrambo ministrstvu za finance,
               kar pomeni, da je "cost benefit" tega zasega nula. Zakladnica je stem denarjem
               upravljala, obresti so se stekale v proračun, denar je bil vrnjen z glavnico; če bo
               tožena država za obresti, so se te obresti že natekle v proračun.</p>
               <p>Tema, ki je zelo pomembna in lahko postane problematična, glede na to, da imamo
               sedaj v postopku, mislim, da šest obtožnic, ki čakajo na sojenje. Večina teh obtožnic
               se nanaša na zakonodajo iz leta 1996, ne na tisto, ki je bila že popravljena leta
               1998, 1999. In, seveda, v tistih zadevah pa je zaseženo veliko denarja, lahko rečem,
               skoraj 20 milijonov mark denarja v različnih valutah. In od odločitev sodišča v
               tistih zadevah bo pomembno, kako bo država na tem področju delovala, tudi glede
               zasega in zaplembe.</p>
               <p>Zakonodaja ZKP iz leta 1999 zelo jasno določa in glede tega je, bom rekel, usklajeno
               z mednarodnimi standardi. Gre celo dlje od tega, da je mogoče zaseči stvari tudi, če
               sodba ni pravnomočna, če se dokaže, da je denar umazan ali pa da izvira iz
               korupcijskih kaznivih dejanj. To je prva stvar, ki bi jo rad poudaril. In druga
               stvar, da ves ta denar je bil že takrat na pobudo urada dan v začasno upravljanje
               ministrstvu za finance. "Cost benefit", še enkrat, tega zaseženega denarja ne bi smel
               prizadeti države, tudi v primeru, če bodo izdane oprostilne sodbe v tistih zadevah.
               Tako da to, kar sedaj ureja uredba vlade posebej, smo v vsakem konkretnem primeru -
               šlo je za 16 takih zadev - v razgovoru s preiskovalnimi sodniki dosegli, da so že
               takrat ravnali kot dober gospodar in v zvezi z zaseženim denarjem, bom rekel, tudi
               spoštovali predloge urada.</p>
               <p>Toliko glede tega. Morda sem kakšne malenkosti izpustil. Če bo potrebno, smo še na
               voljo. Hvala lepa.</p>
            </sp>
            <sp xml:id="SDZ3-Redna-17-2002-06-20.sp3">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še dva govornika sta se javila k besedi, najprej gospod Pohorec, potem
               gospod Podobnik. Gospod Pohorec, izvolite.</p>
            </sp>
            <sp xml:id="SDZ3-Redna-17-2002-06-20.sp4">

               <speaker>VALENTIN POHOREC:</speaker>

               <p>Hvala za besedo. Včeraj nisem imel priložnosti, eno vprašanje bom postavil danes,
               čisto na kratko. V tem zakonu dodatno zadolžujete oziroma zadolžujemo notarje,
               odvetnike, revizorje in podobno in tudi računovodske torej pravne in fizične osebe,
               ki opravljajo računovodske storitve ali storitve davčnega svetovanja in podobno. Na
               tem področju, seveda je, da ne govorim, veliko nereda, ampak to ne spada v ta zakon.
               Vendar po zadolžitvi teh, ki vodijo računovodske in podobne storitve pravnim in
               fizičnim osebam, bo treba te, ki danes to legalno opravljajo, bodo zadolženi. Kaj pa
               tistim, ki to opravljajo nelegalno? Teh je vsaj 10% v državi, to je vsaj 10.000
               podjetij in zasebnih obrtnikov ima ta način, ki ni v skladu z našo zakonodajo, rešen
               po večini z bivšimi inšpektorji in drugimi delavci davčnih uprav, specialisti, kako
               državo okoli prinesti, če rečem tako po domače. Kako boste njih zadolžili, da tudi to
               počnejo, ko že danes na črno opravljajo neko dejavnost? Rad bi na to odgovor, če se
               da dobiti. Hvala.</p>
            </sp>
            <sp xml:id="SDZ3-Redna-17-2002-06-20.sp5">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Podobnik, izvolite.</p>
            </sp>
            <sp xml:id="SDZ3-Redna-17-2002-06-20.sp6">

               <speaker>JANEZ PODOBNIK:</speaker>

               <p>Hvala za besedo. Gospod Stroligo je izčrpno odgovarjal na nekatera vprašanja, ki smo
               jih postavili včeraj popoldne. Če sem sledil pravilno njegovim odgovorom, mislim da
               ni odgovoril na vprašanje, ki ga je izrazil dr. Bernik, kdo plačuje odvetnike oziroma
               ali obstaja tudi iz konvencije zaveza, da je potrebno urediti vprašanje, ki je vezano
               na to, da se izpostavi možnost, da bi odvetniki, ko branijo ljudi, bili plačani iz
               denarja, ki je opran denar. Nekatere države imajo zakonsko to urejeno. In, ali
               veljavne direktive tega vprašanja ne rešujejo in ali ne bi bil čas, da bi to zapisali
               v to spremembo zakona. Ta tema se mi zdi zelo pomembna in mislim, da niste na to
               vprašanje odgovorili.</p>
               <p>Jaz imam pred seboj stenogram sinočnjih razprav in bi rad predvsem ugotovil
               naslednje, da po nastopu gospoda Stroliga lahko ugotovimo, da je slovenski model
               uvrščen med pet najboljših na svetu. To se pravi, neverjetno smo dobri. Jaz bi tudi
               izrecno poudaril, da lahko ocenim delo gospoda Stroliga, njegovo zavzetost, tudi
               njega in njegove ekipe v mednarodnih institucijah, v Svetu Evrope in vsepovsod. To je
               treba pohvaliti. Ampak imam vtis, kot da vsi govorimo, da s cesarjem je nekaj narobe,
               ali je oblečen ali je nag. Jaz sem vas dobro razumel ko ste omenjali, kakšne so
               svetovne statistike in da so torej obsodili, da je zelo malo obsodilnih sodb po svetu
               in tam, kjer je ta sistem najbolje urejen. Ampak vendarle iz vašega nastopa pa je
               razvidno, da se zadeva ustavi tam, kjer se ji reče subjektivna narava, da leta in
               leta čakajo zadeve na sodiščih. Torej, gre za subjektivno naravo. Za tiste, ki bi
               morali delovati po svoji strokovni in etični drži. To se pravi leta in leta spisi
               stojijo. Očitno so stvari mnogo bolj resne, saj ste celo predlagali konkreten sklep,
               vi ste zahtevali, torej vlada je zahtevala od resorja, ki je za to pristojen, da
               predlaga pristojnim organom, kjer ne more tega ukazati, da če gre za subjektivne
               razloge, kiso krivdne narave, da tudi sodišča, tožilstvo ugotovi, kaj je razlog, da
               nek spis tri leta stoji, ali pa, kot ste danes rekli, da osem let ne pride do sojena.
               Tukaj pa, najverjetneje, nismo model med petimi najboljšimi v svetu. Torej, na to bi
               rad izrecnoopozoril in prav ta zakon in ta tema je priložnosti, da o tem govorimo.</p>
               <p>Bi bilo pa potrebno postaviti še eno vprašanje. Gospod Stroligo, ko je včeraj
               utemeljeval na hitro razloge za sprejem tega zakona, je prihitel v dvorano in
               zaključil z naslednjim stavkom: "Na ta način, mislim, da bo naš finančni sistem, če
               bo ta zakon sprejet s temi novostmi, tudi bolj transparenten. Verjetno bo prečistil
               tudi tisto, čemur danes lahko rečem "siva cona poslovanja", ki je povezana z denarjem
               neznanega izvora, predvsem z denarjem, ki iz sosednjih držav prihaja v Slovenijo in
               izvira, recimo iz davčnih zatajitev. To ni, bom rekel, hud kriminal v smislu
               organizirane kriminalitete. Kljub vsemu pa je to kriminal, ki ga, mislim, da ta
               Slovenija tudi ne potrebuje v tekem obsegu, kot do sedaj. Ja, "prmejduš", je rekel,
               res ne potrebujemo takega kriminala in v takemu obsegu, kot do sedaj. Tukaj, se vam
               je najverjetneje malo - in formulacija je nerodna, ampak vendarle vprašanje: Ali
               imate torej podatke, koliko je torej tega denarja, ki prihaja iz sosednjih držav, iz
               davčnih zatajitev? Ali gre tukaj za organizirano kriminaliteto? Na podlagi katerih
               določb zakona ste ugotovili, da je to denar iz teh virov, ali na podlagi veljavnega
               zakona - to je člen 38 itd.? In seveda, žal, ko smo šli gledat v veljavni zakon, v
               spremembi zakona mi nismo videli določb, ki bi reševale to vprašanje. Ali mi lahko
               citirate določbo zakona ali posamezno alineo, ki se bo soočila z vprašanjem denarja
               neznanega izvora, ki prihaja iz sosednjih držav v Slovenijo in izvira recimo iz
               davčnih zatajitev. Katera določba o spremembi zakona bo to vprašanje pokrila? Hvala
               lepa.</p>
            </sp>
            <sp xml:id="SDZ3-Redna-17-2002-06-20.sp7">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Bernik, izvolite.</p>
            </sp>
            <sp xml:id="SDZ3-Redna-17-2002-06-20.sp8">

               <speaker>DR. JOŽEF BERNIK:</speaker>

               <p>Hvala lepa, gospa predsedujoča. Kolegice in kolegi! Hvala lepa gospodu direktorju za
               nekatera pojasnila. Rad bi pa vprašal še nekaj podatkov in bom zastavil dve
               vprašanji.</p>
               <p>Prvič, koliko ljudi ima vaš urad, komu - ali ste vi na ravni, vaš urad na ravni
               podsekretarja, državnega sekretarja ali kaj drugega in kdo je vaš neposredni v
               ministrstvu? To, potem pa dve vprašanji, tri vprašanja.</p>
               <p>Prvič, kolikor morem razvideti iz raznih poročil, so evropski parlamenti oziroma
               zastopniki evropskih parlamentov izredno zainteresirani na tem vprašanju. Tukaj v
               roki imam poročilo konference parlamenta Evropske zveze glede pranja denarja. Bili
               sta dve konferenci, ena decembra, druga pa februarja letos. Zadnja je bila v Parizu.
               Tukaj so se vsi zavzemali, kot je razvidno iz poročila, da bi parlamenti evropskih
               držav imeli bližji nadzor večji nadzor nad delom uradov, ki se ukvarjajo s pranjem
               denarja. Pri nas tega ni. Ne dobijo nobenih poročil o delu urada. Kolikor jih dobimo
               takole slučajno, so zelo suha in dejansko ne dajejo nobena vpogleda v resnično stanje
               pri nas. In mislim, da bi bilo potrebno, da se to uredi. Vi niste odgovorni seveda za
               to, ampak govorim to zaradi tega, ker v drugih državah je to veliko bolj smotrno
               urejeno, tako da ima državni zbor oziroma, da imajo parlamenti direkten pregled tega
               dela.</p>
               <p>Potem pa vidim pri nekaterih priporočilih par stvari. Tukaj govori o predlogu, da bi
               se ustvarjal v vsaki državi centralni register vseh bančnih računov. To je seveda
               velik zalogaj. Ali je to potrebno ali ne, ne morem reči. Ampak, rad bi imel vaš
               komentar.</p>
               <p>Drugič, pa sem včeraj nekaj nakazal, o čemer nisem bil povsem siguren, kar se tiče
               teže dokazovanja, evidence. Namreč, države, ki so bile na tem sestanku, so namreč
               ugotavljale, da imajo problem s tem. Seveda, tukaj gre za človekove pravice in tako
               dalje, vendar tukaj priporočajo, da bi se ta zadeva na neki način pravno uredila.
               Kajti, če obtoženec nima nobene dolžnosti, da sodeluje pri tem, koliko denarja je
               bilo, od kod je prišel in tako dalje, ima država izredno velik problem. In rad bi
               vedel, kak je bilo pri nas urejeno in kako mislite, da bi bilo potrebno, da se to
               uredi. Torej, to so nekatera vprašanja. Hvala vam lepa.</p>
            </sp>
            <sp xml:id="SDZ3-Redna-17-2002-06-20.sp9">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vizjak, izvolite.</p>
            </sp>
            <sp xml:id="SDZ3-Redna-17-2002-06-20.sp10">

               <speaker>MAG. ANDREJ VIZJAK:</speaker>

               <p>Hvala lepa za besedo, spoštovana podpredsednica. Spoštovani predstavniki urada!
               Večkrat sem se oglasil ob sprejemanju zakona in zato se ponovno oglašam sedaj ob
               spremembi novele zakona, predvsem v smislu vprašanj in predvsem v smislu kritičnega
               pogleda na učinkovitost odkrivanja in seveda tudi sankcioniranja tovrstnih prekrškov,
               ki mislim, da so ena od sodobnih vrst kriminala in prekrškov ne le v Sloveniji,
               temveč tudi vsepovsod drugod v Evropi in po svetu. Zato me kar skrbijo ugotovitve, da
               smo dobri, da smo super organizirani, da nimamo težav, da smo sodobni. Po drugi
               strani pa ugotavljamo, več kot očitno, da smo zelo neučinkoviti.</p>
               <p>Že kolega Podobnik je v včerajšnjem dnevu izpostavil statistiko, ki je zame
               zaskrbljujoča. Sam sem postavil vprašanje, ne vem, pri katerem, drugem ali tretjem
               branju zakona osnovnega teksta, koliko kazenskih ovadb oziroma koliko sumov storitve
               kaznivega dejanja je bilo pravnomočno obsojenih. Dobil sem takrat odgovor "nič". In
               iz statistike je razvidno, da je še vedno ta odgovor nič. Jaz se sicer strinjam, da
               odgovornost za to ni samoali pa da je v pretežni meri na bremenu slovenskega sodstva
               oziroma tiste veje oblasti, ki seveda, na podlagi teh predlogov, ovadb, v končni fazi
               tudi razsoja. Kljub temu pa mislim, da mora urad kot strokovno telo na področju teh
               zelo kompliciranih kaznivih dejanj oziroma teh anomalij v slovenski in seveda tudi
               evropski in svetovni družbi le povedati, poudariti, opozoriti in predlagati ukrepe za
               višjo učinkovitost delovanja te službe in seveda tudi ukrepe, kako priti tem sodnim
               epilogom prej do konca. Mislim, da gre za segment deliktov, ki se razvija in se bo
               razvijal tudi v bodoče. In zelo težko bi se strinjal, da je storjeno vse na tem
               področju. Mislim, da je potrebno tu, če ne slediti, mogoče kdaj tudi prehiteti te, ki
               se s temi delikti ukvarjajo oziroma jih kreirajo.</p>
               <p>Zato menim, da ne bi bilo odveč ob tej noveli zakona sprejeti tudi sklep, da državni
               zbor predlaga uradu za preprečevanja pranja denarja, da državnemu zboru v roku treh
               mesecev po sprejetju te novele zakona pošlje predlog ukrepov, ki bi jih bilo smiselno
               upoštevati za učinkovitejše reševanje tega zakona in hitrejše ter učinkovitejše
               izvrševanje vseh sproženih postopkov s strani urada. Mislim, da lahko državni zbor,
               da lahko tudi vlada naredi več na tem področju, da je storjenega premalo in verjamem,
               da lahko s skupnimi napori, tako izvršilne veje oblasti, zakonodajne veje oblasti in
               tudi sodne veje oblasti, naredimo sistem nadzora in sistem ukrepanja učinkovitejši.
               Ne želim, da se ponovi zgodba tranzicije in seveda anomalij lastninjena, ko seje pač
               dogajalo to, da nismo oziroma da pač državni organi niso bili sposobni se pravočasno
               odzivati na vse stranpoti tranzicije pri lastninjenju. In, seveda, zgodba je šla in
               šla dalje, se je zaključila ali pa se zaključuje. Epiloga o vseh možnih ugotovljenih
               sumih zlorab pa seveda ni bilo in ga še danes ni.</p>
               <p>Ne bi rad, da se na področju pranja denarja ta zgodba ponovi, zato menim, da bi bilo
               potrebno več napora vložiti v učinkovitost tako delovanja urada kot seveda v
               učinkovitost izvajanja in nekako uresničevanje tega, kar urad predlaga oziroma kar
               urad seveda posreduje drugim državnim organom in seveda drugim organom sodne veje
               oblasti. Skratka, predlagam ta dodatni sklep, ki ga bomo dali tudi v pisni obliki.
               Hvala.</p>
            </sp>
            <sp xml:id="SDZ3-Redna-17-2002-06-20.sp11">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Vizjak. Lepo prosim, da ta predlog dodatnega sklepa podate v pisni
               obliki in seveda vsa razprava, ki se je razvijala včeraj in danes, pravzaprav sodi v
               sklop razprave ob tem sklepu. Gospod Stroligo, glede na vprašanja, ki so vam jih
               kolegi poslanci postavili, vas lepo prosim, da skušate v odgovorih vendarle slediti
               delu, ki ga danes obravnavamo, to je predlog sprememb zakona, in v tej smeri
               pojasniti in da ne gremo v širino, ki ni danes na dnevnem redu. Gospod Stroligo,
               izvolite.</p>
            </sp>
            <sp xml:id="SDZ3-Redna-17-2002-06-20.sp12">

               <speaker>KLAUDIJO STROLIGO:</speaker>

               <p>Hvala lepa. Nekaj sem že omenil, da seveda v širino je razprava izzvala, ne
               predlagatelj. Poglejte, prvo vprašanje je bilo postavljeno v zvezi z računovodskimi
               servisi in tistimi, ki ta posel opravljajo nelegalno oziroma neregistrirano. Jasno
               je, da je zakonodaja o preprečevanju pranja denarja računovodske servise vpeljala med
               zavezance že lansko leto. Torej, mi jih ne vpeljujemo na novo s temi amandmaji,
               vpeljujemo na novo odvetnike in notarje in jih poenotimo skupaj z davčnimi
               svetovalci, računovodji, revizorji, ki so bili zavezanci že od lani, glede nalog in
               glede določenih obveznosti. Sive cone tistih, ki niso registrirani, ta zakon ne
               zajema in ne more zajemati. Zakaj ne? Poglejte, sistem je tak. S pomočjo finančnih
               institucij, registriranih na nekem trgu, lovi tiste, ki v teh finančnih institucijah
               poskušajo prati denar. Tisti, ki niti na tem minimumu ne delujejo in niso
               registrirani, kar pomeni, da kršijo predpise, jasno, da teh ne morete dobiti na stran
               izvajanja zakona o preprečevanju pranja denarja Seveda to, kdo je pristojen za
               ugotavljanje tovrstnih kršitev - gre za davčno, gre za problematiko tržne inšpekcije.
               Seveda s tega vidika je potrebno ta problem rešiti, ne pa z vidika zakona o
               preprečevanju pranja denarja, da bi pa potegnil notri tudi tiste, za katere niti ne
               vemo, kdo so. Torej najprej mora primarni trg urediti njihovo področje, šele potem
               lahko postanejo zavezanci za izvajanje zakona.</p>
               <p>Drugič, vprašanje, vezano na to, kdo plačuje odvetnike - res je, včeraj sem pozabil
               vam dati odgovor na to vprašanje oziroma ali so lahko plačani iz umazanega denarja.
               Glejte, v Sloveniji je predpis, ki ureja to problematiko, zakon o kazenskem postopku,
               pardon, kazenski zakonik, se opravičujem, ki govori, da nihče ne sme obdržati
               premoženjske koristi, ki je pridobljena s kaznivim dejanjem. Gre za člen 95.
               kazenskega zakonika in potem v členih 96. do 98. je urejeno, na kakšen način je
               potrebno to premoženjsko korist odvzeti. Ta člen ne govori o tem, če je ta
               premoženjska korist morda pri odvetniku ali pri kom drugem, ali pri kom tretjem, kar
               pomeni, da normalno, zakon velja za vse. Torej velja tudi, če je odvetnik plačan z
               umazanim denarje. Če gre za sum, da se je to zgodilo, obstajajo seveda vsi mehanizmi,
               da se ta denar tudi kot plačilo odvetniku zaseže. Praksa seveda v Sloveniji in tudi v
               svetu je glede tega zelo različna. Nekaj držav je, ki to problematiko posebej
               detajlno urejajo. Ne gredo vse v tej smeri, da bi rekli, da je treba ta denar zaseči,
               ker pravijo, potem pa odvetniki ne bi bili nikoli plačani.Saj vedno, ko zastopajo
               kriminalce, so plačani iz tega. Tako da je v bistvu dilema, kot pravim, na zakonski
               ravni rešena v Sloveniji, na praktični pa mislim da ne, ker še ni bila izpostavljena,
               vsaj ne, da bi jaz vedel.</p>
               <p>Druga stvar oziroma naslednje vprašanje, ki je bilo izpostavljeno, glede modela. Še
               enkrat poudarjam, uvodna pojasnila zakona se omejujejo na ta zakon. In ko govorimo o
               modelu, govorimo o modelu preprečevanja in zgodnji fazi odkrivanja, ne o celotnem
               projektu pranja denarja. V tem delu je bila ta ocena dana in še enkrat pravim,
               predlagatelj stoji za njo z vsemi argumenti.</p>
               <p>O tem, kaj pa v projektu ne "štima", smo se pa že pogovarjali in mislim, da ne bi
               ponavljal, da nima smisla ponavljati.</p>
               <p>Seveda, cel projekt ima kritične točke. Nekatere urejamo v teh zakonih dodatno, zato
               da se ne bi zgodilo kaj, kar bi nas presenetilo.</p>
               <p>Na drugi strani je pa treba poudariti tudi to, ta model je preventiven in
               represiven. Ni samo represiven. Merjenje učinkovitosti projekta proti pranju denarja
               samo s številom obsojenih in številom zaseženih je napačno. To je dober podatek, ki
               kaže na efektivnost sistema, je pa daleč od tega, da bi bil edini. Kako meriti recimo
               preventivo? Na žalost, na tem področju, lahko rečem, je napisanih kup knjig, rešitev
               je pa zelo malo. Kako meriti to, da ste recimo tudi v primeru oprostilne sodbe, ki je
               bila izdana v Gorici, da smo uspeli demontirati kriminalno združbo, ki nikoli več v
               Sloveniji ne bo. Ali je mogoče to meriti, kot efekt sistema ali ne? Samo en primer
               vam dajem, ki kaže na to, da je ta zadeva daleč od tega, da bi bila zelo enostavna.
               Seveda, v tujini so zdaj začeli, zlasti Velika Britanija, postavljati neke tako
               imenovane "performance indicatorje", se pravi indikatorje uspešnosti, tako uradov,
               kot celega projekta in ti posegajo v celo sfero dela. Za kar se trudimo, je seveda
               to, da po celem sistemu, ko poročamo vladi, izpostavimo kritične točke tega projekta.
               Ne nazadnje ste v tem parlamentu obravnavali spremembe kazenskega zakonika in ZKP-ja,
               spremenili člen 252, poostrili kazni in ga naredili drugačnega. Vse to ni bilo
               narejeno slučajno. Vse to je bilo narejeno zato, ker smo ugotovili, da sodna praksa,
               ki se je začela oblikovati in začela tolmačiti, prvič z zakonom iz leta 1996 -
               govorim o kazenskem zakoniku in členuo pranju denarja - napačno, v napačni smeri,
               tudi glede davčne zatajitve. Vprašanje, ki je bilo izpostavljeno, člen 252.
               kazenskega zakonika, ki je veljal od leta 1980, zelo jasno določa, da so vsa kazniva
               dejanja, tudi kazniva dejanja davčne zatajitve predhodna dejanja za pranje denarja.
               Prvi zakon iz leta 1995 pa glede davčnih zatajitev ni bil tako zelo jasen oziroma je
               dopuščal različna stališča. In tudi sodišča so se različno odločala glede tega.</p>
               <p>V trenutku, ko je Slovenija ratificirala konvencijo Sveta Evrope 141 o pranju
               denarja, zasegu in zaplembi, da ne govorim naprej, se je zavezala, da bo uveljavila
               tako imenovani "all crime" model. Ta je bil uveljavljen in velja. Velja tudi za
               področje preventive. Tako, da na tem področju finančne organizacije niso dolžne
               razpoznavati, ali neki denar izhaja zdaj iz tega kaznivega dejanja ali iz nekega
               drugega ali tretjega. Na ta način smo jim olajšali seveda zadevo, tudi s tem modelom,
               ki ga imamo, da pač ne glede na to, iz katerega kaznivega dejanja izhaja umazan
               denar, morajo to sporočiti kot sumljivo. In seveda dalje tukaj je ta sistem nadgrajen
               tudi naprej, tako da teh zakonskih dilem ni.</p>
               <p>Omenil sem pa seveda, da je v praksi včasih težko dokazati davčno zatajitev. Lahko bi
               vam konkretne primere našteval. Če nimate partnerja v tujini, ki bi bil ustrezno
               usposobljen za to, da dokaže davčno zatajitev, ki je storjena v tujini, ne v
               Sloveniji, gre pa za to, da tujci v Sloveniji ta denar in izkupičke operejo, seveda
               imate problem. Lahko omenim, recimo, tipičen problem z Rusijo. Rusija je šele pred
               kratkim ustanovila urad. Z Rusi imamo podatke o tem, od kod izvira denar, iz tako
               imenovanih "capital flight" ali njihovih davčnih zatajitev. Teh podatkov seveda ni
               bilo mogoče dobiti. Jasno je bilo, da gre za pranje denarja jasno je bilo, da so
               storjena kazniva dejanja, vendar premalo jasno, da bi iz tega lahko uspešne in
               konkretne kazenske postopke vodili. V teh primerih smo ravnali preventivno, tudi
               tako, da mogoče kakšni od teh oseb ni bila izdana delovna viza, torej ukrepali smo
               tudi na način, da tisti, za katere smo imeli sicer zelo veliko, ne pa dovolj, da bi
               imeli uspešen kazenski postopek, da se jih iz Slovenije znebimo, v sodelovanju z
               drugimi službami seveda. Tudi to je preventiva. Kako meriti to, je spet, kot sem
               rekel, zelo težko, ker tega v statistiki ne boste videli.</p>
               <p>Potem vprašanje glede tega, komu odgovarja urad. To razpravo, še enkrat poudarjam,
               smo imeli lansko leto, pa žal magnetograma seje nimamo. Konkretno v ministrstvu za
               finance, vsaj odkar ta urad obstaja, sem vedno odgovarjal neposredno ministru. Zame
               ni bil pristojen noben državni sekretar, o vsebini dela govorim. Seveda to ne pomeni,
               da se s službami znotraj ministrstva za finance ne bi koordinirali; ravno obratno,
               koordinacija z davčno službo, carinsko službo, devizno inšpekcijo, proračunsko
               inšpekcijo na operativni ravni poteka in je praviloma tam. Seveda, kar pa zadeva moje
               dopuste ali pa službene poti, jih pa državni sekretar po pooblastilu ministra
               podpisuje, torej nisem sam svoj gospod, če tako lahko rečem. To poročanje poteka v
               skladu z zakonom, kot sem že povedal, in odgovornost je napeljana, ne glede na to, da
               sem v tem času tri ministre zamenjal. Vedno je bil ta sistem enak in tudi sedaj tako
               poteka, torej nič se ni spremenil, odkar je minister Rop postal moj predstojnik.</p>
               <p>Omenili ste evropske parlamente in njihovo zainteresiranost za to problematiko. Res
               je, tema pranja denarja je tudi zaradi preprečevanja financiranja terorizma tema 1A s
               črtico spet. Zato je znanje, ki ga imamo tisti, ki se s to problematiko ukvarjamo, je
               postalo bolj cenjeno in tudi bolj, če hočete, politično aktualno. Žal temu nekateri
               predpisi ne sledijo. Dileme, ki ste jih izpostavili, glede obrnjenih dokaznih bremen,
               so dileme mednarodnih standardov. To ni mednarodni standard. Žal Svet Evrope ta teden
               na strokovni ravni ni uspel doseči soglasja, da bo šel v to smer. Kaj lahko zdaj
               Slovenija naredi, da bi to premaknila, da bi "zasolirala" - verjetno zelo težko, kaj.</p>
               <p>Kar se tiče odgovornosti in poročanja urada. Tudi en urad na svetu ne poroča
               državnemu zboru ali parlamentu. Tudi en urad na svetu nima takega statusa. Praviloma
               so to, kot poudarjam - že to, da urad poroča vladi, kot je primer v Sloveniji, že to
               je izjema, če primerjamo to na celotni ravni. Poročanje javnosti, obveščanje javnosti
               seveda je. V Sloveniji smo ga tudi v zakonu napisali. Veste, da to poteka redno. Pač
               so podatki, ki niso zaupne narave, in te podatke lahko damo, jih tudi objavljamo na
               internetu, tiskovno konferenco imamo najmanj enkrat letno v zvezi s podatki s
               področij dela. Kaj mediji napišejo o tem, je težko govoriti. Lahko rečem, da tak
               sistem, kot sedaj velja, mislim, da primerjalnopravno drži vodo in tudi lahko rečem,
               da znotraj Slovenije, mislim, da je ta model dober. Še enkrat poudarjam, poročanje
               parlamentu samo o problematiki dela urada, mislim, da bi bilo zgrešeno. Tudi
               predlagani sklep o tem, da naj bi urad pripravil to, mislim, da državni zbor lahko
               nalaga obveznosti vladi. Urad je organ v sestavi enega ministrstva, niti ne direktno
               pod vlado. In seveda projekt pranja denarja, to kar že veste, ne obsega samo dela
               urada. Obsega delo finančnih institucij in ostalih naravnih zavezancev urada,
               policije, državnega tožilstva, sodišč, če hočete, najmanj v tem obsegu. Poročanje ali
               pa zavezovanje za pripravo nekih ukrepov, ki bi zadevalo celoten projekt, bi moralo
               zaobseči vse te organe. Nekateri med njimi so tudi neodvisni in samostojni in tudi še
               s tako željo bodisi urada bodisi vlade ni mogoče posegati v njihove odločitve. To,
               kar je bilo mogoče narediti, sem povedal včeraj. Prebral sem vam dva sklepa vlade, ki
               sta bila v poročilih o delu na predlog urada in ministrstva za finance predlagana in
               sprejeta v vladi. In tudi ukrepi teh organov, če govorim zdaj o letu recimo 2000,
               sklep je bil udejanjen. Včeraj ni bilo časa povedati to, da se je tudi sodišče, tudi
               sodna statistika na podlagi sklepa vlade in na teh opozorilih premaknila na bolje. V
               Sloveniji imamo tri sodbe. Ena je oprostilna, dve sta obsodilni, nista še
               pravnomočni. Čaka še šest sojenj. Upam, da se bo kakšno od teh začelo v letu, da bo
               tudi ta izplen, ki vas najbolj zanima, pokazal o tem, kakšno je efektnost in
               efektivnost tega sistema merjena po obsodilnih sodbah ali oprostilnih.</p>
               <p>Dober podatek je ta, da je samo 10% iniciiranih zadev bilo ustavljenih do sedaj.
               Torej 90% zadev, ki so bile sprožene po pranju denarja - čeprav jih ni številčno
               veliko - je še vedno v različnih fazah postopka. To kaže na to, da pravzaprav
               iniciirane zadeve niso bile tako zelo slabo iniciirane, s slabimi podatki.</p>
               <p>Potem samo še centralni register vseh bančnih računov. Zelo mikaven projekt. Tudi
               nekatere države vanj gredo. Italija je šla vanj, mislim v ta projekt, pred tremi
               leti. 14 dni stara informacija je, da še ni operativen, vprašanje je, kdaj bo. Ideja
               je pa ta, da ima na enem mestu en državni organ, praviloma centralna banka, podatek o
               tem, kdo je lastnik računa X 500 in tako naprej. Torej, da ni potrebno s tem
               ugotavljanjem lastništva računa obremenjevati vedno, v primerih, ko gre za presojanje
               kriminala ali pa kriminalnega izvora denarja, pa za potrebe sodišč in drugih
               pristojnih organov.</p>
               <p>V Sloveniji seveda v ta projekt, vsaj organizirano, zaradi pranja denarja nismo šli.
               Zakaj ne? Pristojnosti, ki jih ima urad, omogočajo, da v realnem času dobi vse
               podatke, o vseh računih in poslih, tako tujcev kot Slovencev, rezidentov,
               nerezidentov pri bankah, tako da je ta hitrost, ki je potrebna za reagiranje na
               potencialno umazani denar na računu, že vzpostavljena.</p>
               <p>Če primerjam, zakaj so šli Italijani v to. Zato, ker njihov urad ima pristojnosti
               dobiti podatke od bank, vendar v zakonu ni napisan rok, v katerem mu morajo banke te
               podatke dati. Kar pomeni, da to traja šest mesecev. V Sloveniji je ta rok omejen na
               najkasneje 15 dni.</p>
               <p>Tako, da razlogi, če bi šli v to v Sloveniji zaradi te potrebe, bi bilo treba seveda
               analizirati cel sistem in tudi primerjati, koliko bi to stalo državo, da ne govorim o
               tem, da zbiranje nekih podatkov kar tako posega tudi v zakon o varovanju osebnih
               pravic in podatkov, tako da tam bi bilo treba biti zelo pazljiv.</p>
               <p>Glede teže dokazovanja. Mislim, da je bilo o tem že kar nekaj povedanega. Problem
               dokazovanja pranja denarja je predvsem ta: Imate kaznivo dejanje, storjeno v tujini,
               in pranje denarja v vaši državi. Povezati ta umazan denar s konkretnim kaznivim
               dejanjem v tujini, ki je lahko storjeno v Panami, Južni Ameriki ali pa na Siciliji,
               ni lahko delo. In to velja ne samo za Slovenijo, to je mednarodni problem. Če imate
               zakonodajo, ki vam omogoča čim lažje dokazovanje, ste že narediliprvi korak v tej
               smeri. In to, kar pravim, v Sloveniji je ta korak bil že narejen. Kazenska zakonodaja
               na tem področju je dobra. "All crime" model omogoča kaznovanje storilcev iz
               malomarnosti, omogoča, da je organizirana kriminaliteta kaznovana z 10 let zaporne
               kazni, to omogoča, da je storilec predhodnega kaznivega dejanja lahko obravnavan tudi
               za pranje denarja, kar je tudi, bom rekel, opcija, dobra opcija, ki jo imamo v
               zakonodaji.</p>
               <p>Tako, da kar je potrebno, da si čim bolj olajšamo ta problem dokazovanja, je že
               storjeno. Zadnji korak, ki manjka, je seveda ta, ki sem ga omenil, obrnjeno dokazno
               breme, dokazovanje na podlagi nekih splošnih parametrov. In tukaj res posežemo v
               človekove pravice. Sami veste, da je ustavno načelo, da nihče ni kriv, dokler se mu
               to ne dokaže, in to načelo, seveda, če bo potrebno to razpravo imeti ob obravnavi
               kazenskega zakonika ali zakona o kazenskem postopku, da posega na področje dokaznih
               bremen, in to razpravo je treba imeti takrat. Mislim, da sem povedal vse, kar je bilo
               treba. Hvala lepa.</p>
            </sp>
            <sp xml:id="SDZ3-Redna-17-2002-06-20.sp13">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mislim, da lahko zaključim splošno razpravo in preidemo na drugo
               obravnavo. To je na obravnavo ter odločanje o posameznih členih predloga zakona.
               Zboru predlagam, da v skladu z drugo alineo 189. člena poslovnika po končani razpravi
               in glasovanju o amandmajih in členih razpravlja in glasuje skupaj o preostalih
               členih, h katerim niso bili vloženi amandmaji. Predlagani sklep ne bo sprejet, če mu
               bo nasprotovala najmanj tretjina navzočih poslancev. O predlogu sklepa bomo
               glasovali. Glasujemo. Navzočih nas je 46, za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je predlog sprejet.</p>
               <p>Prehajamo torej na razpravo o posameznih členih in vloženih amandmajih. Razpravo
               bomo vodili na podlagi pregleda amandmajev z dne 18.6.2002.</p>
               <p>V razpravo in odločanje dajem 5. člen in dva amandmaja k temu členu. Predlagatelj
               obeh je odbor, z opombo, da je amandma pod 1 povezan z amandmajem ravno tako odbora k
               7. členu. Želi kdo razpravljati? Ker ne, zaključujem razpravo in prehajamo na
               odločanje. Najprej o amandmaju pod 1. Glasujemo. Navzočih nas je 46, za je glasovalo
               46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma pod 1 sprejet.</p>
               <p>Odločamo o amandmaju pod 2. Glasujemo. Prvo glasovanje ni bilo uspešno. Drugič
               glasujemo o amandmaju pod zaporedno številko 2 k 5. členu. Glasujemo. Navzočih nas je
               47, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Tudi zdaj prvo glasovanje ni bilo uspešno.
               Prosim za malo pozornosti, v dvorani nas je zadosti, vendarle moramo biti vsi
               pripravljeni pritisniti na eno izmed tipk. Drugič odločamo o členu v celoti.
               Glasujemo. Navzočih nas je 48, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o 7. členu in amandmaju odbora k temu členu, ki
               je vsebinsko povezan z že sprejetim amandmajem k 5. členu pod zaporedno številko 1.
               Želi kdo razpravljati? Ker ne, prehajamo na odločanje. Glasujemo. Navzočih nas je 48,
               za je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih nas je 49, za je glasovalo 47,
               proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Smo pri 16. členu in amandmaju odbora k temu členu. Želi kdo razpravljati? <stage>(Ne.)</stage>
               Prehajamo na odločanje. Glasujemo. Navzočih nas je 47, za je glasovalo 44, proti
               nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih nas je 47, za je glasovalo 45,
               proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 28. členu in amandmaju k temu členu.
               Predlagatelj amandmaja je odbor, amandma je povezan vsebinsko z amandmajem k 30.
               členu. Želi kdo razpravljati? <stage>(Ne.)</stage> Prehajamo na odločanje. Glasujemo. Navzočih nas
               je 46, za je glasovalo 39, proti nihče.</p>
               <p><stage>(Za je glasovalo 39.)</stage> <stage>(Proti nihče.)</stage></p>
               <p>Ugotavljam, da je amandma sprejet in člen črtan.</p>
               <p>Odločamo še o amandmaju odbora k 30. členu, ravno tako za njegovo črtanje.
               Glasujemo. Navzočih nas je 49, za je glasovalo 43, proti nihče.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da je amandma sprejet in člen črtan.</p>
               <p>Opravili smo razpravo o vloženih amandmajih in prehajamo na razpravo o preostalih
               členih, h katerim niso bili vloženi amandmaji. Želi kdo besedo? <stage>(Ne želi.)</stage></p>
               <p>Prehajamo na odločanje o preostalih členih. Glasujemo. Navzočih nas je 48, za je
               glasovalo 43, proti nihče.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da so preostali členi sprejeti.</p>
               <p>Prehajamo na razpravo o naslovu zakona. Želi kdo razpravljati? <stage>(Ne želi.)</stage></p>
               <p>Prehajamo na odločanje o naslovu zakona. Glasujemo. Navzočih nas je 48, za je
               glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title>tretjo obravnavo</title> predloga zakona.</p>
               <p>Ugotavljam, da so bili k predlogu zakona v drugi obravnavi sprejeti amandmaji k
               členom 5, 7, 16, 28 in 30. Če želijo k tem členom kvalificirani predlagatelji vložiti
               amandma, prosim, da to storijo. Pred tem pa sprašujem, ali želi razpravljati kdo o
               predlogu zakona v celoti. <stage>(Ne želi.)</stage> Predstavnico sekretariata sprašujem, ali je
               morda porušena medsebojna skladnost določba zakona. <stage>(Ni.)</stage> Hvala lepa.</p>
               <p>Prehajamo torej na odločanje o predlogu zakona v celoti. Glasujemo. Navzočih nas je
               50, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je predlagani zakon sprejet.</p>
               <p>V zvezi s tem zakonom je poslanska skupina Socialdemokratske stranke Slovenije
               vložila predlog sklepa, in sicer z naslednjo vsebino:</p>
               <p>"Državni zbor predlaga uradu Republike Slovenije za preprečevanje pranja denarja, da
               državnemu zboru v roku treh mesecev od uveljavitve tega zakona predloži predlog
               ukrepov, ki bi jih bilo treba upoštevati pri pripravi zakonodaje za učinkovitejše
               uresničevanje zakona o preprečevanju pranja denarja ter hitrejše in učinkovitejše
               izvrševanje začetih postopkov s strani urada."</p>
               <p>O predlogu sklepa odpiram razpravo. Gospod Vizjak, izvolite.</p>
            </sp>
            <sp xml:id="SDZ3-Redna-17-2002-06-20.sp14">

               <speaker>MAG. ANDREJ VIZJAK:</speaker>

               <p>Hvala lepa. Akceptiram pripombe na ta dodatni sklep s strani predstavnika urada,
               vendar menim sledeče. Le urad je tisti, ki ima dovolj strokoven in celovit pogled na
               delovanje urada in na morebitne možne izboljšave v smislu učinkovitosti dela urada.
               Prav gotovo gre za področje, ki ni zajeto samo v tem uraduin zadeva celo paleto
               drugih institucij, tudi drugih ministrstev ter drugih organov v sestavi. To je
               popolnoma razumljivo. Vendar menim, da le na podlagi analize in tudi predloženih
               možnih ukrepov lahko pridemo do tega, da dvignemo kvaliteto oziroma učinkovitost
               delovanja te službe in še mogoče nekaterih služb, povezanih s to službo, ne nazadnje
               mogoče tudi drugih vej oblasti.</p>
               <p>Menim da predlagan sklep lahko predstavlja korak naprej k učinkovitosti. Zavedam se
               omejenosti moči urada, vpetega v to strukturo vlade, kamor sodi. To je popolnoma res,
               vendar poznam tudi druge organe v sestavi, kot so na primer inšpektorati, ki ob
               letnih poročilih stalno in venomer predlagajo ukrepe za izboljšanje stanja na tem
               področju. Ti ukrepi po pravilu letijo tudi na druge institucije, na druga
               ministrstva. Ne samo na ministrstva, tudi na recimo zavarovalni sistem. Menim, da je
               tak spisek ali pa tak predlog ukrepov lahko kvečjemu dobrodošel za to, da lahko ob
               morebitni obravnavi kakšnega drugega zakona na to tudi opozorimo, smo na to pozorni
               in kakšen predlog tudi realiziramo. V tem ne vidim nič slabega. Izgovarjanje na nemoč
               zaradi vpetosti lahko sicer razumem, vendar mislim, da bomo morali mi to našo
               administrativno togost enkrat prerasti, da bomo morali biti mogoče malo bolj odprti.
               Mogoče lahko poslanci tudi temu botrujemo, da s takimi predlogi načnemo te toge
               vpetosti raznih služb v to našo shemo uprave. Hvala.</p>
            </sp>
            <sp xml:id="SDZ3-Redna-17-2002-06-20.sp15">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Stroligo, izvolite.</p>
            </sp>
            <sp xml:id="SDZ3-Redna-17-2002-06-20.sp16">

               <speaker>KLAUDIJO STROLIGO:</speaker>

               <p>Hvala lepa. Nisem rekel, da je predlog slab, vendar v imenu predlagateljev predlogu
               nasprotujem iz naslednjih razlogov.</p>
               <p>Prvič, zelo nerodno bi bilo, da bi urad predlagal, kaj naj urad naredi, da bi bil
               boljši. To je prva stvar.</p>
               <p>Drugič, mislim, da urad je del izvršne oblasti in seveda parlament bi moral
               komunicirati z vlado, ne z uradom, s takimi sklepi.</p>
               <p>Tretjič, razlog zakaj. Urad je take predloge za izboljšanje sistema že delal. To je
               redni del njegovega dela v odnosu do vlade. In tudi vlada, moram reči, doslej se niti
               enkrat ni zgodilo, da kakšnega od predloga uradov ne bi sprejela in da mu ne bi
               sledila.</p>
               <p>Razlogov, da se zdaj posebej zavezuje vlado, ali pa, če hočete, urad, kot je predlog
               vašega sklepa, da nekaj naredi v treh mesecih za izboljšanje, mislim da ni potreben.
               Ti ukrepi, ki so potrebni za izboljšanje sistema, so del obravnave. Naj omenim samo
               še en razlog, da v treh mesecih se bo to, kar vi predlagate, itak zgodilo. Naslednji
               teden, še enkrat ponavljam, bo poročilo Sveta Evrope obravnavano na plenarnem
               zasedanju. Delegacija, ki jo vodim, je medresorska. Osnutek poročila, del tega sem že
               pojasnil, ki je kritičen do posameznih točk, bo obravnavala takoj po sprejetju v
               Svetu, Evrope, po počitnicah, vlada. To pomeni, da bo priložnost na te sistemske
               zadeve, kijih nekako, če prav razumem, v vašem predlogu tudi naslavljate, da jih je
               potrebno razrešiti, bo možno to narediti. Zato sem prepričan, da bo vlada ob
               obravnavi poročila in pripravi predloga ustreznih sklepov za odpravo teh napak, kjer
               so potrebne, lahko tudi takrat seznanila parlament, če bo to potrebno.</p>
               <p>Še eno stvar naj povem, da tisto, kar zadeva ta zakon in obravnavo tega zakona in
               kar je kritično izpostavljeno v tem poročilu, je že vključeno v predlogu zakona.
               Omenil sem uvodoma, gre za problematiko ugotavljanja dejanskih lastnikov podjetij,
               gre za problematiko identifikacije knjižic na prinositelja in še bi lahko nekaj
               detajlov našteval. Nekdo je prej rekel, da je potrebno biti pred časom, mislim, da s
               tem zakonom, ki ste ga danes sprejeli, smo deloma na tej poti že, vsaj kar zadeva
               preventivo. Hvala lepa.</p>
            </sp>
            <sp xml:id="SDZ3-Redna-17-2002-06-20.sp17">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vizjak, izvolite.</p>
            </sp>
            <sp xml:id="SDZ3-Redna-17-2002-06-20.sp18">

               <speaker>MAG. ANDREJ VIZJAK:</speaker>

               <p>Akceptiram sugestijo in zato zgolj v enem delu spreminjamo sklep, in sicer, da
               državni zbor predlaga vladi, da... In tako naprej. To se pravi, da se "Urad RS za
               preprečevanje pranja denarja" nadomesti z besedico "Vladi RS". S tem je v bistvu
               upoštevano to, kar je. Jaz verjamem, da bo to narejeno. Hkrati bi bilo le dobro, da
               je to dostavljeno tudi državnemu zboru v obliki takega formuliranega sklepa, zato
               spreminjam ta del dodatnega sklepa, kar boste dobili seveda tudi pisno. Mislim pa, da
               lahko opravimo glasovanje ne glede na to, kajti zadeva je popolnoma jasna. Hvala.</p>
            </sp>
            <sp xml:id="SDZ3-Redna-17-2002-06-20.sp19">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Stroligo, ste želeli besedo? Izvolite.</p>
            </sp>
            <sp xml:id="SDZ3-Redna-17-2002-06-20.sp20">

               <speaker>KLAUDIJO STROLIGO:</speaker>

               <p>Še enkrat poudarjam, da vaš sklep, tudi v ostalem delu, je nekako nelogičen. Veliko
               smo se pogovarjali o tem, kaj v tem sistemu ne "štima". Sami ste izrekli nekaj
               opozoril glede učinkovitosti dela urada, tako dobrih kot slabih. Zdaj, če prav
               razumem, predlagate vladi, ker nimam pisnega sklepa pred sabo, da naj zagotovi
               učinkovitejše izvajanje dela urada. Vlada to dela redno, kot poudarjam ob obravnavi
               vsakoletnega poročila urada je ta del, ki zadeva samo delo urada, že zagotovljen.</p>
               <p>Omenil sem lani in letos, da cela problematika posega v področje, ki presega samo
               pristojnosti vlade. Če državni zbor želi koga zavezati, da celotni projekt analizira
               in predlaga sklepe za odpravo tega, seveda mislim, da bo moral k vsemu delu povabiti
               tudi druge institucije, predvsem mislim tukaj tiste, ki so samostojne, če govorim
               zdaj o sodišču, o sodni veji oblasti, glede na to, da so del tega zakona tudi
               nadzorne institucije, ki so primarni nadzorniki, govorim o centralni banki, agenciji
               za zavarovalni nadzor, agenciji za trg vrednostnih papirjev, ki so izven vlade, ki so
               samostojne institucije. Seveda bi bilo treba tudi njih zavezati. Zavezati samo vlado
               v tem smislu, da pripravi ukrepe, ki bi izboljšali sistem, bi bilo seveda nekoliko
               invalidno. Poudarjam pa, kar sem prej povedal, da bo vlada obravnavala celovito oceno
               projekta že najkasneje septembra, glede na oceno tujih eminentnih strokovnjakov, da
               razlogov za tak sklep ne vidim v imenu predlagatelja in v tisti obravnavi bo seveda
               tudi povabila in seznanila s temi ocenami ostale organe, ki so neodvisni, ki so izven
               delovanja izvršne oblasti.</p>
               <p>To so razlogi, zakaj nasprotujem. Nisem pa proti sami vsebini tega, da je tako
               analizo dobro narediti in da je potrebna in da je tudi prav, da se parlament z njo
               seznani. Hvala lepa.</p>
            </sp>
            <sp xml:id="SDZ3-Redna-17-2002-06-20.sp21">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vizjak, potem gospod Kelemina. Gospod Vizjak, izvolite.</p>
            </sp>
            <sp xml:id="SDZ3-Redna-17-2002-06-20.sp22">

               <speaker>MAG. ANDREJ VIZJAK:</speaker>

               <p>Hvala. Le moram reagirati. Če ste dobro prebrali ali pa poslušali sklep, ne govorimo
               in ne omenjamo več v sklepu urada. Omenjamo zgolj učinkovitejše uresničevanje zakona
               o preprečevanju pranja denarja in seveda učinkovitejše izvrševanje sproženih
               postopkov. Gre za dejansko kompleksno problematiko. To nalagamo vladi in ne uradu.
               Zaradi tega mislimo, da je to tisti najmanjši koraček k napredku na področju
               uresničevanja te prebriljantne zakonodaje, kot smo jo že večkrat danes komentirali.
               Zadeva ni fokusirana zgolj na urad, fokusirana je na cel sistem in vlada lahko tudi v
               tej analizi predlaga ukrepe tudi v drugih vejah oblasti,če meni, da bi to bilo bolje
               za učinkovito izvrševanje oziroma učinkovito uresničevanje zakona o preprečevanju
               pranja denarja. Tako da je to, kar so osnovne pripombe direktorja, po moji oceni
               korektno in ne izolira nikogar in so dovolj široko naslovljene in želijo predvsem
               sistemske rešitve. Hvala.</p>
            </sp>
            <sp xml:id="SDZ3-Redna-17-2002-06-20.sp23">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kelemina, izvolite.</p>
            </sp>
            <sp xml:id="SDZ3-Redna-17-2002-06-20.sp24">

               <speaker>BRANKO KELEMINA:</speaker>

               <p>Hvala lepa za besedo. Spoštovani, glejte, mi smo v razpravi, ne glede na predlog
               sprememb zakona, ugotovili določene sistemske slabosti, ne vem, mogoče neke pravne
               praznine, nedorečenosti v zakonodaji, pomanjkljivosti v zakonodaji in tako naprej.
               Jaz sem trdno prepričan, da državni zbor ima interes, kot celota mislim, da vse te
               ugotovitve, ki smo jih nanizali različnirazpravljavci, želimo na nek način prispevati
               k temu, da bi se naredile neke izboljšave. In če hočemo vplivati na to, mora biti
               državni zbor tudi neke vrste nosilec pobude za izboljšanje. To ni čisto nič drugega,
               kot samo to, da si državni zbor prizadeva za izboljšanje vseh teh pomanjkljivosti ali
               pa slabosti sistema, ki smo ga v razpravi zasledili. Popolnoma nič drugega. Zato jaz
               mislim, da to iniciativo bi si državni zbor moral vzeti in naročati tej izvršni veji
               oblasti, da poskuša najti neke rešitve za bolj učinkovito reševanje samega zakona in
               potem tudi že začetek postopkov na posameznih zadevah. Jaz sem trdno prepričan, da
               samo pustiti, vso iniciativo uradu in pa vladi in določenim organom, da samostojno
               določene stvari uresničujejo in izvajajo in poročajo državnemu zboru in mednarodnim
               institucijam, da je pač situacija taka in taka in ni drugačna, premalo pa narediti
               oziroma državni zbor ne imeti iniciative pri tem, mislim, da ni primerno. Zato bi jaz
               tudi v celoti podprl ta sklep, da potem vidimo v naslednjem obdobju, ko bomo spet
               sprejemali takšno zakonodajo ali pa takšno poročilo o delu urada, da bomo lahko
               analizirali, koliko so bile upoštevane pobude državnega zbora za izboljšanje stanja
               na tem področju. Samo to. Če je to preveč, jaz ne vem, ampak jaz sem trdno prepričan,
               da takšen sklep ne more škodovati, lahko samo koristi celotnemu sistemu. To je bila
               obrazložitev. Hvala lepa.</p>
            </sp>
            <sp xml:id="SDZ3-Redna-17-2002-06-20.sp25">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Potrč, izvolite.</p>
            </sp>
            <sp xml:id="SDZ3-Redna-17-2002-06-20.sp26">

               <speaker>MIRAN POTRČ:</speaker>

               <p>Hvala lepa. Ker gre za področje, kjer bi si vsi želeli, da bi bila naša ocena o tem,
               da je učinkovitost popolno enotna, je prav, da povem, zakaj ne bom podprl tega
               predloga sklepov. Dajte ga logično prebrati in boste videli, da se ga podpreti ne da.
               Ta predlog sklepov zahteva, da bi...Nerazumljivo./... državni zbor, sprejela ukrepe
               pa vlada, sprejela ukrepe, ki bi jih bilo potrebno upoštevati pri pripravi
               zakonodaje. To je notranje nelogično. Ker če, potem naj pripravi zakonodajo. Ne bo
               vam sporočila ukrepe, ki jih bo upoštevala pri pripravi zakonodaje, ta del. Potem pa,
               pazite, kakšno zakonodajo. Zakonodajo za učinkovitejše uresničevanje zakona. Se
               pravi, za uresničevanje zakona, ki smo ga pravkar sprejeli, bi bilo treba sprejeti
               novo zakonodajo. To res ne gre. In jaz verjamem, da je namen dober. Ampak takšen
               sklep... Razmislimo, ali takšen sklep dosega cilj. Takšen sklep ne more nobenega
               cilja dosegati.</p>
               <p>Jaz bi prosil, da razmislite, pa oblikujete drugačnega, ker takšnega se res podpreti
               ne da. Hvala.</p>
            </sp>
            <sp xml:id="SDZ3-Redna-17-2002-06-20.sp27">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vizjak, izvolite.</p>
            </sp>
            <sp xml:id="SDZ3-Redna-17-2002-06-20.sp28">

               <speaker>MAG. ANDREJ VIZJAK:</speaker>

               <p>Predlagam za petnajst minut, to se pravi, omogočite, da pripravimo v skladu s temi
               pripombami tekst in lahko preidemo na drugo, pa se bomo takoj vrnili, ko ga
               vložimo.</p>
            </sp>
            <sp xml:id="SDZ3-Redna-17-2002-06-20.sp29">
               <speaker>PODPREDSEDNICA IRMA PAVLINIČ KREBS:</speaker>
               <p> Hvala lepa. Lahko nadaljujemo z obravnavo 12. točke dnevnega reda.</p>
               <p>Prekinjam 14. točko dnevnega reda. Po končani 12., bomo obravnavali predlog
               dodatnega sklepa, ki ga je predlagala poslanska skupina Socialdemokratske stranke k
               14. točki dnevnega reda. Prekinjam14. točko dnevnega reda in prehajamo na 12. točko
               dnevnega reda.</p>
               <p>Ko bomo le-to opravili, bomo opravili tudi razpravo in glasovanje o predlogu
               dodatnega sklepa.</p>
               <p>
                  <title>PREHAJAMO NA 12. TOČKO DNEVNEGA REDA - TO JE NA TRETJO OBRAVNAVO PREDLOGA
               ZAKONA O JAVNIH ZBIRANJIH.</title>
               </p>
               <p>Predlog zakona je obravnavo zboru predložila Vlada Republike Slovenije.</p>
               <p>Želi predstavnik vlade besedo?</p>
               <p>Dr. Bojan Bugarič, državni sekretar na ministrstvu za notranje zadeve. Izvolite.</p>
            </sp>
            <sp xml:id="SDZ3-Redna-17-2002-06-20.sp30">

               <speaker>DR. BOJAN BUGARIČ:</speaker>

               <p>Hvala. Spoštovana gospa podpredsednica, spoštovane gospe poslanke, spoštovani
               gospodje poslanci. Pred vami je predlog zakona o javnih zbiranjih, pripravljen za
               tretjo obravnavo in sprejem v državnem zboru.</p>
               <p>S tem zakonom bo na novo urejena ena od temeljnih človekovih pravic, pravica do
               zmernega zbiranja. Ta pravica je ena od najpomembnejših ustavnih pravic in je podlaga
               tudi za druge enako pomembne ustavne pravice, kot so svoboda govora, svoboda misli,
               verske opredelitve in drugih idej in stališč.</p>
               <p>Novi zakon bo nadomestil stari zakon o javnih shodih in javnih prireditvah iz leta
               1973, ki že zaradi dejstva, da je zakon star in je bil sprejet v drugačnih časih, v
               enem drugem režimu, ne more več ustrezno urejati novih pojavnih oblik uveljavljanja
               te ustavne pravice.</p>
               <p>Ta zakon prinaša cel kup novih rešitev. Področje javnih zbiranj ureja veliko bolj
               sodobno, izhajajoč iz načela, da je pravica dana že po sami ustavi in da se z zakonom
               določa samo način, postopek njenega izvrševanja oziroma uveljavljanja. Postopki
               uveljavljanja pravice so kolikor se da poenostavljeni. Zagotovljeno je tudi boljše
               pravno varstvo same pravice. Opušča se zakonsko urejanje nekaterih oblik javnih
               zbiranj ter obveznost prijave nekaterih prireditev, ki jih je sedaj pa obstoječi
               ureditvi potrebno prijavljati oziroma priglasiti.</p>
               <p>Zakon uveljavlja tudi zelo pomembno načelo modernih ustavnih ureditev, liberalno
               načelo, da je zbiranje dopustno, če ni prepovedano oziroma po samem zakonu ni
               dopustno, organizator pa zaradi opustitve zakonskih obveznosti stori prekršek. V
               predlog zakona je vlada vključila vse amandmaje sprejete v drugi obravnavi, in sicer
               k 4., 7., 10., 13., 14., 18., 20., 22., 30., 33., 38. in 45. členu. Vlada pa
               istočasno vlaga amandmaje k 7., 18., 41., 42. členu. 41. in 42. člen - gre izključno
               za amandmaje redakcijske narave, ostaneta dva vsebinska amandmaja k 7. in 18. členu.
               K 7. členu vlagamo amandma, in sicer amandma sprejet v drugi obravnava, ki razširja
               pristojnost za prijavo javnega zbiranja tudi na policijsko pisarno, ki ne predstavlja
               organizacijskeenote policije, temveč je le občasna oblika dela policije in bi pri
               izvajanju zakona - takšno je stališče vlade - povzročal veliko težav. Te policijske
               pisarne namreč poslujejo le en do največ dva ali tri dni v tednu in zagotavljajo
               prisotnost uradne osebe le v času uradnih ur, ki pa praviloma niso daljše kot štiri
               ure dnevno. Prav tako niso tehnično opremljene, kar bo javnosti onemogočalo ažuren
               dostop do podatkov o prijavljenih zbiranjih. Korist, ki bi jo s tem pridobili
               organizatorji, nikakor ne odtehtaproblemov, ki bi jih povzročili s takšno ureditvijo,
               saj bi morali prijave podajati najkasneje nekaj dni prej, kot to predvidevajo roki v
               zakonu, ki so pa ravno zaradi poenostavitve postopka bistveno skrajšani, in sicer na
               dan ali tri, da se omogoča hitro, sprotno sprejemanje in reševanje vlog za shode
               oziroma zbiranja.</p>
               <p>Pri prijavah, podanih po pošti, pa bi prihajalo do situacij, ko bi pravočasno oddana
               prijava v policijsko pisarno lahko prispela prepozno, s čimer bi bil organizator v
               prekršku, ne da bi sploh to vedel. Po našem mnenju je tudi nedopustno zakonske
               pristojnosti, kajti tu gre zakonsko materijo, prenašati na nivo policijske pisarne,
               ki je določena le kot metoda dela z notranjimi organizacijskimi akti ministrstva, ne
               pa v zakonu. Predlagamo, da se pristojnost policijske pisarne v zakonu opusti.</p>
               <p>In še na kratko o amandmaju k 18. členu. Sprememba 18. člena, kot jo predlaga vlada
               z amandmajem, pa zagotavlja, da bo mogoče preklicati izdano dovoljenje tudi v
               primerih, ko bi po izdaji dovoljenja nastopili razlogi, zaradi katerih zbiranja ne bi
               bilo mogoče dovoliti, in so opredeljeni v prvem odstavku 6. člena predloga zakona. S
               tem menim, da smo tudi zadovoljili upravičenim pripombam poslancev v drugem branju,
               ki so opozarjali na pretirano ohlapnost prejšnjega 18. člena. Sedaj pa bo izrecno
               napisano, da se ta shod lahko prekliče samo takrat, kadar nastopijo razlogi iz prvega
               odstavka 6. člena, ki so pa zelo natančno definirani. Gre za tipične razloge, zaradi
               katerih je normalno, da se lahko naknadno razpusti javna prireditev. Razlogi pa so,
               recimo, namen, da bi se na prireditvah izvrševala kazniva dejanja oziroma pozivalo k
               izvrševanju kaznivih dejanj ali z namenom povzročanja nasilja, motenja javnega reda
               oziroma oviranja javnega prometa. To sta dva vsebinska amandmaja, ki ju vlada
               predlaga.</p>
               <p>Spoštovane poslanke in poslanci! Menim, da bo z novim zakonom sodobno in evropsko
               primerljivo urejena pravica do mirnega zbiranja, javnih zborovanj, zato predlagam, da
               ga, spoštovane poslanke in poslanci, skupaj s predlaganimi amandmaji sprejmete.
               Najlepša hvala.</p>
            </sp>
            <sp xml:id="SDZ3-Redna-17-2002-06-20.sp31">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Besedo dajem poročevalcu odbora, podpredsedniku, gospodu Francu
               Kanglerju. Izvolite.</p>
            </sp>
            <sp xml:id="SDZ3-Redna-17-2002-06-20.sp32">

               <speaker>FRANC KANGLER:</speaker>

               <p>Odbor je bil seznanjen z mnenjem sekretariata za zakonodajo in pravne zadeve. Uvodoma
               je bilo poudarjeno, da je predlagatelj predlog besedila za tretje branje pripravil na
               podlagi sklepa državnega zbora, ki je bil sprejet na 12. seji 23.1.2002. Pri pripravi
               predloga zakona so bili v zakonsko besedilo vneseni vsi amandmaji, ki so bili
               sprejeti v drugi obravnavi, ter izvedeni nekateri redakcijski popravki, ki jih je
               zahtevala pravilna stavčna zgradba.</p>
               <p>K tako pripravljenemu besedilu ima sekretariat pripombe le še k 14. in 22. členu
               predloga zakona, ki bi ju kazalo dopolniti oziroma precizirati. V zvezi s prvo
               pripombo bi kazalo izraz "pristojni organ" zaradi jasnosti nadomestiti z natančnejšo
               določitvijo organa, ki takšno dovoljenje za organiziranje shoda oziroma prireditev
               izda.</p>
               <p>Odbor ni podprl amandmaja vlade k 7. členu.</p>
               <p>Ob zaključku razprave je odbor sprejel naslednji sklep:</p>
               <p>"Odbor za notranjo politiko predlaga državnemu zboru Republike Slovenije, da predlog
               zakona o javnih zbiranjih v tretjem branju sprejme skupaj z amandmaji, ki jih je
               odbor podprl oziroma jih predlaga."</p>
            </sp>
            <sp xml:id="SDZ3-Redna-17-2002-06-20.sp33">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnik sekretariata? <stage>(Ne.)</stage> Želijo besedo predstavniki
               poslanskih skupin? <stage>(Tudi ne.)</stage> Besedo dajem poslankam in poslancem o predlogu zakona v
               celoti. Ker ne želi nihče razpravljati, prehajamo na razpravo in odločanje o
               posameznih amandmajih. Razpravo bomo vodili na podlagi pregleda amandmajev z dne
               19.6.2002.</p>
               <p>V razpravo dajem 7. člen in amandma vlade k temu členu. Želi kdo razpravljati?
               Gospod Vučko, izvolite.</p>
            </sp>
            <sp xml:id="SDZ3-Redna-17-2002-06-20.sp34">

               <speaker>DUŠAN VUČKO:</speaker>

               <p>Hvala, predsedujoča. Spoštovane kolegice in spoštovani kolegi! Najprej bi, glede na
               to, da smo opremljeni tudi s sodobno informacijsko tehnologijo, dal kritiko, da
               pregleda amandmajev še ni v fazi Lotus Notes, imamo ga pa že. Pri dveh zakonih se je
               to dogodilo in mislim, da če je že sprintano, da bi lahko tudi tam spremljali;
               nekateri pač to uporabljamo, ampak v redu.</p>
               <p>Glede amandmaja vlade je bila že na odboru obširna razprava. Rekel bi samo, da so
               argumenti, ki jih v obrazložitvi amandmaja navaja vlada, so lahko tehnični, če
               upoštevamo tisto, kar so napisali. Vendar pa ne razumem. Upravni organi imajo svoje
               uradne ure in tudi na občini ali upravni enoti ne moreš ob vsakem času vloge
               posredovati. Tu se sklicuje na to, da bi bilo potrebno še celo nekaj kadrovsko
               okrepiti. Če ima policijska pisarna delovni čas ob torkih in četrtkih od dveh do
               štirih, bodo pač ljudje v kraju - in verjemite, da vedo - takrat prišli na policijsko
               pisarno in oddali to vlogo. Če je ta urad, pisarna zaprta, je pač ne bodo tam oddali
               in jo bodo dali tam, kjer je odprta. Če jo pa dajo po pošti, pa vsaj policija tako
               zagotavlja, da pokrivajo območje policijskih pisarn stalno, vsakodnevno s
               policijskimi patruljami, z vodjem policijskih okolišev. In ta policist, predvidevam,
               da se v tej pisarni oglasi in pogleda tisto pošto, ki je pomembna za njihovo delo.
               Jaz glede na posvet, ki smo ga imeli tudi znotraj poslanske skupine LDS, ne podpiram
               tega. Večina nas tukaj meni, da ne podpiramo tega amandmaja vlade,ker se polemizira o
               nečem, kar ne povzroča takšnih dodatnih stroškov, kot jih vlada navaja. Argumenti ne
               zdržijo.</p>
            </sp>
            <sp xml:id="SDZ3-Redna-17-2002-06-20.sp35">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem in prehajamo na
               odločanje o amandmaju vlade k 7. členu. Glasujmo! Prvo glasovanje o amandmaju ni bilo
               uspešno. O amandmaju vlade glasujmo drugič. Glasujmo! Navzočih nas je 46. Za je
               glasovalo 18, proti 22.</p>
               <p><stage>(Za je glasovalo 18)</stage> <stage>(Proti 22.)</stage></p>
               <p>Ugotavljam, da amandma vlade ni bil sprejet.</p>
               <p>Prehajamo na razpravo in odločanje o amandmaju odbora k 14. členu. Želi kdo
               razpravljati? Ker ne, prehajamo na odločanje. Glasujmo! Navzočih nas je 49. Za je
               glasovalo 36, proti 1.</p>
               <p><stage>(Za je glasovalo 36.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju vlade k 18. členu. Želi kdo
               razpravljati? <stage>(Ne.)</stage> Prehajamo na odločanje. Glasujmo! Navzočih nas je 46. Za je
               glasovalo 37, proti 1.</p>
               <p><stage>(Za je glasovalo 37.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju odbora k 22. členu. Želi kdo
               razpravljati? Ker ne, prehajamo na odločanje. Glasujmo! Prvo glasovanje o amandmaju
               ni bilo uspešno, zato o amandmaju glasujmo drugič. Glasujmo! Tudi drugo glasovanje ni
               bilo uspešno. Ob 11.51 bomo o amandmaju k 22. členu glasovali tretjič.</p>
               <stage>(Seja je bila prekinjena ob 11.41 uri in se je nadaljevala ob 11.41 uri.)</stage>
            </sp>
            <sp xml:id="SDZ3-Redna-17-2002-06-20.sp36">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Vse, ki ste v bližini, lepo prosim, da pridete v dvorano, ker
               bomo tretjič odločali o amandmaju k 22. členu. Ob tretjem glasovanju o amandmaju
               odbora k 22. členu bomo ugotavljali tudi navzočnost v dvorani.</p>
               <p>Tretjič torej glasujemo o amandmaju odbora k 22. členu. Glasujemo. Navzočih nas je
               48, za je glasovalo 38, proti nihče</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o 41. členu in amandmaju vlade k temu členu. Želi
               kdo razpravljati? <stage>(Ne želi.)</stage></p>
               <p>Prehajamo na odločanje. Glasujemo. Navzočih nas je 47, za je glasovalo 42, proti
               nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>In še zadnji amandma vlade Republike Slovenije k 42. členu. Želi kdo razpravljati?
               <stage>(Ne želi.)</stage></p>
               <p>Prehajamo na odločanje. Glasujemo. Navzočih nas je 47, za je glasovalo 41, proti
               nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih.</p>
               <p>Sekretariat za zakonodajo sprašujem, ali je zaradi sprejetih amandmajev porušena
               medsebojna skladnost določb zakona? <stage>(Ni.)</stage></p>
               <p>Prehajamo na glasovanje o zakonu v celoti. Glasujemo. Navzočih nas je 47, za je
               glasovalo 39, proti 6.</p>
               <p><stage>(Za je glasovalo 39.)</stage> <stage>(Proti 6.)</stage></p>
               <p>Ugotavljam, da je predlagani zakon v celoti sprejet.</p>
               <p>S tem zaključujem to točko dnevnega reda. Predstavnici in predstavniku vlade se
               najlepše zahvaljujem za sodelovanje. Hvala lepa tudi predstavnici sekretariata.</p>
               <p>Mi pa prehajamo na prekinjeno <title>14. TOČKO DNEVNEGA REDA.</title> Poslanska skupina
               Socialdemokratske stranke je predlog sklepa popravila. Imate ga na klopi. Odpiram
               razpravo. Gospod Vizjak, izvolite.</p>
            </sp>
            <sp xml:id="SDZ3-Redna-17-2002-06-20.sp37">

               <speaker>MAG. ANDREJ VIZJAK:</speaker>

               <p>Hvala lepa. Jaz se sicer opravičujem, da je pri prejšnjem, ker sklep, imel sem
               praktično ta tekst, ki ga imam sedaj pred seboj in ne vem, kako se je prikradla tista
               stavčna zveza "pri pripravi zakonodaje". Skratka, predlagan je dodatni sklep s
               tekstom, da državni zbor predlaga vladi, da državnemu zboru v roku treh mesecev po
               uveljavitvi zakona predloži predlog ukrepov, ki jih je potrebno upoštevati za
               učinkovitejše uresničevanje zakona o preprečevanju pranja denarja ter hitrejše in
               učinkovitejše izvrševanje že začetih postopkov s strani urada za preprečevanje pranja
               denarja. Hvala.</p>
            </sp>
            <sp xml:id="SDZ3-Redna-17-2002-06-20.sp38">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo besedo? Predstavnik urada mogoče? <stage>(Ne.)</stage> Hvala lepa.
               Prehajamo torej na odločanje o popravljenem predlogu sklepa poslanske skupine
               Socialdemokratske stranke Slovenije. Glasujmo! Navzočih nas je 51. Za je glasovalo
               20, proti 26.</p>
               <stage>(Za je glasovalo 20 (Proti 26.)</stage>
               <p>Ugotavljam, da sklep ni bil sprejet.</p>
               <p>S tem zaključujem to točko dnevnega reda. Predstavnici in predstavniku Urada
               Republike Slovenije za preprečevanje pranja denarja se najlepše zahvaljujem za
               sodelovanje. Tudi predstavnici sekretariata hvala lepa.</p>
               <p>Mi pa prehajamo na <title>15. TOČKO DNEVNEGA REDA - OBRAVNAVA PREDLOGA ZAKONA O EVROPSKIH SVETIH DELAVCEV, hitri postopek.</title>
               </p>
               <p>Predlog zakona je v obravnavo zboru predložila Vlada Republike Slovenije. Obe
               predstavnici prav lepo pozdravljam. Želi predstavnica vlade besedo? Državna
               sekretarka, gospa Nataša Belopavlovič, izvolite.</p>
            </sp>
            <sp xml:id="SDZ3-Redna-17-2002-06-20.sp39">

               <speaker>NATAŠA BELOPAVLOVIČ:</speaker>

               <p>Spoštovane poslanke, spoštovani poslanci! Predlog zakona o evropskih svetih delavcev
               sodi v sklop zakonov, ki jih je treba sprejeti v procesu prevzemanja pravnega reda
               Evropske unije.</p>
               <p>Cilj, ki ga zasleduje zakon, je predvsem prenos zahtev direktive 94/45 o ustanovitvi
               evropskih svetov delavcev ali ureditvi postopka obveščanja in posvetovanja z delavci
               v podjetjih ali skupnih podjetjih na ravni skupnosti.</p>
               <p>V naši državi področje obveščanja in posvetovanja ureja zakon o sodelovanju delavcev
               pri upravljanju, vendar pa navedeni zakon ne upošteva nadnacionalne strukture
               podjetja, ki sprejema odločitve, ki vplivajo na položaj zaposlenih.</p>
               <p>Glede na to, da se zahteve direktive nanašajo na podjetja oziroma skupino podjetij z
               določenim večjim številom zaposlenih, ki poslujejo vsaj v dveh državah članicah, gre
               za področje, ki ga je potrebno, s posebnim zakonom urediti. Predlagani zakon bo na ta
               način uredil in izboljšal pravice delavcev do obveščanja in posvetovanja v večjih
               družbah in v povezanih družbah, ki delujejo na območju Evropske unije, in sicer
               najmanj v dneh državah članicah, kjer je zaposlenih najmanj 1000 delavcev, od tega
               najmanj po 150 delavcev v vsaj dveh državah članicah.</p>
               <p>V ta namen predlagani zakon predvideva dva načina, in sicer ureja dogovor o
               ustanovitvi evropskega sveta delavcev, ki ga sestavljajo predstavniki delavcev, ali
               ureditev drugačnega postopka obveščanja, posvetovanja z delavci v družbah na območju
               Evropske unije, ki poslujejo vsaj v dveh državah članicah. Če pa takega dogovora ni
               mogoče doseči, se ob pogojih, ki jih točno določa direktiva, evropski svet delavcev
               ustanovi "exlege", to se pravi v skladu z direktnimi določbami zakona, ki povzemajo
               zahteve iz aneksa direktive.</p>
               <p>Naj opozorim, da je predlog tega zakona obravnaval ekonomsko-socialni svet, da je
               predlog zakona usklajen med socialnimi partnerji in še na to, da je k zakonu matično
               delovno telo predlagalo nekaj amandmajev, ki so redakcijske narave. Spoštovani
               poslanke in poslanci, predlagam, da amandmaje podprete skupaj z zakonom. Hvala
               lepa.</p>
            </sp>
            <sp xml:id="SDZ3-Redna-17-2002-06-20.sp40">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za zdravstvo, delo, družino, socialno
               politiko in invalide kot matično delovno telo. Prosim poročevalca, da predstavi
               mnenje odbora. Predsednik odbora, gospod Stanislav Brenčič, izvolite.</p>
            </sp>
            <sp xml:id="SDZ3-Redna-17-2002-06-20.sp41">

               <speaker>STANISLAV BRENČIČ:</speaker>

               <p>Hvala gospa podpredsednica, spoštovane kolegice in kolegi poslanci, spoštovani
               predstavniki vlade. Matično delovno telo, to je odbor za delo, zdravstvo, družino,
               socialno politiko in invalide, je predlog zakona obravnavalo na 21. redni seji.
               Potrebno se je ob tem ustaviti predvsem ob mnenju, ki je bilo posredovano članom
               odbora s strani sekretariata za zakonodajo in pravne zadeve, glede na to, da je
               predstavnik predlagatelja gospa državna sekretarka Belopavlovičeva, kot nam je danes,
               je tudi članom odbora predstavila predlog zakona.</p>
               <p>Sekretariat za zakonodajo in pravne zadeve v svojem mnenju ugotavlja, da je predlog
               zakona pripravljen in vložen v skladu s poslovnikom državnega zbora Republike
               Slovenije. Glede umestitve zakona, zakonskega predloga v naš pravni sistem pa
               sekretariat opozarja, da navedeni predlog zakona uporablja nekatere izraze, ki so v
               našem pravnem sistemu sicer že definirani, vendar pa je njihova vsebina drugače
               opredeljena. Pri tem je izpostavljeno vprašanje definiranja gospodarskih in povezanih
               družb kot dveh osnovnih pojmov predloženega zakona, ki pa sta že ustrezno opredeljena
               v zakonu o gospodarskih družbah, kjer se tudi določajo in opredeljujejo statusna
               vprašanja gospodarskih družb. Sekretariat za zakonodajo in pravne zadeve je v
               nadaljevanju svojega mnenja podal tudi konkretne pripombe na celo vrsto členov in
               tudi pripombe k IV. poglavju.</p>
               <p>V razpravi tako članov odbora kot tudi predstavnice predlagatelja je bilo kar celo
               vrsto argumentov, ki so izhajali iz mnenja sekretariata, pojasnjenih, vendar pa je
               bilo treba tudi nekatere konkretne pripombe z amandmaji odpraviti. Glede na to, da je
               predlog zakona usklajen s socialnimi partnerji, tudi ni bilo kakšnih konkretnejših
               pripomb ali razprav med članicami in člani odbora.</p>
               <p>Na osnovi temeljnih ali bolj konkretnih pripomb sekretariata je odbor oblikoval
               amandmaje k 1., 3., 10., 16., 18. členu, amandma k naslovu III. podpoglavja, amandma
               k 29. členu in 34. členu.</p>
               <p>Odbor je tudi sprejel sklep, s katerim predlaga državnemu zboru, da predlog
               obravnava ter ga skupaj z amandmaji odbora tudi sprejme po hitrem postopku.</p>
               <p>Ob tem vas je treba obvestiti še o sledečem. Nekako smo na odboru spregledali 21.
               člen predloga zakona, v katerem bi bilo, glede na to, da ohranja zakon
               konsistentnost, treba opraviti podoben popravek ali enak popravek, kot smo ga
               opravili z amandmajem k 10. členu. Zato sem včeraj vložil v svojem imenu predlog
               amandmaja k 21. členu in vas prosim, da ga podprete. S tem bomo napravili zakon
               konsistenten. Kot sem povedal, popravek 21. člena oziroma amandma k 21. členu
               razrešuje povsem enako in konkretno pripombo sekretariata za zakonodajo in pravne
               zadeve, kot je upoštevana v 10. členu. Hvala lepa.</p>
            </sp>
            <sp xml:id="SDZ3-Redna-17-2002-06-20.sp42">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnica sekretariata? <stage>(Ne želi.)</stage> Želijo besedo
               predstavniki poslanskih skupin? V imenu poslanske skupine Nove Slovenije, mag. Janez
               Drobnič, izvolite.</p>
            </sp>
            <sp xml:id="SDZ3-Redna-17-2002-06-20.sp43">

               <speaker>MAG. JANEZ DROBNIČ:</speaker>

               <p>Spoštovane kolegice in kolegi, spoštovane predstavnice vlade! Poslanska skupina Nove
               Slovenije ne bo nasprotovala sprejetju zakona o evropskih svetih delavcev. Imamo pa
               nekaj pripomb, ki bi jih veljalo pri vsej tej pravni materiji upoštevati.</p>
               <p>Cilj zakona je prenos zahtev direktive o ustanovitvi evropskih svetov delavcev in
               ureditvi postopkov obveščanja in posvetovanja delavcev v podjetjih v naš pravni
               sistem. Zaenkrat te določbe ne bodo veljale, začnejo pa veljati z dnem polnopravnega
               članstva v Evropski uniji.</p>
               <p>Poglejte, o svetih delavcev smo se na dolgo pogovarjali in razpravljali že ob zakonu
               o delovnih razmerjih. Takrat smo poudarili sledeče: vse, kar se nanaša na urejanje
               delovnih razmerij, bi bilo dobro, da bi bilo urejeno v zakonu o delovnih razmerjih.
               /Nemir v dvorani./</p>
            </sp>
            <sp xml:id="SDZ3-Redna-17-2002-06-20.sp44">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Lepo prosim, da zagotovite govorniku...</p>
            </sp>
            <sp xml:id="SDZ3-Redna-17-2002-06-20.sp45">

               <speaker>MAG. JANEZ DROBNIČ:</speaker>

               <p>Ugotavljam, da imajo zgoraj svojo razpravo.</p>
            </sp>
            <sp xml:id="SDZ3-Redna-17-2002-06-20.sp46">

               <speaker>PODPREDSEDNICA IRMA PAVLINIČ KREBS:</speaker>

               <p>Prosim, da umirite svoje razprave. Dolžni smo vsem govorcem v dvorani zagotoviti
               potreben mir. Hvala lepa. Lepo prosim za mir v dvorani! Gospod Drobnič, izvolite.</p>
            </sp>
            <sp xml:id="SDZ3-Redna-17-2002-06-20.sp47">

               <speaker>MAG. JANEZ DROBNIČ:</speaker>

               <p>Hvala lepa za to intervencijo. Saj bom kratek. Vidim, da ste nestrpni in da imate
               svoje debate. Tako se zdaj ta pravna materija pojavlja v treh zakonih, v zakonu o
               delovnih razmerjih, zakonu o soupravljanju delavcev in v zakonu, ki ga danes
               sprejemamo.</p>
               <p>Po vsebinski plati mu ne nasprotujemo, kajti soodločanje, obveščenost in
               posvetovanje z delavci zagotovo pripomore k večji participaciji delavcev, k večji
               soodgovornosti delavcev in s tem tudi boljših rezultatov v podjetjih, s tem pa tudi
               konkurenčnosti.</p>
               <p>Ta določila mi sprejemamo pravzaprav na nekakšno zalogo; da lahko zapremo poglavje,
               je potrebno sprejeti tudi ta zakon, vendar nobene posebne hitrosti. Še enkrat torej
               poudarjam, da mi temu zakonu ne bomo nasprotovali. Še enkrat pa poudarjamo, da bo ta
               način sprejemanja oteževal razumevanje pravne materije, zlasti s tiste strani
               pogodbenih partnerjev pri delu, torej delojemalcev, ki se bodo težje znali in težje
               spoznali in težje uveljavljali svoje interese do močnejše sfere, torej delodajalcev.
               Hvala lepa.</p>
            </sp>
            <sp xml:id="SDZ3-Redna-17-2002-06-20.sp48">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo mnenje poslanske skupine. Besedo dajem poslankam in
               poslancem. Pisnih prijav k razpravi nisem prejela, zato je razprava omejena na 5
               minut. Gospod Brenčič, izvolite.</p>
            </sp>
            <sp xml:id="SDZ3-Redna-17-2002-06-20.sp49">

               <speaker>STANISLAV BRENČIČ:</speaker>

               <p>Hvala lepa. Mi vsekakor in tudi jaz osebno podpiram ta zakon. Opozarjam pa na nekaj.
               Bolj ko se lotevamo posameznih, bolj specifičnih zakonov, v naslovu prilagajanja
               našega pravnega reda pravnemu redu Evropske unije, bolj ugotavljamo, da dobesedni
               prevodi posameznih direktiv po definiciji utečenih pojmov našega pravnega reda nekako
               ne sovpadajo. Zato mislim, da bo prej ko slej potrebno sprejeti neko tolmačenje
               določenih direktnih dobesednih prevodov iz jezika dominantnih evropskih držav v naš
               jezik, tudi v naslovu pravnih definicij posameznega pojma.</p>
               <p>Pri tem zakonu se je to sorazmerno zelo jasno pokazalo, zato je tudi bila kar cela
               vrsta dilem, na katere je opozoril sekretariat za zakonodajo in pravne zadeve. Mi smo
               jih razrešili po najboljšem razumevanju. Drugače pa zakon podpiram. Hvala.</p>
            </sp>
            <sp xml:id="SDZ3-Redna-17-2002-06-20.sp50">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, zaključujem splošno razpravo.</p>
               <p>Prehajamo na drugo obravnavo, to je na razpravo ter odločanje o posameznih členih
               predloga zakona. Zboru predlagam, da skladno z drugo alineo 189. člena poslovnika po
               končani razpravi in glasovanju o amandmajih in členih, razpravlja in glasuje skupaj o
               preostalih členih, h katerimi niso bili vloženi amandmaji. Predlagani sklep ne bo
               sprejet, če mu bo nasprotovala najmanj tretjina navzočih poslancev. Glasujmo o
               predlogu sklepa. Navzočih nas je 46, za je glasovalo 40, proti nihče.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je predlog sprejet.</p>
               <p>Prehajamo torej na razpravo o posameznih členih in vloženih amandmajih. Razpravo
               bomo vodili na podlagi pregleda amandmajev z dne 19.6.2002.</p>
               <p>V razpravo in odločanje dajem 1. člen in amandma odbora k temu členu. Želi kdo
               razpravljati? <stage>(Ne.)</stage> Prehajamo na odločanje. Glasujemo. Navzočih nas je 47, za je
               glasovalo 41, proti nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih nas je 48, za je glasovalo 42,
               proti nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Smo pri 3. členu in amandmaju odbora k temu členu. Želi kdo razpravljati? Ker ne,
               prehajamo na odločanje. Glasujemo. Navzočih nas je 47, za je glasovalo 40, proti
               nihče.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih nas je 46, za je glasovalo 42,
               proti nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Smo pri 10. členu in amandmaju odbora k temu členu. Želi kdo razpravljati? Ker ne,
               prehajamo na odločanje. Glasujemo. Prvo glasovanje o amandmaju ni bilo uspešno, v
               dvorani nas je zadosti, prosim še za malo pozornosti. Drugič glasujemo o amandmaju.
               Glasujemo. Tudi drugo glasovanje ni bilo uspešno. Ob 12.22 bomo tretjič glasovali o
               amandmaju odbora k 10. členu. V dvorani nas je bilo 55. Hvala lepa, nadaljujemo čez
               deset minut.</p>
               <stage>(Seja je bila prekinjena ob 12.12 uri in se je nadaljevala ob 12.22 uri.)</stage>
            </sp>
            <sp xml:id="SDZ3-Redna-17-2002-06-20.sp51">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Tretjič bomo glasovali o amandmaju odbora k 10. členu.
               Glasujemo. Navzočih nas je 51, za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih nas je 53, za je glasovalo 47,
               proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Smo pri 16. členu in amandmaju odbora k temu členu. Želi kdo razpravljati? <stage>(Ne
               želi.)</stage></p>
               <p>Prehajamo na odločanje. Glasujemo. Navzočih nas je 55, za je glasovalo 46, proti
               eden.</p>
               <p><stage>(Za je glasovalo 46.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih nas je 54, za je glasovalo 45,
               proti eden.</p>
               <p><stage>(Za je glasovalo 45.)</stage> <stage>(Proti eden.)</stage></p>
               <p>Ugotavljam, da je člen v celoti sprejet.</p>
               <p>Smo pri 18. členu in amandmaju odbora k temu členu. Želi kdo razpravljati? <stage>(Ne
               želi.)</stage></p>
               <p>Prehajamo na odločanje. Glasujemo. Navzočih nas je 57, za je glasovalo 49, proti
               nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih nas je 56, za je glasovalo 49,
               proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>K 21. členu je vložil amandma gospod Brenčič <stage>(tega amandmaja ni v pregledu, imate ga
               na klopi)</stage>. O 21. členu in amandmaju odpiram razpravo. Ker ne želi nihče razpravljati,
               jo zaključujem.</p>
               <p>Prehajamo na odločanje, najprej o amandmaju. Glasujemo. Navzočih nas je 53, za je
               glasovalo 47, proti eden.</p>
               <p><stage>(Za je glasovalo 47.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih nas je 53, za je glasovalo 48,
               proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je člen sprejet. Smo pri naslovu tretjega podpoglavja in amandmaju
               odbora za spremembo naslova. Želi kdo razpravljati? <stage>(Ne.)</stage> Prehajamo na odločanje.
               Glasujmo! Navzočih nas je 52. Za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet in naslov spremenjen.</p>
               <p>Smo pri 29. členu in amandmaju odbora k temu členu. Želi kdo razpravljati? <stage>(Ne.)</stage>
               Prehajamo na odločanje. Glasujmo! Navzočih nas je 52. je glasovalo 46, proti
               nihče.</p>
               <p><stage>(Za je glasovalo 46.)</stage><stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujmo! Navzočih nas je 54. Za je glasovalo 48,
               proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Smo pri 34. členu in amandmaju odbora k temu členu. Želi kdo razpravljati? <stage>(Ne.)</stage>
               Prehajamo na odločanje. Glasujmo! Navzočih nas je 54. Za je glasovalo 48, proti
               nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujmo! Navzočih nas je 53. Za je glasovalo 48,
               proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Opravili smo razpravo o vloženih amandmajih. Prehajamo na razpravo o preostalih
               členih, h katerimi niso bili vloženi amandmaji. Želi kdo razpravljati? Ker ne,
               prehajamo na odločanje o preostalih členih. Glasujmo! Navzočih nas je 51. Za je
               glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da so preostali členi sprejeti.</p>
               <p>Prehajamo na razpravo o naslovu. Želi kdo razpravljati? Ker ne, prehajamo na
               odločanje o naslovu. Glasujmo! Navzočih nas je 49. Za je glasovalo 46, proti
               nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title>tretjo obravnavo</title> predloga zakona. Ugotavljam, da so bili k
               predlogu zakona v drugi obravnavi sprejeti amandmaji. Če želijo k tem členom
               kvalificirani predlagatelji vložiti amandmaje, prosim, da to storijo. Pred tem
               sprašujem, ali želi kdo razpravljati o predlogu zakona v celoti? <stage>(Ne.)</stage> Predstavnico
               sekretariata sprašujem, ali je morebiti porušena medsebojna skladnost določb zakona?
               <stage>(Ni.)</stage> Prehajamo torej na odločanje o predlogu zakona v celoti. Glasujmo! Navzočih nas
               je 53. Za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je predlagani zakon v celoti sprejet.</p>
               <p>S tem zaključujem to točko dnevnega reda. Predstavnicam vlade se najlepše
               zahvaljujem za sodelovanje, tudi predstavnici sekretariata hvala lepa.</p>
               <p>Mi pa prehajamo na <title>18. TOČKO DNEVNEGA REDA,</title> to je na</p>            
               <p>
                  <title>OBRAVNAVO PREDLOGA ZAKONA O ENAKIH MOŽNOSTIH ŽENSK IN MOŠKIH - HITRI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije.
               Predstavnica je med nami, prav lepo jo pozdravljam. Želi predstavnica vlade besedo?
               Gospa Mira Olup Umek, direktorica urada vlade Republike Slovenije za enake možnosti,
               izvolite.</p>
            </sp>
            <sp xml:id="SDZ3-Redna-17-2002-06-20.sp52">

               <speaker>MIRA OLUP UMEK:</speaker>

               <p>Spoštovana gospa podpredsednica, hvala za besedo. Spoštovani člani državnega zbora,
               spoštovane poslanke, spoštovani poslanci.</p>
               <p>Dovolite mi nekaj besed o pomenu zakona o enakih možnostih, ki ga imate seveda pred
               seboj. Torej, sprejetje zakona o enakih možnostih je predvideno v državnem programu
               za prevzem pravnega reda Evropske unije. Z njim se bo v pravnem redu Republike
               Slovenije zakonsko urejala problematika enakih možnosti žensk in moških na evropsko
               primerljiv način. S tem zakonom se torej v celoti usklajujemo s pravnim redom
               Evropske unije, in sicer z direktivo 76/207 oziroma direktivo, ki jo dopolnjuje, ter
               upoštevamo 3. člen amsterdamske pogodbe.</p>
               <p>Pri tem naj opozorim na to, da smo bili v preteklosti s strani Evropske skupnosti
               večkrat opozorjeni, da na področje enakih možnosti žensk in moških v Sloveniji nismo
               dosegli bistvenega napredka. Zato je nujno, da sprejmemo ta zakon čimprej in se tako
               po sprejemu zakona o delovnih razmerjih in tudi zakon o starševskem varstvu in
               družinskih prejemkih, dokončno uskladimo s pravnim redom Evropske unije na področju
               enake obravnave žensk in moških.</p>
               <p>Kot rečeno, zakon potrebujemo tako zaradi uskladitve s pravnim redom Evropske unije,
               po drugi strani pa tudi zaradi izkušenj sedanjega življenja, ki kažejo, da se v
               praksi še vedno srečujemo z neenakostjo na posameznih področjih. Politika enakih
               možnosti sega na različna področja. Zato jo je možno uresničiti samo, če je to ena od
               jasno opredeljenih prioritet vladne politike. Za njeno izvajanje je treba sprejeti
               dodatne ukrepe na zakonski ravni ter upoštevati vidik spolov na vseh področjih
               družbenega življenja. Z zakonom o enakih možnostih žensk in moških vzpostavljamo
               sistemski okvir za tak način delovanja. V našem pravnem sistemu urejamo zadeve, ki
               sodijo na različna področja, v področni zakonodaji. Zato daje zakon o enakih
               možnostih žensk in moških kot krovni zakon pravno podlago in s tem zavezo, da se bodo
               določena ravnanja in konkretni ukrepi za zagotavljanje enakih možnosti sistemsko
               urejali v različnih zakonih, nacionalnem programu, periodičnih načrtih in drugih
               aktih.</p>
               <p>Uvajamo tudi integracijo načela enakosti spolov v vse politike, tako imenovani
               "gender main streaming", ki je, kot rečeno, sprejeta strategija Evropske unije za
               dosego enakosti spolov z amsterdamsko pogodbo.</p>
               <p>Spoštovani državni zbor! Na vseh teh osnovah predlagam, prosim za vašo podporo in
               seveda za sprejem predloga zakona o enakih možnostih žensk in moških. Hvala lepa.
           </p>
            </sp>
            <sp xml:id="SDZ3-Redna-17-2002-06-20.sp53">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim poročevalko, da predstavi mnenje odbora o predlogu zakona.
               Podpredsednika odbora mag. Majda Potrata, izvolite.</p>
            </sp>
            <sp xml:id="SDZ3-Redna-17-2002-06-20.sp54">

               <speaker>MAG. MAJDA POTRATA:</speaker>

               <p>Hvala za besedo, gospa podpredsednica. Spoštovane predstavnice vlade, spoštovane
               poslanke in poslanci! Predlog zakona o enakih možnostih žensk in moških, ki ga je v
               obravnavo po hitrem postopku predložila vlada Republike Slovenije, je odbor za
               notranjo politiko obravnaval na 26. izredni seji, in sicer 18. in 19. junija, kar je
               ne nazadnje razvidno tudi iz dveh poročil, iz poročila in dodatnega poročila, zato
               dovolite, da ju na kratko strnem.</p>
               <p>Odbor je bil seznanjen z mnenjem sekretariata za zakonodajo in pravne zadeve,
               mnenjem odbora državnega zbora Republike Slovenije za zdravstvo, delo, družino,
               socialno politiko in invalide, mnenjem komisije državnega sveta Republike Slovenije
               za družbene dejavnosti, predlogi za amandmaje Zveze svobodnih sindikatovSlovenije in
               predlogom za amandma urada vlade Republike Slovenije za enake možnosti.</p>
               <p>Predlagatelj je v obrazložitvi predloga predvsem utemeljil najprej razloge za hitri
               postopek.</p>
               <p>Odbor je bil seznanjen z mnenjem sekretariata, ki z vidika svoje presoje ustavne
               skladnosti poudarja, da predlog zakona posega na občutljivo področje na ustavni
               ravni, posebej poudarjenega varstva človekovih pravic in temeljnih svoboščin, in
               opozoril odbor predvsem na rešitve, ki jih predvidevata 8. in 9. člen predloga
               zakona.</p>
               <p>Odbor za zdravstvo, delo, družino, socialno politiko in invalide je predlog zakona
               obravnaval tudi kot zainteresirano delovno telo in z vidika svoje pristojnosti
               sprejel nekatere amandmaje, ki izboljšujejo besedilo posameznih zakonskih določb, in
               predlagal, da jih matično delovno telo podpre.</p>
               <p>V splošni razpravi je odbor za notranjo politiko ocenil, da je predlagani zakon
               nujen in potreben, saj je to krovni zakon, ki določa skupne temelje za ustvarjanje
               enakih možnosti žensk in moških, ter predstavlja izhodišče oziroma daje podlago za
               nadaljnji razvoj in dograjevanje te problematike.</p>
               <p>Prvi del je pred prekinitvijo odbor sklenil s sprejemom sklepa, ki govori o tem, da
               naj bo zakonsko besedilo obravnavano po hitrem postopku.</p>
               <p>V nadaljevanju obravnave zakonskega predloga pa je odbor podprl 12 amandmajev odbora
               državnega zbora Republike Slovenije za zdravstvo, delo, družino, socialno politiko in
               invalide ter amandma, ki ga je ponudil urad za enake možnosti, odbor pa ga je prevzel
               kot svojega.</p>
               <p>Zato dovolite, da vam ob koncu tega poročila predlagam v sprejem sklep: "Odbor za
               notranjo politiko predlaga državnemu zboru Republike Slovenije, da sprejme predlog
               zakona o enakih možnostih žensk in moških, skupaj z amandmaji, ki jih odbor podpira
               oziroma predlaga." Hvala.</p>
            </sp>
            <sp xml:id="SDZ3-Redna-17-2002-06-20.sp55">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnik sekretariata? <stage>(Ne.)</stage> Želijo besedo predstavniki
               poslanskih skupin? Mnenje poslanske skupine Nove Slovenije bo predstavil gospod Janez
               Drobnič. Izvolite.</p>
            </sp>
            <sp xml:id="SDZ3-Redna-17-2002-06-20.sp56">

               <speaker>MAG. JANEZ DROBNIČ:</speaker>

               <p>Najprej lep pozdrav predstavnicam urada za enake možnosti, pa tudi kolegicam in
               kolegom poslancem. Zakon o enakih možnosti je pred nami. V poslanski skupini Nova
               Slovenija si prizadevamo za dejansko izenačevanje enakih možnosti, mošk in ženskih,
               tako v zaposlitvi, v politiki in drugih sferah življenja. Sedaj dobivamo zakon, ki ga
               je predložila vlada oziroma urad, ki naj bi prinesel izboljšave, tudi v skladu z
               usmeritvami Evropske unije, po zagotavljanju enakih možnosti.</p>
               <p>Nekaj kritičnih pripomb imamo na ta zakon. Ta zakon ostaja na deklarativni ravni.
               Pozneje smo seveda dobili nekaj dopolnilnih amandmajev s strani vlade, ki bi to
               problematiko oziroma to pomanjkljivost odpravile, vendar po našem mišljenju ne
               najbolj posrečeno. Ta zakon ima tudi premalo instrumentalnih odločb za izvrševanje
               enakih možnosti, da bi se to udejanilo. Sam zakon potem navaja, da bo sprejeta tudi
               resolucija o nacionalnem programu. Bojimo se, da bomo na račun tega, razmeroma malo
               izvršljivega zakona in praznega zakona, dobili tudi še verjetno kakšen kup papirja,
               ki bo malo vplival na dejansko uresničevanju.</p>
               <p>V amandmaju se potem pojavi kazenska določba, in sicer za tiste, ki ne predložijo
               akcijskega načrta oziroma delajo po sprejetem akcijskem načrtu, vendar pa zanj ni dal
               soglasje urad za enake možnosti. Torej, ta je problematična določba in ne izhaja iz
               nekih razumskih razlogov.</p>
               <p>V poslanski skupini Nove Slovenije nismo za določanje kvot, ampak si prizadevamo, da
               se enakost doseže s potrebnim izobraževanjem, vzgojo in zagotavljanje enakih možnosti
               ne glede na spol, raso in tako naprej. Če bomo delali v šolah, v javnem življenju in
               na vsakem koraku v tej smeri, potem ne bo nobene potrebe, da bi se pojavljali s
               kvotami, ki pomenijo po našem mišljenju podcenjevanje, in bomo dosegli tisto, kar je
               treba.</p>
               <p>Seveda se pa postavlja vprašanje pri določevanju kvot, kaj s poklici, kjer
               dominirajo ženske, kajti praviloma smo se ukvarjali s problematiko, da ženske nimajo
               enakih možnosti - ali bomo tam tudi zagotavljali. Nekateri poklici, dejavnosti ali pa
               sfera življenja zahteva sposobnosti, specifične sposobnosti, ki so pač bolj v sferi
               moškega spola, ali na pa na drugi strani nekatere spretnosti, sposobnosti, ki so bolj
               domena ženskega spola. Nasilno prikrojevanje na neko prokrustovo posteljo bi bilopo
               našem mišljenju neprimerno. Na sami razpravi na odboru sem vprašal, kakšna je
               pravzaprav tudi sestava urada za enake možnosti. In glede na to, da je stoprocentno
               ženski kolektiv, bi ga lahko imenovali "antiagens" enakih možnosti. Upam, da se bo ta
               proporc spremenil, tudi zaradi verodostojnosti.</p>
               <p>So pa še neka druga področja, ki se jih velja dotakniti. To je, recimo, dodeljevanje
               otrok po razvezi, kjer se tudi kaže neenaka možnost, predvsem za moške; neprimerno
               višji procent dodeljevanja otrok ženskam je v naši državi v primerjavi z ostalimi
               državami. Upamo, da bo morda tudi ta zakon prinesel izboljšave v to sfero
               življenja.</p>
               <p>Nikakor pa ne bomo podprli ukrepov, pozitivnih ukrepov, ki so v sporu z ustavnimi
               določbami. Sicer pa je treba uvesti tiste, ki na ustavno nesporen način zagotavljajo
               ciljne namere tega zakona.</p>
               <p>Ta zakon bomo podprli v primeru, da bodo sprejeti in potrjeni amandmaji, ki
               izboljšujejo besedilo. Smo pa mišljenja, da zakon sam po sebi ne bo prinesel kakšnih
               bistvenih koristi. Verjetno bo treba urediti in narediti še kaj drugega, ne samo ta
               zakon. Vendar pa smo v našem državnem zboru sprejemali že mnogo slabše zakone. Hvala
               lepa.</p>
            </sp>
            <sp xml:id="SDZ3-Redna-17-2002-06-20.sp57">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Stranke mladih Slovenije bo predstavil gospod
               Igor Štemberger. Izvolite.</p>
            </sp>
            <sp xml:id="SDZ3-Redna-17-2002-06-20.sp58">

               <speaker>IGOR ŠTEMBERGER:</speaker>

               <p>Hvala za besedo. V poslanski skupini Stranke mladih Slovenije bomo predlog zakona o
               enakih možnostih podprli.</p>
               <p>Kar je žalostno pri tem zakonu, je to, da tak zakon pravzaprav sploh potrebujemo,
               kljub vsem opazkam, da s tem zakonom ženske obravnavamo nekako kot neke ogrožene
               živalske vrste. Res je, da imamo že v ustavi člen, ki govori o enakosti vseh
               državljanov, ne glede na raso, spol, veroizpoved in tako dalje. A žal je dejansko
               stanje povsem drugačno. Tudi s tem zakonom se, žal, spremembe ne bodo zgodile čez
               noč, a to je korak v pravo sme. Samo s spremembo zakonodaje in uvedbo različnih kvot
               za povečanje udeležb žensk v družbenem življenju tega ne bomo dosegli. Treba je
               ženskam omogočiti, da se same začnejo udejstvovati s tem, da se tudi moški začnemo
               ukvarjati z dejavnostmi, ki so tradicionalno v domeni žensk. Žal so vedenjski vzorci,
               ki sploh pripeljejo do diskriminacije med spoloma privzgojeni in dokler se ne bo
               spremenilo mišljenje in obnašanje ljudi, bo do diskriminacije še vedno prihajalo.
               Tako moramo težiti k temu, da bomo z vzgojo otrok in mladostnikov vnesli elemente
               enakosti spolov in šele čez nekaj rodov, ko se bodo ti res začeli obnašati tako, kot
               je zapisano v ustavi, šele takrat takih zakonov ne bomo več potrebovali.</p>
               <p>Žalostno je, da moramo v ta zakon vključevati tudi take člene, kot je npr. 26. člen,
               ki pravi: "Izobraževanje za enakost spolov je sestavni del sistema vzgoje in
               izobraževanja ter med drugim vključuje pripravo obeh spolov za aktivno enako
               sodelovanje na vseh področjih družbenega življenja." To bi vendar moralo biti
               samoumevno.</p>
               <p>Zakon prinaša tudi nova pooblastila uradu za enake možnosti, saj bo ta na podlagi
               tega zakona lahko obravnaval primere domnevne diskriminacije. To je še posebej
               pomembno, če vemo, da so se osebe, ki so se do sedaj počutile diskriminirane zaradi
               svojega spola, lahko obrnile le na sodišča. Velikokrat pa se ljudje zaradi počasnosti
               sodišč v to niso želeli spuščati. Delo urada bo zato še toliko bolj pomembno, čeprav
               so njegove pristojnosti bistveno manjše od sodišč. Popolne enakosti med spoloma prav
               gotovo ne bomo dosegli, že zaradi bioloških razlik med spoloma ne. Je pa v zadnjem
               času na področju zakonodaje opaziti večja prizadevanja, da se obema spoloma
               zagotovijo enake možnosti. Kot primera naj omenim zakon o delovnih razmerjih ter
               zakon o starševskem varstvu in družinskih prejemkih, ki z očetovskim varstvom in
               ostalimi pravicami vsaj malo izenačujejo možnosti obeh staršev za skrb otroka. Vendar
               bo šele takrat, ko bodo tudi moški pod enakimi pritiski delodajalcev zaradi
               koriščenja očetovskega dopusta, šele takrat bosta spola na tem področju popolnoma
               izenačena.</p>
               <p>S tem pa ne mislim, da niso tudi moški depriviligirani na nekaterih področjih,
               predvsem tu mislim posamezne poklicne veje, v katerih prevladujejo predvsem ženske.
               In tudi zato je sprejetje tega zakona tako pomembno. Hvala lepa.</p>
            </sp>
            <sp xml:id="SDZ3-Redna-17-2002-06-20.sp59">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Liberalne demokracije Slovenije bo predstavila
               gospa Majda Širca. Izvolite.</p>
            </sp>
            <sp xml:id="SDZ3-Redna-17-2002-06-20.sp60">

               <speaker>MAJDA ŠIRCA:</speaker>

               <p>Hvala lepa. Dovolite, da vam predstavim nekaj stališč Liberalne demokracije o zakonu
               o enakih možnosti ali o zakonu za popravek privzgojenih vedenjskih vzorcev, če
               repliciram mojega prejšnjega sogovornika.</p>
               <p>Seveda, najprej naj povem, da je zagotovo redundantno ponavljati razloge za podporo
               načelom, ki zagovarjajo politiko enakih možnostih, zato se na tem mestu ne bom
               osredotočila na razloge. Konec koncev, tudi stranki z liberalnimi izhodišči bi morali
               biti ti razlogi eminentni in to vedenje tudi.</p>
               <p>Ne bom navajala pozitivnih vzvodov, ki jih prinaša ne samo ta zakon, poudarjam ne
               samo ta zakon, temveč tudi vsi tisti ukrepi, ki mu bodo sledili.</p>
               <p>Marsikdo ta zakon spremlja s pritajenimi nasmeški, češ da je to tako načeln, da ne
               bo prinašal usodnih posegov v življenje. Zakon res spominja na nacionalni program ali
               na neko resolucijo, kar je na nek način povsem logično, saj izvajanje politike enakih
               možnosti sega v vse pore družbenega življenja in s tem seveda tudi v vse druge
               zakone, s katerimi smo se in se bomo še srečevali. Bolj določeno navajanje ukrepov v
               tem zakonu je zato praktično nemogoče.</p>
               <p>Prednost tega zakona, ki ni v tem, da izpolnjuje zgolj direktive, konec koncev, tudi
               te nam niso povsem nove. Te in številne druge direktive smo predvsem asorbirali že
               največ v zakonu o delovnih razmerjih, o starševstvu in tudi drugih zakonih.
               Predpostavljamo, da je njegova prednost tudi v tem, da še enkrat odpira oziroma
               intepretira ustavno določbo o svoboščinah, to se pravi 14. člen, ki je nemalokrat
               ozko razumljen, včasih celo sporno razumljen, s čimer smo se srečevali tudi pri
               vlaganju pobud za spremembo ustave. Skratka, ko odpremo vprašanje odpravljanja razlik
               znotraj zakona, ko razlik naj ne bi bilo. Kajti, vsakemu po ustavi,če vas spomnim na
               14. člen, so zagotovljene enake človekove pravice in temeljne svoboščine, ne glede na
               narodnost, vero, politično pripadnost in drugo prepričanje, pa tudi na spol. Po tej
               logiki ne rabimo ne tega, še marsikaterega drugega zakona ne, kajtitemeljne
               svoboščine se izvajajo neposredno na podlagi ustave, z zakonom se ne predpiše način
               uresničevanja in to šele takrat, ko to predpiše ustava, če nadaljujem s 15. členom
               oziroma če tudi povzamem določeno skepso, ki je nastala pri službi za zakonodajo.</p>
               <p>Najbrž gre večkrat tudi za alibi pri tako pragmatičnem razumevanju ustave, še
               posebej v tistem delu, če beremo ustavo naprej, kjer naj bi bile začasno izjemoma
               razveljavljene ali omejene te določbe temeljnih človekovih svoboščin le v tistem
               trenutku, ko gre za čas vojnega ali izrednega stanja. Po tej dedukciji bi lahko
               rekli, da pridemo in po tem pragmatizmu bi lahko celo rekli, da lahko pridemo tudi do
               pozitivnih ukrepov samo v času izjemnih oziroma izrednih razmer. Ampak, v tem smislu
               se mi zdi pomembno odpirati vprašanje temeljnih človekovih svoboščin tudi vis-a-vis
               vprašanja enakosti spolov.</p>
               <p>Vsekakor velja poudariti, da je pozitivna diskriminacija v funkciji zagotavljanja
               enakih možnosti in ne v funkciji vzpostavitve razlik. Če razlik ne bi bilo, ne bi
               potrebovali korektur, konec koncev bi bil tudi ta zakon in še kakšen drug člen v
               drugih zakonih odveč. Enkrat se bo tudi to zgodilo. Švedska, ki je na tem področju
               prišla najdlje, je pozitivne ukrepe začela uvajati v 60. letih, sedaj žanje zelo
               pozitivne uspehe. Tudi Slovenci, ne smem zanemariti, ne smemo zanemariti tega, imamo
               za seboj pomembne korake tudi v prejšnjem, še posebej v prejšnjem obdobju - če vas
               spomnim samo na ustavo iz leta 1974, ki govori in ki je ena redkih, ki je takrat
               vsrkala svobodo odločanja o rojstvu otrok, za razliko od drugih držav, ki tega niso
               imele; da ne govorim o statusu zakonske zveze, ki je bila v Sloveniji oziroma
               Jugoslaviji zelo pogumno rešena, prej kot v drugih državah. Imamo pa nedvomno
               zapoznele korake, kajti konec koncev šele pred natančno 60 leti smo dobile ženske
               volilno pravico in tudi natančno pred 60 leti prvo članico skupščine, pred manj kot
               60 leti prvo ministrico in pred 80 leti prvo doktorico. V vsakem oziru je težko
               opravičiti predstavniško demokracijo, v kateri je delež žensk v največjem
               predstavniškem organu komaj 13,3% in v tem trenutku mogoče 80, ker ste ženske vse
               ostale notri, v vladi pa dobrih 18%, pa še to, če povem poenostavljeno, lahko potem,
               ko je imel premier, bom rekla, feministični izpad.</p>
               <p>In kdor dobro opazuje, lahko tudi potrdi, da prinašamo v organe na mesta odločanja
               več racionalnosti, mogoče celo večjo stopnjo odgovornosti, manj narcisizma, celo manj
               egoizma in večkrat sicer hitro izsmejane odgovornosti.</p>
               <p>Zato ne razumem, da bi šlo, če dovolite samo tu repliko, bi šlo za "antiagens" za
               enake možnosti v takem državnem zboru, kjer bi bili večinoma moški oziroma bi šlo.</p>
               <p>Naj še opozorim na amandma pri tem zakonu, ki se nam v Liberalni demokraciji zdi
               precej pomemben in prinaša neko obvezujočo postavko. Gre za dodatno zavezo vlade
               oziroma posameznih ministrstev, da morajo pred obravnavo zakonov pridobiti mnenje
               urada za enake možnosti pri tistih zakonih, ki se smiselno oziroma v večji meri
               dotikajo vprašanj neenakosti spolov. Urad za enake možnosti je v tem trenutku oziroma
               do sedaj zelo šibak pri uveljavljanju zastopstva pravil enakih možnosti, s tem
               zakonom pa bo njegova obveznost večja. To poudarjamo tudi zaradi tega, ker po novih
               zakonih so uradi v bodoče v precej negotovi situaciji in lahko danes so, lahko jutri
               niso, glede na voljo vlade, ne več državnega zbora, po sprejetem zakonu o državni
               upravi.</p>
               <p>Pomembne so tudi kazenske sankcije, ki so popravljene, ne v duhu, kot si jih je
               citiral moj prejšnji sogovornik. Všeč nam tudi je, da se kaznujejo lahko tudi tiste
               politične stranke - da se poleg ostalih, lahko kaznuje tudi politične stranke, če ne
               izvajajo oziroma prikažejo svojih akcijskih načrtov pri zagotavljanju politike enakih
               možnosti.</p>
               <p>Poudarjam, zakon ne prinaša nikakršnih kvot in zavajajoče je, da se manipulira s tem
               izrazom, do katerega je slovenska javnost tako zelo alergična.</p>
               <p>Poudarimo tudi, da državni svet zakona o enakih možnostih ni podprl. In zanimivo je
               vendar povzeti njegovo stališče ali bolje njegovo razpravo, ki se je osredotočila na
               gospodinjsko vlogo ženske oziroma na pozitivno karakteristiko gospodinjskega poklica,
               ki bi bil dobrodošel, če citiram razpravo, "tudi na finančnem ministrstvu", pri tem
               in tej razpravi, pa ni prišlo do tiste točke, kjer bi bila gospodinja opredeljena kot
               tista delovna sila, ki je v službi gospodarja. Hvala lepa.</p>
            </sp>
            <sp xml:id="SDZ3-Redna-17-2002-06-20.sp61">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še dve poslanski skupini, tri, štiri so prijavljene. Mislim, da je
               premalo časa, da bi lahko še katera izmed njih v teh dveh minutah predstavila svoje
               mnenje. Tako prekinjam dopoldanski del zasedanja.</p>
               <p>In, tako kot je bilo že napovedano, ob 14.30 uri začnemo s 1. točko, pobude in
               vprašanja. Ob 14.30 uri. Hvala lepa in dober tek vsem.</p>
               <stage>(Seja je bila prekinjena ob 12.58 uri in se je nadaljevala ob 14.32 uri.)</stage>
            </sp>
            <sp xml:id="SDZ3-Redna-17-2002-06-20.sp62">

               <speaker>PREDSEDNIK BORUT PAHOR:</speaker>

               <p>Kolegice in kolegi, gospe in gospodje! Prosim, da zasedete svoja mesta. Dve minuti
               čez pol tretjo je ura. Vabim vse, da pridejo v veliko razpravno dvorano državnega
               zbora. Nadaljevali bomo s prekinjeno 17. sejo državnega zbora.</p>
               <p>V dveh dneh razprav smo opravili veliko dela. Danes bomo imeli točko poslanske
               pobude in vprašanja, točko, ki smo jo zaradi odsotnosti predsednika vlade prestavili.
               Državnemu zboru se zahvaljujem za razumevanje.</p>
               <p>Rad bi vas obvestil, da so nekatere kolegice in kolegi dodatno opravičeni: kolegica
               Majnikova, Lavričeva, kolega Cimperman, Lavrinc, Avšič, Vučko in kolega Partljič.</p>
               <p>Še enkrat prosim, da zasedete svoja mesta. Čez nekaj trenutkov bom ugotavljal
               navzočnost v dvorani.</p>
               <p>Ugotavljam navzočnost v dvorani. Prosim, da pritisnete tipko "kvorum". V dvorani je
               navzočih 55 kolegic in kolegov; državni zbor Republike Slovenije je sklepčen in lahko
               odloča.</p>
               <p>Smo pri prestavljeni <title>1. TOČKI DNEVNEGA REDA - VPRAŠANJA IN POBUDE POSLANK IN
                  POSLANCEV.</title>
               </p>
               <p>Rekel sem že, da smo na povabilo predsednika vlade točko prestavili. Predsednika
               vlade, ministrice in ministre vlade lepo pozdravljam v državnem zboru. Državnemu
               zboru, kot rečeno, pa se zahvaljujem za razumevanje pri tej prestavitvi.</p>
               <p>Vrstni red postavljanja poslanskih vprašanj in pobud ostaja enak kot doslej. Najprej
               bodo postavili poslanska vprašanja predstavniki treh opozicijskih poslanskih skupin,
               nanje bo odgovarjal predsednik vlade dr. Drnovšek, za njim pa po določenem vrstnem
               redu vprašanja ministricam in ministrom v vladi Republike Slovenije.</p>
               <p>Prvo vprašanje bo zastavil predsedniku vlade kolega Levič. Imate besedo, kolega
               Levič. Prosim.</p>
            </sp>
            <sp xml:id="SDZ3-Redna-17-2002-06-20.sp63">

               <speaker>PETER LEVIČ:</speaker>

               <p>Hvala lepa. Spoštovani predsednik vlade! Pred časom ste slovensko javnost obvestili o
               dokončni odločitvi, da nameravate kandidirati za predsednika Republike Slovenije. To
               pomeni, da boste v primeru, da vas volivci izvolijo, zapustili mesto predsednika
               vlade. Sami ste v različnih intervjujih poudarili, da ne želite povzročati obdobja
               neodločanja, praznega teka, zastoja ali politične krize. Vendar, ali s svojim
               potencialnim odstopom z mesta premiera ne boste povzročili prav to, predvsem pa
               slabše rezultate. Tudi sami poudarjate, da je to obdobje, ki je pred nami, zelo
               odločilno, če ne ključno za Slovenijo. V naši stranki pa pomembnosti položaja ne
               vidimo toliko v mednarodnih koordinacijah, kot jih radi izpostavljate sami, ampak v
               kvaliteti življenja, ki je po mnenju Stranke mladih Slovenije vse bolj ogroženo. Po
               desetih letih obstoja Slovenije, kot države, sprejemate dolgoročne strateške načrte
               na posameznih področjih, kar jasno kaže, da jih prej ni bilo. Vendar pa je to le za
               nekatera področja, medtem ko za številna področja rešitev še vedno ni ali pa so le
               kratkoročne, ki reševanje problemov prenašajo v prihodnost in tako povzročajo prosti
               tek ali tako imenovano vrtenje v krogu. Naj omenim le nekaj področij, ki so za našo
               stranko izredno pomembna. Ko smo leta 2001 sprejemali polletni proračun, ste s
               ponosom ugotavljali, da boste z razporeditvijo proračunskega denarja za polletno
               obdobje zmanjšali proračunski deficit in s tem posredno tudi javni dolg. Vendar, vsak
               dan ugotavljamo, da je bil sprejeti proračun nerealen, na kar smo v Stranki mladih
               opozarjali že pri sprejemanju proračuna.</p>
               <p>In javni dolg, predvsem pa njegovo odplačevanje, je naslednja točka, na katero želim
               opozoriti. Po osamosvojitvi smo radi poudarili, da nam je bivša Jugoslavija pustila
               dolgove, nikoli pa ne omenimo, da na te stare dolgove iz leta v leto nalagamo nove,
               ki so bistveno višji dolgovi. Kdo pa jih bo plačal in kdaj, pa še danes ni jasno in
               se odlaga na neko daljšo prihodnost.</p>
               <p>Eno izmed področij, ki ste jih pustili v praznem teku, je tudi pokojninska reforma,
               ki še ni zaključena in za vsako leto zahteva vse več denarja iz proračuna.</p>
               <p>Naslednje področje, na katerega vas želim opozoriti, je stopnja brezposelnosti. Vlada
               ugotavlja, da je bila v preteklem letu izredno nizka brezposelnost. Od lani je res
               nižja, vendar če pogledamo celotno Slovenijo oziroma posamezne regije, je stopnja
               brezposelnosti bistveno višja od slovenskega povprečja. Lahko rečemo celo, da so ta
               področja socialno ogrožena. Tu ne moremo mimo vzhodne Slovenije, kjer stopnje
               brezposelnosti krepko presegajo slovensko povprečje. Naj omenim samo Celje s 17%,
               Maribor 21,5%, Murska Sobota, dobrih 20%, Ptuj 22% stopnje brezposelnosti.</p>
               <p>Inflacija. To je naslednji problem, s katerim se v zadnjem času srečuje Slovenija. Po
               vaših besedah je nedvomno posledica dviga cen nafte in gospodarske recesije v svetu.
               Delno ste priznali, da je inflacija tudi posledica vašega oblikovanja socialnega
               miru. Vendar, ali nimamo, tako kot v drugih državah, tudi v Sloveniji mehanizme, ki
               bi omenjenim gibanjem preprečil padec kvalitete življenj našim državljanom.</p>
            </sp>
            <sp xml:id="SDZ3-Redna-17-2002-06-20.sp64">

               <speaker>PREDSEDNIK BORUT PAHOR:</speaker>

               <p>Vprašanje, sicer vam bom vzel besedo.</p>
            </sp>
            <sp xml:id="SDZ3-Redna-17-2002-06-20.sp65">

               <speaker>PETER LEVIČ:</speaker>

               <p>Vprašanje pa je: V Stranki mladih Slovenije vidimo vaš odhod kot beg pred neurjem,
               ki ga bo deležen naslednji mandatar oziroma predsednik vlade. Če lahko to zanikate,
               me, gospod predsednik vlade, zanima: Kakšne prijeme boste prevzeli? Prosim, da ste
               čimbolj konkretni, da ne bo prišlo do obdobja neodločanja, praznega toka in zastoja.
               Hvala lepa.</p>
            </sp>
            <sp xml:id="SDZ3-Redna-17-2002-06-20.sp66">

               <speaker>PREDSEDNIK BORUT PAHOR:</speaker>

               <p>Hvala lepa. Rad bi opozoril vse, ki postavljajo poslansko vprašanje, da morajo za
               utemeljitev vprašanja vključiti čas, ko zastavijo tudi vprašanje samo. Prosim, gospod
               predsednik vlade, imate besedo.</p>
            </sp>
            <sp xml:id="SDZ3-Redna-17-2002-06-20.sp67">

               <speaker>DR. JANEZ DRNOVŠEK:</speaker>

               <p>Hvala. Spoštovani gospod predsednik, spoštovane poslanke, poslanci! Postavili ste
               kar kompleksno vprašanje in vrsto trditev v tem vprašanju, ki bi jih, najmanj kar bi
               rekel, seveda lahko označil kot netočne, ali pa, kako bi rekel, gledano s pozicije,
               kot da je lahko stanje v katerikoli državi in na svetu kdaj optimalno in dokončno
               urejeno. Takšno ni v nobeni državi na tem svetu, niti v najbolj razvitih, povsod so
               problemi odprti. Če pogledate, v vseh državah na svetu je določena stopnja javnega
               dolga in zelo malo držav na svet je, ki imajo nižjo stopnjo javnega dolga, kot ga ima
               Slovenija. Nasprotno, večina ima višjo, povprečje Evropske unije je bistveno višje od
               naše zadolženosti.</p>
               <p>Večkrat slišimo vprašanje ali celo primerjavo z nekdanjo državo, kar je seveda sploh
               deplasirano, češ kot da bi bila takrat stopnja zadolženosti nižja, kot je danes. To
               je popolnoma nesmiselno; dejstva in številke so nasprotne. Danes so celo devizne
               rezerve države zopet zmerno visoke, blizu 6 milijard dolarjev, mislim, da je bila 5
               milijard 850 milijonov dolarjev zadnja številka ob 6,5 milijarde dolarjev skupne
               zadolženosti. To je izjemno visoka stopnja pokritosti zunanjega dolga, deviznega
               dolga, z deviznimi rezervami, višja kot je potrebna za solidno in normalno delovanje
               nekega gospodarstva. Slovenija celo ustvarja spet plačilnobilančni presežek, kot
               edina tranzicijska država, ker se praviloma vse tranzicijske države soočajo s
               plačilnobilančnim primanjkljajem.</p>
               <p>Tudi na vseh ostalih pokazateljih lahko ugotavljamo, da je stanje dobro, boljše kot
               v primerljivih državah. Res je, da je gospodarska rast v zadnjem letu nekoliko nižja,
               kot smo predvidevali oziroma kot je bila v prejšnjih letih, vendar je imela svetovna
               recesija določen učinek tudi na našo gospodarsko rast. Vendar je ta višja pri 3%
               lansko leto, kot je bila na primer v Nemčiji, kjer je bila ničelna stopnja rasti in
               je še vedno. In čeprav je Nemčija naš največji gospodarski partner, smo kljub vsemu
               uspeli oziroma je naše gospodarstvo uspelo ustvariti boljša gibanja kot tam oziroma
               negativni vplivi na naše gospodarstvo so bili omejeni.</p>
               <p>To so realnosti, s katerimi se soočamo v tem svetu.</p>
               <p>Če govorimo o brezposelnosti, se nikakor ne bi strinjal, da je brezposelnost v
               Sloveniji še zelo hud problem, bistveno manjša je, kot je bila. Dejanska stopnja
               brezsposelnosti, merjena z metodologijo Svetovne organizacije dela, je bila 6,3%, kar
               je zelo pozitivno, nižja kot kdajkoli v prejšnjih letih. V primerjavi s številnimi
               državami Evropske unije je torej to boljši dosežek, boljše od povprečja Evropske
               unije.</p>
               <p>In zato bitje zvona, češ kako je sedaj hudo, da je celo kvaliteta življenja padla,
               to ni res. Vsi pokazatelji kažejo nasprotno, kvaliteta življenja je naraščala v
               Sloveniji iz leta v leto. In Slovenija velja v mednarodnih primerjavah in ocenah v
               tem oziru za zelo dobro in uspešno državo. Tako da - težko mi je sicer, da moram na
               nek način sam dajati takšne ocene, ampak dajejo jih tudi mednarodne institucije,
               dajejo jih tuje države, državniki. Dejstvo je, da v zadnjem desetletnem obdobju, ko
               sem večino tega časa bil predsednik vlade, je Slovenija napravila napredek, resen
               napredek praktično na vseh področjih in je danes obravnavana kot uspešna država,
               trdna država, politično stabilna država in tudi gospodarsko uspešna država.</p>
               <p>Ob včerajšnjem obisku v Zvezni republiki Jugoslaviji sem moral ugotavljati žalostna
               dejstva, da je tista država, s katero smo bili nekdaj v skupni državni zvezi in
               skoraj na primerljivem gospodarskem nivoju, danes globoko zaostala z družbenim
               proizvodom na prebivalca, več kot desetkrat nižjim, kot ga ima Slovenija, da ne
               govorimo o vseh drugih pokazateljih. Ampak, to je samo en primer, je še vrsta drugih
               primerov, podobnih primerov v svetu, ki kažejo na to, da standard, kvaliteta
               življenja in tudi politična stabilnost Slovenije nista samo po sebi umevna in dana
               sama po sebi.</p>
               <p>Zato je tudi moja ocena pri vsemu bila, da po 10 letih vodenja slovenska vlade,
               mislim da, lahko tudi razmišljam o tem, da bi to vodenje lahko prepustil tudi še komu
               drugemu in se tudi sam odločil za kandidaturo za kakšno drugo mesto. Težko bi bilo
               očitati, da nisem dovolj dolgo zdržal na tem mestu.</p>
               <p>In vprašanja, ki so sedaj pred nami, so normalna vprašanja. Vse države so letos,
               večina držav je izvajala rebalanse proračuna zaradi zaostrenih mednarodnih pogojev,
               zaradi manjših prilivov v proračune. Tudi mi smo že ob predlogu našega proračuna
               napovedali, da bo potrebna fleksibilnosti in da bomo, pač, reagirali na dejanska
               dogajanja, ker v takšnem okolju je težko napovedati točno vse predpostavke in vse
               gibanja. In seveda, tako tudi reagiramo.</p>
               <p>Inflacija pa je v upadanju. In vsi razgovori in vse ocene, ki smo jih imeli v zadnjem
               času, tudi z Banko Slovenijo, z našimi ekonomisti in z vladnimi ekonomisti, ministri,
               kažejo na to, da je v upadanju, da je možno pričakovati padajoče gibanje v naslednjih
               mesecih in da tudi ta inflacija, ki je seveda kljub vsemu le enoštevilčna, ni tako
               kritična. Da je tudi ta inflacija spet na poti navzdol, na tisto točko, kjer smo že
               bili pred uvajanjem davka na dodano vrednost in podražitev energentov na svetovnih
               trgih. Hvala lepa.</p>
            </sp>
            <sp xml:id="SDZ3-Redna-17-2002-06-20.sp68">

               <speaker>PREDSEDNIK BORUT PAHOR:</speaker>

               <p>Hvala lepa. Želite dodatno vprašanje? Prosim, dve minuti.</p>
            </sp>
            <sp xml:id="SDZ3-Redna-17-2002-06-20.sp69">

               <speaker>PETER LEVIČ:</speaker>

               <p>Hvala lepa. Malce se mi zdi neumestna primerjava z državo, ki je bila 10 let v vojni,
               koliko smo mi sedaj boljši od njih.</p>
               <p>Nekaj drugega bi v bistvu samo še vprašal. Naloge predsednika vlade so podobne, zelo
               podobne nekemu kapitanu, ali pripelje ladjo varno pristan ali pa gre z njo tudi - ko
               je kriza. Kako potem lahko vi, v bistvu, gospod predsednik vlade, sprejmete
               odločitev, da boste najverjetneje zapustili vlado pred zaključenima projektoma vstopa
               v EU in Nato, ob vse zgoraj omenjenih problemih, recimo, ki smo jih prej povedali?</p>
               <p>Ali to pomeni, da ste se odločili za rešilni skok iz te potapljajoče ladje, ali je to
               kaj drugega? Hvala lepa.</p>
            </sp>
            <sp xml:id="SDZ3-Redna-17-2002-06-20.sp70">

               <speaker>PREDSEDNIK BORUT PAHOR:</speaker>

               <p>Predsednik, želite dopolnilno odgovoriti? Prosim.</p>
            </sp>
            <sp xml:id="SDZ3-Redna-17-2002-06-20.sp71">

               <speaker>DR. JANEZ DRNOVŠEK:</speaker>

               <p>Bom poskusil še enkrat. Zvezno republiko Jugoslavijo sem omenjal zato, ker sem bil
               tam na obisku včeraj, in je bila primerjava pri roki, in zato, ker smo včasih imeli
               primerljiv standard in način življenja. Je pa, seveda vrsta drugih držav, s katerimi
               se lahko primerjamo in kjer so te primerjave za Slovenijo zelo ugodne. Vsak, ki živi
               v tem svetu, realnem svetu, zunaj naših meja, več ali manj to ve. In takšne so tudi
               ocene in priznanja, ki jih praviloma dobivamo.</p>
               <p>Tako ponovno ugotavljam, da je sedanja situacija v Sloveniji dovolj stabilna, dovolj
               trdna in da eventualna menjava pri vodenju vlade ne bi smela postavljati problem.
               Tudi evropski procesi so tako daleč, torej naše pridruževanje Evropski uniji je tako
               daleč, da je ta proces nepovraten.Državni zbor dobro ve, kako dolgo in kako
               intenzivno izvajamo vse aktivnosti, da smo v zaključni fazi pogajanj, da sedaj čakamo
               še na uskladitev pogajalskih pozicij med članicami Evropske unije, da bi lahko
               zaključili zadnja poglavja. Da pa so stvari več ali manj že sedaj precej opredeljenih
               in znane. In tisto, kar lahko vpliva na tempo razširitve v naslednjih mesecih, torej
               na to, da bi se eventualno Evropska unija ne držala roka, ki si ga je sama postavila,
               so pravzaprav dejavniki znotraj Evropske unije.Ne pri nas, ampak znotraj Evropske
               unije. Že sedaj vidimo, zaradi nemških volitev, da prihaja do zamude pri oblikovanju
               skupnega pogajalskega stališča za kmetijstvo, in tudi nekatere druge letošnje volitve
               so vplivale na to, da je trenutno nekaj neznank, ali bo cela zgodba končana do konca
               letošnjega leta ali morda kakšne mesece pozneje, zaradi torej, teh razlogov,
               notranjih razlogov Evropske unije. Ampak, proces je nepovraten in Slovenija je več
               ali manj opravila tisto, kar je bilo potrebno.</p>
               <p>Po drugi strani, pa bi se tovrstnim kritikom na nek način moral skoraj zahvaliti.
               Ker s takšnimi vprašanji mi pravzaprav izrekajo na nek način veliko zaupanje, ker
               postavljajo vprašaj o tem, ali naj bi zapustil mesto predsednika vlade ali ni bolje,
               da ostanem na tem mestu. Ker če bi bile stvari res tako slabe, kot ste govorili,
               potem me najbrž ne bi prepričevali o tem, da naj ostanem predsednik vlade, ampak bi
               verjetno z veseljem pričakovali, da se umaknem. Hvala lepa.</p>
            </sp>
            <sp xml:id="SDZ3-Redna-17-2002-06-20.sp72">

               <speaker>PREDSEDNIK BORUT PAHOR:</speaker>

               <p>Hvala lepa. Naslednje vprašanje vam bo zastavil kolega dr. Bajuk. Imate besedo dr.
               Bajuk.</p>
            </sp>
            <sp xml:id="SDZ3-Redna-17-2002-06-20.sp73">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Spoštovani gospod predsednik vlade! Gotovo poznate
               sklad obrtnikov, v katerem si slovenski obrtniki že od leta 1956 zagotavljajo
               pokojninsko zavarovanje.</p>
               <p>Sklad je deloval v okviru enotnega pokojninskega sistema in po enakih načelih, kot
               veljajo za obvezno pokojninsko zavarovanje, ki ga izvaja ZPIZ, torej po dokladnem
               sistemu. Kot dober gospodar pa je že v letu 1990 ugotovil, da ta sistem, "pay as you
               go" na dolgi rok zavarovancem ne daje zadostne varnosti, zato je v okviru takratnih
               predpisov sam začel s prehodom na naložbeni sistem in ustvaril že okoli 16,6 milijard
               tolarjev rezervacij. To pa vseeno ne zadošča za preoblikovanje celotnega sklada
               obrtnikov v pokojninski sklad, financiran po naložbenem principu, saj bi glede na
               velika pričakovanje - videli smo račun zavarovanja iz preteklih let - potreboval še
               višje matematične rezervacije.</p>
               <p>Problem preoblikovanja sklada obrtnikov je bil zato pravno razrešen v zakonu o
               pokojninskem zavarovanju iz leta 1999 tako, da je država prevzela skladove obveznosti
               na račun zavarovanja obrtnikov pred letom 1983. Vendar pričakovanja so se, žal,
               izjalovila, ker država ne izpolnjuje svojih obveznosti do sklada obrtnikov. Tako niti
               v zaključnem računu proračun za leto 2000 niti v proračunskih dokumentih naslednjih
               let nisem zasledil niti besede o obveznosti državnega proračuna do sklada obrtnikov.
               Glede na število upokojenih članov sklada obrtnikov, ki so se v zavarovanje pri tem
               skladu vključili že pred letom 1983, bi moral državni proračun že leta 2000 izplačati
               skladu več kot 800 milijonov tolarjev obveznosti. Od takrat in do sedaj so se te
               obveznosti le večale. Skratka, po naši oceni država dolguje skladu obrtnikov cca. 2
               milijardi tolarjev.</p>
               <p>Po informacijah, ki sem jih dobil, ni državni proračun izplačal niti tolarja svojih
               obveznosti do sklada obrtnikov. To povzroča ne le neposredne škode zaradi izpada
               prihodkov, temveč je še mnogo večja moralna škoda na račun manjšega zaupanja
               zavarovancev in potencialnih zavarovancev, ki vedo, da lahko sklad obrtnikov preživi
               le pod pogojem, da država uresniči že sprejete obveznosti za zagotavljanje pokojnin
               obrtnikom, ki so se vključili v zavarovanje pred letom 1983.</p>
               <p>Spoštovani predsednik vlade! Sprašujem vas: Zakaj vlada ni plačala svojih obveznosti
               do sklada obrtnikov za leto 2000 po obračunu, ki ga je predložil sklad obrtnikov v
               letu 2001? In: Zakaj vlada ne izplačuje skladu obrtnikov, na primer, mesečnih
               akontacij na račun svojih obveznosti kot v primeru Spiza za leto 2001 oziroma 2002?
               Hvala lepa.</p>
            </sp>
            <sp xml:id="SDZ3-Redna-17-2002-06-20.sp74">

               <speaker>PREDSEDNIK BORUT PAHOR:</speaker>

               <p>Hvala lepa, kolega dr. Bajuk. Gospod predsednik vlade, imate besedo.</p>
            </sp>
            <sp xml:id="SDZ3-Redna-17-2002-06-20.sp75">

               <speaker>DR. JANEZ DRNOVŠEK:</speaker>

               <p>Hvala. Spoštovani gospod poslanec! Vlada se je s to problematiko intenzivno
               ukvarjala in pred kratkim tudi sprejela kompleksno shemo za rešitev tega vprašanja.
               Obveznosti sklada obrtnikov je prevzel kapitalski sklad in država je zagotovila
               ustrezno premoženje kot protiutež kapitalskemu skladu za prevzem te obveznosti. Tako
               je to vprašanje po naši oceni, razrešeno.</p>
               <p>O podrobnostih, postavili ste več podrobnejših vprašanj, podrobneje lahko o tem
               govori finančni minister, kamor to vprašanje tudi spada.</p>
            </sp>
            <sp xml:id="SDZ3-Redna-17-2002-06-20.sp76">

               <speaker>PREDSEDNIK BORUT PAHOR:</speaker>

               <p>Prosim, gospod minister. Mag. Rop.</p>
            </sp>
            <sp xml:id="SDZ3-Redna-17-2002-06-20.sp77">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Problematika sklada obrtnikov je že kar
               dolgo časa na dnevnem redu vlade in tudi pri sprejemanju samega zakona o pokojninskem
               in invalidskem zavarovanju smo se s to problematiko ukvarjali.</p>
               <p>Res je, tako kot ste dejali, dr. Bajuk, da je problematika tega sklada povezana z
               načinom funkcioniranja pokojninskega sistema v celoti in v tem kontekstu tudi sklada
               obrtnikov po načelu "pay as you go" sistema. To seveda pomeni, da tista vplačila, ki
               so bila vplačana takrat, ko so se obrtniki, ki so bili pravzaprav prisiljeni se
               priključiti na ta del zavarovanja, niso bila zadostna, da bi se kasneje, po
               kapitalskem principu lahko pokojnine v ustrezni višini izplačevale, tako da je de
               facto prišlo do podobnega primanjkljaja kot v osnovni pokojninski blagajni v
               Spizu.</p>
               <p>Ob sprejemanju pokojninskega zakona smo se odločili, da pravzaprav poskrbimo za sklad
               obrtnikov, tako da mu tiste tekoče izpade prihodka pokrijemo. Se je pa pozneje
               pokazala dilema, kolikšna je tista višina minimalnih obveznosti, za katere jamči
               proračun, ki jo je treba pokriti. Namreč, pojavili sta se dve stališči v zvezi s tem
               in tudi različna višina teh obveznosti. Zato smo se odločili, da skupaj z
               ministrstvom za delo poskušamo najti celovito rešitev To pomeni, da pogledamo, koliko
               je celovit primanjkljaj sklada obrtnikov in da ga enkrat in za vselej rešimo. Za to,
               da bi to lahko storili, je po naši oceni potreben zelo temeljit pregled vseh
               obveznosti, vseh naložb sklada obrtnikov, vseh tistih, ki sokasneje vplačevali v
               sklad obrtnikov in ki gredo s svojimi pokojninami po principu kapitalskega
               financiranja, vseh tistih, ki so bili v prejšnjih in preteklih letih zavarovani. Da
               bi to omogočili, smo se dogovorili skupaj s kapitalskim skladom, da pripravi projekt
               celovite rešitve, in vlada je sprejela sklep, v skladu s katerim je predlagala
               kapitalskemu skladu, da pripravi "due diligence" in v celoti prevzame vse obveznosti
               sklada obrtnikov. In to je del sheme preobrazbe kapitalskega sklada, po kateri želimo
               del pokojninskega zavarovanja peljati prek dodatnega pokojninskega zavarovanja, prvi
               pokojninski sklad, sklad obrtnikov in tako naprej. Skratka, "due diligence" sedaj
               poteka, skrbni pregled sklada obrtnikov, in potem, ko bo opravljen, bo izvršena
               ustrezna dokapitalizacija tega sklada in bodo v celoti in v popolnosti izplačane in
               garantirano izplačilo vseh pokojnin vsem tistim zavarovancem pri obrtnem skladu, ki
               so v obrtni sklad vplačevali svoje prispevke. In to se nam je zdela daleč najboljša
               rešitev, zato smo tudi takšen sklep sprejeli.</p>
            </sp>
            <sp xml:id="SDZ3-Redna-17-2002-06-20.sp78">

               <speaker>PREDSEDNIK BORUT PAHOR:</speaker>

               <p>Hvala, gospod minister. Dopolnilno vprašanje, kolega Bajuk. Prosim.</p>
            </sp>
            <sp xml:id="SDZ3-Redna-17-2002-06-20.sp79">

               <speaker>DR. ANDREJ BAJUK:</speaker>

               <p>Hvala lepa. Hvala tudi za odgovore.</p>
               <p>Dejstvo je, da moram k temu dodati, da tudi v predlogu rebalansa proračuna nisem
               zasledil nobenega podatka o teh obveznostih, ki jih ima slovenska država do tega
               konkretnega obrtniškega sklada in ki ga je, kot ocenjujem, za najmanj 2 milijardi
               tolarjev. Če sem pravilno razumel, gospod minister govori o nekem celovitem problemu,
               ki je morda še večji, a to pa postavlja vprašanje verodostojnosti podatkov o javnih
               financah, s katerimi ta državni zbor in širša slovenska javnost sploh razpolaga.</p>
               <p>Predvsem me skrbi, in postavljam to vprašanje, da pokojninski sklad, tako kot je bil
               zasnovan na začetku, ko je bilo predvideno, da bo uporabljal samo dividende za kritje
               tekočih primanjkljajev, se bo še povečal in njegovo učinkovitost se bo še ogrožalo s
               tem, da bomo dodali še takšno rešitev, kot sem razumel, da je trenutno v obravnaviv
               vladi. Sprašujem vas: Kdaj bo državni zbor seznanjen s celotnimi podatki o
               pokojninskem skladu v vseh svojih verzijah? In: Kakšna prihodnost dejansko se nam
               lahko obeta, če nismo pravočasno teh stvari reševali v skladu z zakonom, kot bi to
               človek pričakoval v pravni državi? Hvala lepa.</p>
            </sp>
            <sp xml:id="SDZ3-Redna-17-2002-06-20.sp80">

               <speaker>PREDSEDNIK BORUT PAHOR:</speaker>

               <p>Predsednik vlade, ali lahko odgovori minister? Prosim, minister.</p>
            </sp>
            <sp xml:id="SDZ3-Redna-17-2002-06-20.sp81">

               <speaker>MAG. ANTON ROP:</speaker>

               <p>Torej, dr. Bajuk, kapitalska družba je bila ustanovljena, ko je bila ustanovljena, v
               skladu z zakonom o lastninskem preoblikovanju in zakonom o uporabi kupnine, ki je
               določil, da se del delnic iz naslova privatizacije nameni za kapitalsko družbo, za
               kapitalski sklad, za pokrivanje obveznosti iz naslova pokojninskega zavarovanja.
               Nikoli točno in natančno ni bilo določeno, kateri so tisti nameni iz naslova
               obveznosti pokojninskega zavarovanja slovenskih državljanov, ki bodo na strani
               obveznosti kapitalske družbe v nadaljevanju pokriti. Celo rešitev je bila precej
               drugačna v eni verziji, ko smo razmišljali o pokojninski reformi, se je intenzivno
               razmišljalo - poslanci se bodo spomnili - o tem, da bi iz naslova kapitalske družbe
               financirali ustanovitev obveznega drugega pokojninskega stebra, po katerem bi
               financirali dodatno pokojninsko zavarovanje za vse slovenske državljane. In, če bi
               takšna rešitev bila sprejeta, potem nikakor ne bi veljala tista rešitev, o kateri ste
               vi govorili, da bi se dividende namenile za tekoče financiranje pokojninske
               blagajne.</p>
               <p>Dejstvo je, da smo se takrat odločili, da ne gremo v drugi steber od zgoraj navzdol,
               ampak od spodaj navzgor, tako da smo sprejeli koncept davčnih olajšava in v Sloveniji
               pospešeno nastaja tudi sedaj drugi steber, vendar po drugi poti, tako da se priznajo
               podjetjem, ki ustanavljajo dodatno pokojninsko zavarovanje, relativno zelo velike
               davčne olajšave. Moja ocena je, da ta projekt zelo uspešno teče. V tem kontekstu so
               odpadle te obveznosti kapitalske družbe in kapitalska družba prevzema neke druge
               obveznosti. Ena od teh obveznosti je tudi financiranje primanjkljaja Spizaoziroma
               primanjkljaja, ki je nastal v preteklih letih. Ena od obveznosti je prvi pokojninski
               sklad, o tem smo ravno zadnjič govorili. In ena od obveznosti, za katero mi
               ocenjujemo, da je zelo smiselna, je tudi sklad obrtnikov. In ta sklad obrtnikov bo,
               kot sem rekel, v tem kontekstu tudi pokrit in celotna obveznost bo znana takrat, ko
               bo opravljen skrben pregled tega obrtnega sklada. Nekatere predhodne ocene govorijo o
               tem, da bi znale biti te obveznosti v naslednjem letu tudi do 19 milijard. In mi vas
               bomo seveda, če to želite, s tem detajlno seznanili, z rezultati skrbnega pregleda in
               pa tudi z vsemi pregledi, ki bodo v nadaljevanju narejeni. Tisto, kar se mi pa zdi
               pomembno, je zaveza vlade, v nadaljevanju tudi kapitalske družbe, da se problemi
               sklada obrtnikov, problemi zavarovancev v celoti in celovito rešijo. In to tudi
               počnemo in bomo tudi storili.</p>
            </sp>
            <sp xml:id="SDZ3-Redna-17-2002-06-20.sp82">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Tretje, zadnje vprašanje predsedniku vlade postavlja
               kolega Peče. Prosim.</p>
            </sp>
            <sp xml:id="SDZ3-Redna-17-2002-06-20.sp83">

               <speaker>SAŠO PEČE:</speaker>

               <p>Spoštovani prisotni! Pravijo, da je bil lep sončen dan 27.7.1994. Takrat je ta
               državni zbor oziroma naša država sprejela ustavni zakon, ustavni zakon za izvedbo
               temeljne ustavne listine o samostojnosti in neodvisnosti Republike Slovenije, s
               katero smo zakonodajna veja oblasti na predlog izvršilne veje oblasti preoblikovali
               Ljubljansko banko in Kreditno banko Maribor v novi statusni banki, Novo Ljubljansko
               banko in Novo kreditno banko Maribor.</p>
               <p>Država je pretekli dolg obeh starih bank takrat prenesla na državljane, na
               državljane in državljanke, in jih s tem obremenila za kar visok finančni znesek.</p>
               <p>Na isti seji, torej tistega sončnega dne pred osmimi leti pa je ta državni zbor na
               predlog ene od političnih strank sprejel tudi dodaten sklep, kot varovalko. In sicer
               sklep, da se bo pri pripravi privatizacijskega zakona upoštevala udeležba državljanov
               v saniranju bank. Kaj to pomeni? To pomeni, da se je vlada Republike Slovenije takrat
               zavezala, da bo za privatizacijo bank pripravila zakon s točnim imenom Zakon o
               privatizacijibank in da bo vsebina tega zakona šla v točno določeni smeri. To je, da
               bodo za vrednost sanacije poplačani državljani in državljanke, ki smo sodelovali v
               sanaciji. To smo pa bili vsi, vsi prebivalci oziroma državljani Republike Slovenije.</p>
               <p>Za lažji in verjetno vaš kvalitetnejši odgovor je smiselno opomniti, kaj se je
               dogajalo na tisti seji, kjer je vlada izrecno in pa jasno postavljala svoje stališče.
               Začetek je bila ta, da je bila seja zaprta za javnost, da je gradivo nosilo oznako
               strogo zaupno, in da je takratni predsedujoči državnega zbora, gospod Rigelnik,
               javnost obvestil le prek obvestila za javnost. Torej državljani Republike Slovenije
               niso vedeli, kaj se je dogajalo, kakšna prevara se je zgodila pod vašim vodstvom, dr.
               Drnovšek, 1994 leta ste bili še vi oziroma ste bili že vi mandatar.</p>
               <p>Nadalje, gospod France Bučar, takratni poslanec, ugotavlja, da smo s tem zakonom,
               ustavnim zakonom določili novo ustavno kategorijo, da ste obe banki postali ustavni
               kategoriji. Tudi to vam verjetno, vsaj moralo bi vam, nekaj pove. Zanimivo pa je, da
               se je takratni predsednik odbora za finance, gospod Janez Kopač, ki je danes minister
               v vaši vladi, striktno in pa jasno izjasnil, da bo način lastninskega preoblikovanja
               določen s posebnim zakonom, ki bo veljal za vsebanke v sanaciji oziroma predvsem za
               Ljubljansko banko in Kreditno banko Maribor in da bo ta zakon vpeljala vlada
               Republike Slovenije v proceduro, berem magnetogramske zapise. In pa dalje, takratni
               finančni minister, minister za finance, gospod Gaspari, ki je po novem v vaši vladi,
               tako kot vsi ostali, nagrajen za svoje pretekle grehe je postal .../Opozorilni pisk
               za konec razprave./ guverner Banke Slovenije.</p>
            </sp>
            <sp xml:id="SDZ3-Redna-17-2002-06-20.sp84">

               <speaker>PREDSEDNIK BORUT PAHOR:</speaker>

               <p>... vprašanje.</p>
            </sp>
            <sp xml:id="SDZ3-Redna-17-2002-06-20.sp85">

               <speaker>SAŠO PEČE:</speaker>

               <p>In sicer pravi, da je predlog, ki je bil končno sprejet, dober predlog in da bo
               vlada na njem gradila svojo bodočo politiko.</p>
            </sp>
            <sp xml:id="SDZ3-Redna-17-2002-06-20.sp86">

               <speaker>PREDSEDNIK BORUT PAHOR:</speaker>

               <p>Kolega Peče ...</p>
            </sp>
            <sp xml:id="SDZ3-Redna-17-2002-06-20.sp87">

               <speaker>SAŠO PEČE:</speaker>

               <p>Vlada je prodala banki v nasprotju z vsemi sklepi, ustavnimi normami in pravno
               ureditvijo države Republike Slovenije ..</p>
            </sp>
            <sp xml:id="SDZ3-Redna-17-2002-06-20.sp88">

               <speaker>PREDSEDNIK BORUT PAHOR:</speaker>

               <p>Kolega Peče ...</p>
            </sp>
            <sp xml:id="SDZ3-Redna-17-2002-06-20.sp89">

               <speaker>SAŠO PEČE:</speaker>

               <p>Prosim vas za komentar. Se opravičujem.</p>
            </sp>
            <sp xml:id="SDZ3-Redna-17-2002-06-20.sp90">

               <speaker>PREDSEDNIK BORUT PAHOR:</speaker>

               <p>Prosim, gospod predsednik vlade. Želite odgovoriti?</p>
            </sp>
            <sp xml:id="SDZ3-Redna-17-2002-06-20.sp91">

               <speaker>DR. JANEZ DRNOVŠEK:</speaker>

               <p>Mislim, da gre za problematiko, o kateri smo že govorili, in zakonske osnove za
               privatizacijo Nove ljubljanske banke, so bile v državnem zboru že pojasnjene,
               navsezadnje tudi sprejete. Situacija v letu 1994 in takratni ustavni zakon, o čemer
               ste govorili, je bila povezana z iskanjem rešitve za naš finančni sistem, potem ko
               sta naši največji banki iz prejšnjega sistema, iz prejšnje države, izšli z določenimi
               obveznostmi, ki niso mogle biti pokrite takrat z aktivo, z naložbami, zaradi tistih
               izrednih razmer, zaradi izpada tedanjega finančnega sistema in takratne centralne
               banke, ki je pripravljala pravzaprav bistveni element pri zagotavljanju ravnotežja v
               bilancah bank tudi teh dveh bank. Po osamosvojitvi sta imela slovenska vlada in tudi
               parlament dve možnosti: ali pripeljati te banke v stečaj ali pa jih sanirati.</p>
               <p>Varianta stečaja je bila po splošni skupni oceni veliko dražja in bi imela veliko
               težje posledice za naše gospodarstvo, pa tudi za naše državljane, ki bi v tem primeru
               izgubili precejšen del svojih sredstev. Zato smo se takrat odločili za sanacijo obeh
               bank in jo tudi izvedli. Izvedli smo jo uspešno, tako da sta ti banki sedaj povsem
               normalni banki, ki že nekaj časa normalno delujeta in pokrivata vse svoje potrebe,
               cilje, vse dejavnosti in tudi servisirata gospodarstvo in državljane.</p>
               <p>V tisti situaciji je bilo potrebno vzpostaviti tudi varovalko zaradi možnih tožb in
               pa enostranskih razreševanj te situacije s strani subjektov izven slovenske države.
               Zato je bila poiskana in strokovno potrjena s strani vseh institucij naših
               strokovnjakov rešitev, da se stare obveznosti obeh bank izločijo in da se pravzaprav
               stari banki, njun okvir, izločita in da se vzpostavita dve novi banki, ki bosta lahko
               delovali. Stari banki s svojimi obveznostmi, deviznimi obveznostmi, predvsem iz
               deviznega varčevanja, pa sta potem predmet nadaljnjih aktivnosti v sukcesiji in se
               potem v sukcesiji, v pogajanjih z drugimi državami, naslednicami, išče rešitev za
               tisto, kar je ostalo od nekdanjega jugoslovanskega finančnega in monetarnega
               sistema.</p>
               <p>Ta rešitev se je pokazala kot optimalna do sedaj. Res je, da sukcesija še traja,
               vendar bliža se razpletu. Mi pričakujemo in delamo na tem, da bi kmalu prišlo do
               skupnega sukcesijskega dogovora in s tem tudi to definitivne razrešitve teh finančnih
               vprašanj iz preteklosti, iz prejšnje države. Pri tem gre za dogovor med subjekti iz
               različnih držav, sodelovanje mednarodnih skupnosti. Mislim, da ni potrebe posebej
               poudarjati, da gre za precej zapletene zahtevne procese. Mi smo morali izločiti naše
               banke in njuno tekočo in prihodnjo aktivnost od te preteklosti, zato da sta lahko
               banki pokrivali potrebe našega gospodarstva in naših državljanov in da posebej
               rešujemo tisto, kar je preteklost, pretekla finančna razmerja, kar je ostalo nerešeno
               iz nekdanjega finančnega sistema prejšnje države.</p>
               <p>Sredstva davkoplačevalcev so bila ustrezno uporabljena in so dala rezultat. V veliki
               meri bodo sedaj tudi že povrnjena, s tem ko se izvaja delna privatizacija najprej
               Nove Ljubljanske banke. Davkoplačevalci pri tej transakciji seveda sodelujejo; prvič
               so sodelovali prisanaciji banke in drugič sedaj, ko je banka usposobljena za to, se
               bodo te obveznosti, javni dolg iz tega naslova, lahko vrnile. To je tudi tisti
               temeljni cilj, ki ga je imela vlada pri privatizaciji banke, da povrnemo obveznosti
               davkoplačevalcev, da ustrezno znižamo javni dolg, kar seveda posledično pomeni, da se
               lahko razbremenijo javne finance na drugih področjih in da to v posredni obliki
               čutijo pozitivno davkoplačevalci.</p>
               <p>Ta proces, tako sukcesije kot na drugi strani dokončne tudi še naprej privatizacije
               obeh bank, bomo izpeljali naprej in dokončno tudi povrnili javni dolg iz tega
               naslova. V veliki meri je sedaj to že narejeno. In po splošni oceni, strokovni, naši
               in tuji, gre za uspešne procese, za precej zapletene, vendar smo jih v Sloveniji
               dobro izpeljali. Hvala lepa.</p>
            </sp>
            <sp xml:id="SDZ3-Redna-17-2002-06-20.sp92">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod predsednik vlade. Prejel sem pisno zahtevo po razpravi. Želite
               najprej dopolnilno? Prosim, kolega Peče. Potem bom pa seznanil državni zbor z
               zahtevo, da v skladu z drugim odstavkom opravimo razpravo. Prosim.</p>
            </sp>
            <sp xml:id="SDZ3-Redna-17-2002-06-20.sp93">

               <speaker>SAŠO PEČE:</speaker>

               <p>Gospod Drnovšek, žal mi niste odgovorili na vprašanje, ki sem vam ga zastavil.</p>
               <p>Med drugim ste res pravilno ugotovili, da je bila sanacija uspešno zaključena.
               Čestitam! To je ugotovila že leta 1997 Banka Slovenije, ko je povedala, da je s
               sanacijo uspela v Republiki Sloveniji zagotoviti delni vir financiranja pravnih in
               fizičnih oseb. Čestitam k vaši ugotovitvi.</p>
               <p>Sprašujem vas pa nekaj drugega. Sprašujem vas oziroma postavljam trditev, da
               prodajate Novo Ljubljansko banko in postopki prodaje, predpostopki prodaje Nove
               kreditne banke Maribor so protiustavni in v škodo državljanom Republike Slovenije.</p>
               <p>Medtem ko vi in vaš finančni minister Tone Rop, ki zdajle zavija z očmi, trdita, da
               bodo državljani oziroma vi jih imenujete davkoplačevalci, poplačani s sanacijo za
               denarna sredstva, ki so jih stala, vi prodajate banko. Prvi del prodajate Belgijcem,
               drugi del prodajate EBRD-ju. V naši državi, kjer je državljank in državljanov okoli
               dveh milijonov, ni niti enega - pa se bom po vaše izrazil - davkoplačevalca, ki bi
               bil zaenkrat udeležen v privatizaciji bank.</p>
               <p>Kako lahko trdite stvari, da je privatizacija izpeljana na način, ki bo dolgoročno
               zagotavljal finančno stabilnost v naši državi? Kot verjetno sami veste, so finančne
               institucije tiste institucije, ki krojijo gospodarski, kulturni in ves ostali razvoj
               v naši državi. Vse evropske države se držijo načela, da imajo glavne banke, to so
               tiste z največjim tržnim deležem, v svoji lasti, ker na ta način vplivajo na
               monetarno in nafiskalno politiko ter na gospodarska gibanja. Danes, osem let po
               tistem zakonu, ki ste ga poznali, pa ste se odločili, da boste banke prodali mimo
               vseh dogovorjenih načel, mimo vseh pravnih poti, mimo zakona - gospod Drnovšek in
               slovenska vlada, zakona o privatizaciji bank ni. Privatizacija bank se ne odvija
               transparentno in ni udeležbe državljanov. Zaradi pomembnosti zadeve se sklicujem na
               29. člen, ki govori, da lahko poslanska skupina v državnem zboru opravi razpravo o
               dogovoru vlade. Hvala.</p>
            </sp>
            <sp xml:id="SDZ3-Redna-17-2002-06-20.sp94">

               <speaker>PREDSEDNIK BORUT PAHOR:</speaker>

               <p>Hvala lepa. Želite gospod predsednik vlade odgovoriti dopolnilno sedaj ali bo vlada
               izkoristila čas za pojasnila, ki ga daje poslovnik, čez 15 minut? Zdaj ali kasneje?
               Želite zdaj? Prosim, predsednik vlade.</p>
            </sp>
            <sp xml:id="SDZ3-Redna-17-2002-06-20.sp95">

               <speaker>DR. JANEZ DRNOVŠEK:</speaker>

               <p>Mislim, da je bilo vse že povedano v tem državnem zboru in tudi v javnosti. Mislim,
               da ste tudi sprožili presojo ustavnosti, pa je bila zavrnjena, kot sem informiran o
               tej zadevi.</p>
               <p>Zakonski okvir je postavljen v tem državnem zboru za to. Kar se pa tiče sodelovanja
               državljanov ali davkoplačevalcev, kar je pač v tem primeru strokovni termin, sem
               pojasnil, da so bili davkoplačevalci obremenjeni posredno s tem, ko je država takrat,
               na začetku 90-ih letih, to je za sanacijo obeh bank, najela kredite oziroma izdala
               obveznice, kar pomeni povečevanje javnega dolga, torej je vzpostavila nek javni dolg,
               s katerim je pridobila sredstva za sanacijo obeh bank. Sedaj, ko sta banki sanirani,
               sedaj država lahko s privatizacijo teh bank pridobi nazaj ustrezna sredstva, s
               katerimi bo odplačala tisti javni dolg, ki je nastal iz tega naslova. S tem bo tudi
               razbremenila tiste davkoplačevalce, ki so bili potencialno ali posredno obremenjeni,
               in s tem tega javnega dolga in te kreditne obveznosti ne bo več. Še enkrat
               ugotavljam, da je bila celotna transakcija uspešna in da smo jo izpeljali na
               najboljši možni način, v korist naših državljanov. Tako imamo uspešni banki in iz
               tega naslova naši državljani niso obremenjeni oziroma imajo lahko samo prednosti od
               boljšega bančništva. Seveda pa tudi gospodarstvo, ki je v tem času ves čas dobivalo
               potreben finančni servis s strani obeh bank.</p>
               <p>Če je potrebno, bo potem še finančni minister kaj dodal.</p>
            </sp>
            <sp xml:id="SDZ3-Redna-17-2002-06-20.sp96">

               <speaker>PREDSEDNIK BORUT PAHOR:</speaker>

               <p>Želite minister sedaj ali kasneje kot odgovor vlade na poslansko vprašanje? Želite
               kasneje.</p>
               <p>Prehajamo torej na uveljavitev določbe 29. člena drugega odstavka. Dajem možnost, da
               na zahtevo poslanske skupine, v tem primeru poslanske skupine Slovenske nacionalne
               stranke, državni zbor opravi razpravo o odgovoru vlade. Najprej ima besedo, in to v
               času 15 minut, predlagatelj, kasneje ima isti čas, 15 minut, predstavnik vlade, za
               njim predstavniki poslanskih skupin s petimi minutami. Prosim, kolega Peče, 15
               minut.</p>
            </sp>
            <sp xml:id="SDZ3-Redna-17-2002-06-20.sp97">

               <speaker>SAŠO PEČE:</speaker>

               <p>Verjetno se vsi poslanci zavedate pomembnosti te debate. Upam, da se bodo te
               pomembnosti zavedali tudi predstavniki vlade.</p>
               <p>Gospod Drnovšek, zopet pravilno ugotavljate, ko govorite, da je zakonski okvir
               postavljen. Res je, 1994. leta je bil postavljen in pozneje tudi z zakonom o jamstvu
               za izdane obveznice. Toda vi se tega pravnega okvirja, ki je bil postavljen v zakonu,
               ne držite. Vlada je ta, ki se tega okvirja ne drži. Če bi se držali okvirja in
               prodali oziroma privatizirali banke na sistem, kot je ta ista vlada obljubila leta
               1994, bi bilo vse lepo in prav. Potem bidržavljani dobili svoje. Slovenci bi obdržali
               finančne institucije. Toda sedaj, kaj počnemo? Državljani ne dobijo svojega. In kar
               je drugo, pa vas bom delno citiral, pravite "transakcija je uspešna" in "imamo
               uspešne banke". Ne, nimamo jih več mi. To je razlika, gospod Drnovšek. Mogoče nas
               smatrate za državljane Evropske unije in ni važna narodnost. Toda Slovenci v tem
               trenutku izgubljamo banke. Po našem mnenju oziroma po mojem mnenju je to izvirni
               greh. Izvirni greh, ki bo to državo, žal, pokopal oziroma jo dal nižje v brezno, kot
               je trenutno.</p>
               <p>Iz vašega odgovora bi mogoče laičen poslušalec prišel do sklepa, da je vse lepo in
               prav. Toda postopki, skozi katere ste se vi in vaš finančni minister Tone Rop lotili
               prodaje oziroma privatizacije bank, so bili nepopolni, kljub temu, da ste najeli tuje
               finančne svetovalne hiše, za katere nam minister Rop noče dati niti podatka, koliko
               so zaračunale slovenski vladi za njihovo mnenje, kako pristopiti k privatizaciji.
               Ampak naj vam povem. Slovenska vlada ni izračunalaniti domače absorbcijske moči:
               koliko bi Slovenija sploh lahko prenesla, če bi jih odkupili Slovenci? In to so bile
               zahteve uglednih makroekonomistov, nasveti vlade, pa jih niste upoštevali.</p>
               <p>Dalje, kar mislim, da je eden večjih grehov, Novo Ljubljansko banko ste prodali, ne
               da bi izračunali, koliko je ta banka vredna. In naj od tu citiram načrt nekdanjega
               finančnega ministra Gasparija, ki pravi v svoji razpravi: "Zboru v pojasnitev, da ne
               bi zapustili dvorane v dilemah," to je bil govor leta 1994 in da boste videli, kako
               se ta vlada spreobrača v nekaj letih; "banka se bo privatizirala po ocenjeni
               vrednosti, ki bo morala biti storjena tik pred tem, ko se bo privatizirala." Seveda,
               danes ni nobene ocenjene vrednosti. Dalje, se pravi, ne po današnji vrednosti ampak
               tisti vrednosti, na dan pred privatizacijo, torej leta 2002, leta, v katerem se
               nahajamo. To se pravi, po ocenjeni, tako kot se dogaja pri podjetjih. Takrat bo
               celotno premoženje, kapital banke v državni lasti, ne bo samo to, kar smo izdali v
               obveznicah, in v obveznicah je naša država obremenila državljane in državljanke za
               2200 milijonov nemških mark. Govorim v nemških markah, ker se tudi zakon nanaša na
               nemške marke, ampak bodo v vrednost, sedanja vrednost, vključeni tudi vsi dobički.
               Naj vas ob tem opozorim, da imata samo dve največji banki, Nova Ljubljanska banka in
               Nova Kreditna banka, kot ustavni materiji, zato ju izpostavljam, dobička 15 milijard
               letno. Mi oziroma vi, boljše rečeno vi, pa te banke prodajate za 90 milijard.</p>
               <p>Namena, zakaj sem se sploh odločil, da danes izkoristim to poslovniško možnost in
               odprem širšo razpravo, sta predvsem dva. Prvič, ker bi rad slišal oziroma bi rad
               videl, da so v razpravo vključeni nekateri predstavniki politične oziroma strankarske
               oblasti. To je tisti ljudje, ki smo jih v Slovenski nacionalni stranki že marca
               pozvali, naj se pričnejo zavedati pomena prodaje tujcem naših nacionalnih interesov
               ali ustanov, kakorkoli hočete.</p>
               <p>Posebej sem to pričakoval od Slovenske ljudske stranke, ki je leta 1994 zagotavljala
               in zahtevala, da se uvede poseben sklep, s katerim bo privatizacija opravljena v
               dobrobit državljanov. Danes oziroma poudarjam leta 1994 Ljudska stranka ni bila v
               vladi, danes, ko ste v vladi, gospodje iz Ljudske stranke, vsi podpirate, vaši
               ministri podpirajo sistem, ki gre v škodo državljanom.</p>
               <p>In po drugi strani, politična organizacija, ki je prav tako zastopana v tem državnem
               zboru, socialdemokrati. Pred leti vložite zakon o privatizaciji bank, se sklicujete
               na poseben sklep spet leta 1994, danes se zopet delate naglušne.</p>
               <p>Drugi namen, je pa to, da skušam prekiniti ignorantsko lažnivi odnos slovenske vlade
               in ministra Ropa do slovenskih državljanov v povezavi s prodajo oziroma podarjanjem
               slovenskih bank.</p>
               <p>Gospodje in gospe, leta 1994, tega znamenitega leta, ki je imelo še kako pomembno
               vlogo v razvoju slovenskih bank, smo ta ustavni zakon, na katerega se
               .../Nerazumljivo./ sprejeli z dvotretjinsko večino. Že ta potrebna kvorumska večina
               oziroma zahtevana večina nam govori, da se igramo, govorimo ali prodajamo, kakor
               hočete, eno najobčutljivejših materij v tej državi. Ukvarjamo se z ustavno materijo.
               To ni materija, ki bi jo lahko nek politični lider zaradi svojih parcialnih interesov
               uveljavljal iz dneva v dan drugače, a žal, to se v slovenski politiki dogaja.</p>
               <p>Na začetku ste govorili, kako smiselno je bilo preoblikovati Ljubljansko banko in
               Kreditno banko Maribor. Res je, obe banki sta bili v dolgovih. Prvi del teh dolgov je
               izviral oziroma se je izhajal iz nekdanjega dolga SFRJ. To je bil aluciran dolg in pa
               del nealuciranega dolga.</p>
               <p>Toda drugi del dolga pa izvira iz nesposobnosti takratne Ljubljanske banke, upravo,
               ki jo danes ponovno nagrajujete, predvsem Ljubljanske banke, ko je na sekundarnem
               trgu kupovala dolgove, in to predvsem prek družb imenovanih "obb shore". Zakaj? Ker
               se ne da izvedeti njihovega lastnika. Ker so bili provizijski posli zelo veliki in
               ker vse to plačujeta slovenski državljan in državljanka.</p>
               <p>Naj vam povem dva taka primera, saj verjetno sta vam znana, ampak vseeno, za ostale
               in mogoče za gledalce. Nova Ljubljanska banka je zamenjala terjatve 3 milijonov
               nemških mark do Mikdoema za dolg 4.3 milijone mark. Je to gospodarno, da nekdo
               zamenja dolg 3 milijonov za 4.3.? Ne, to je v škoda naše države. In vi ljudi, ki so
               to počenjali, danes še nagrajujete z novimi mandati.</p>
               <p>Drugi primer. Ljubljanska banka je kupovala dolg preko Proinvesta, za ceno 70 centov
               za dolar, medtem ko je na svetovnem trgu bila tržna cena tega dolga 40 centov za
               dolar. Naj vam povem, da Mikroem in pa Proinvesta izhajata iz tržaške naveze. Obe
               banki sta pozneje propadli in so bile podane kazenske ovadbe. Ne reči, da so tu čisti
               posli.</p>
               <p>Na to čudno početje, na to nefinančno početje je takrat opozarjala tudi Banka
               Slovenija, konkretno guverner gospod Arhar, ki ste ga pozneje zamenjali.</p>
               <p>Ker pa taki posli, ki jih je opravljala Ljubljanska banka v tistih letih, brez pomoči
               politike ne bi preživeli, se je zraven vmešala politika in dala leta 1994 tisti
               ustavni zakon, ki ga lahko razumemo tako, kot ste vi rekli, ali pa drugače, ki je
               predstavljal potuho, potuho vsem tistim poslom, ki so jih opravljali v teh slovenskih
               bankah zato, da so se znebili primanjkljaja in so enostavno primanjkljaj prenesli na
               državljane Republike Slovenije v takratni vrednosti 2.200 milijonov nemških mark. Je
               pa tu zraven še veliko, veliko stroškov, med njimi tudi ustanovitev in delovanje
               agencije, ki niti pod točko razno ni nezanemarljiv zakon.</p>
               <p>Dobro, prišli smo do ustavnega zakona. Z ustavnim zakonom hočeš-nočeš smo ustanovili
               dve novi banki. Tedanji minister za finance gospod Gaspari je takrat ob tisti
               razpravi vedno poudarjal, da bomo mogoče nekoč ob morebitni prodaji zavzeli oziroma
               da bo vlada Republike Slovenije zavzela naslednje stališče. Prvič, da se bo
               upoštevala udeležba državljanov, to je to, kar Slovenska nacionalna hoče, da
               slovenski državljani enkrat dobijo poplačano tudi tisto, kar so vložili. In drugič,
               da bo taka prodaja izvedena transparentno. Transparentno je pa žal v naši državi
               možno samo prek zakona in ne prek različnih sklepov vlade, na podlagi česar danes
               privatizirate obe banki.</p>
               <p>Dobil sem odgovor finančnega ministra Toneta Ropa v debelini tega fascikla. Povedal
               je, da sta dva sklepa vlade najbolj pomembna in da na podlagi tega po vaši lastni
               presoji z vašim lastnim znanjem, ministrskim znanjem, za katerega ga marsikdo ceni
               kot znanje, jaz osebno kot neznanje, dosegate to, da smo danes prodali banko, da smo
               danes prodali banko, katere sanacijska vrednost je znašala 400 milijard slovenskih
               tolarjev, danes jo pa prodajate za 90 milijard. In kje je tu računica? Kako lahko
               govorite, da bomo s tem zmanjševali javni dolg? 400 milijard smo dali v sanacijo
               bank, prodajate jo za 90 milijard. In kljub temu, da je bilo še leta 1994
               obljubljeno, ko se bosta prodajali Nova Ljubljanska banka in Nova Kreditna
               bankaMaribor, da bosta ocenjeni na novo, da bodo notri vključeni profiti letni, da
               bodo vključene nepremičnine, naložbe, ki jih imajo v tujini, med njimi so tudi golf
               igrišča. Ne moremo take stvari, kot je najbogatejša slovenska banka, z 70% tržnim
               deležem, prodati za 90 milijard! Lepo vas prosim! Vsi poznamo oziroma vsi tisti, ki
               se kakorkoli, spremljali to sramotno početje slovenske vlade poznajo 19. člen zakona
               o bančništvu. Vemo, da teh 34% je še kako pomembnih, dosti bolj, kot če bi Belgijci
               kupili samo 33. Slovencem nam polzijo slovenske banke oziroma Ljubljanska banka nam
               je že skozi prste, skozi roke in jih bomo za vedno izgubili.</p>
               <p>Vsakemu državljanu ste z vašim početjem preračunano vzeli 150.000 slovenskih
               tolarjev. Glede na vaš odgovor prej predstavnikom Stranke mladih, to niti ni
               zaskrbljujoče, saj Slovenci živimo tako ali tako tako dobro, da nam 150.000 tolarjev
               pač nič ne predstavlja. Gospod Drnovšek, državljani Republike Slovenije so upravičeni
               do povračila teh sredstev, do povračila teh sredstev.V sanaciji samo sodelovali vsi.
               Državljani in državljanke Republike Slovenije so postavili na noge Novo Ljubljansko
               banko in Novo Kreditno banko Maribor. Od vsega tega seveda danes ni nič. Minister Rop
               celo poudarja, da smo banke dali najugodnejšemu ponudniku. Ja, seveda smo jih dali
               najugodnejšemu ponudniku, če je bil pa en sam. Pa iz koga se vaši ministri, oprostite
               izrazu, delajo norca? Brez ocenjene vrednosti in vlada vehementno trdi: najboljšemu
               ponudniku. Ja, lepo vas prosim, seveda, en sam ponudnik je bil. Brez upoštevanja
               sanacije dobička tržnega deleža vložkov in podobno.</p>
               <p>V Slovenski nacionalni stranki smo poskušali kar nekaj stvari, ki bi nas pripeljale
               do tega, da bi prodaja bank stekla za, recimo, dobrobit slovenskega naroda. Kot
               verjetno sami veste, ja, vložili smo pobudo za presojo ustavnosti. Zakaj pobudo in ne
               zahtevka - ker nismo našli 30 podpisov poslancev, ki bi se strinjali z zaščito
               nacionalnih interesov. Ustavno sodišče je dokazalo, da deluje na podlagi telefonskih
               klicev. Ustavno sodišče se sploh ni spraševalo oziroma ni odgovarjalo tega, kar smo
               jih spraševali: ali je sklep iz leta 1994 usklajen oziroma ali so sklepi vlade v
               skladu s sklepom državnega zbora iz leta 1994. Niso, vendar se na to ni odzvalo, pač
               ustavno sodišče, kakršnega imamo, pač imamo.</p>
               <p>Dalje, osem pobud na vlado smo dali, takrat ko ste vsi ministri glasovali, ali boste
               Belgijcem prodali banke ali ne. Vsi ministri oziroma ni bilo enega junaka, ki bi si
               upal temu nasprotovati. Ali je to politična volja, ali je to narodna zavest, da
               izgubimo tisto najbolj profitabilno v naši državi? Mislim, da ne. Mislim, da se vlada
               igra z našo državo. Tudi ko pravite, da bo kupnina teh 90 milijard, 34%, dosegla svoj
               namen, saj bo šlo to v zmanjšanje javnega dolga, lepo vas prosim, to je pljunek v
               morje javnega dolga, v zmanjševanje. Skozi normalno prodajo, transparentno prodajo,
               prodajo, ki bi bila v pravem času, in tu naj navedem gospoda Kučana, ki posebej
               poudarja, da zdaj ni primeren čas za prodajo bank, saj ponudba in povpraševanjepo
               bankah nista na tisti ravni, kot bi to ustrezalo ponudniku, torej nam. Ampak ne!
               Slovenska vlada, zakaj, komu na čast se je odločila, da prodaja te stvari?</p>
               <p>Poleg tega smo v Slovenski nacionalni stranki, saj verjetno tudi sami veste oziroma
               morali bi vedeti, v proceduro vložili tudi predlog zakona o prepovedi Nove
               Ljubljanske banke in Nove Kreditne banke Maribor. Kot je verjetno vsem vam jasno in
               pa vsem poslancem, predstavlja demokracija v tem državnem zboru le še neko stoto
               zadevo, skratka, nepomembno demokracije tu notri ni. Vsi poslanci Liberalne
               demokracije - res, priznati vam moram, na volitvah ste dobili ta mandat - boste
               pohodili zakon, boste podprli to, kar je vaš finančni minister skuhal - izgubil
               slovenske banke.</p>
               <p>Od gospoda predsednika državnega zbora smo zahtevali sklic izredne seje, na kateri
               bi se lahko politično in ob sodelovanju s posameznimi strokovnjaki pogovarjali. Če
               državni zbor skliče izredno sejo za vsako najmanjšo stvar, je vodstvo tega državnega
               zbora ni pripravljeno sklicati, kadar govorimo o prodaji največjih bank. Mislim, da
               to pa res več ni v ponos nobeni demokraciji in niti ne nobeni politični stranki, ki
               tako hiti k prodajanju in za tako smešno nizko ceno prodaja oziroma podarja slovenske
               banke.</p>
               <p>Gospod Drnovšek, ker mi je zmanjkalo časa, prosim vas, vsaj tokrat bodite tako fer
               in me ne označite za populista. Hvala.</p>
            </sp>
            <sp xml:id="SDZ3-Redna-17-2002-06-20.sp98">

               <speaker>PREDSEDNIK BORUT PAHOR:</speaker>

               <p>Preden dam besedo ministru za finance mag. Ropu, samo pojasnilo. Pri določitvah
               dnevnega reda in uvrstitvi točk nanj ne odloča ne na kolegiju ne pri meni političen
               pogled na določene teme, pač pa poslovniški pogoji. Poslovniški pogoji v vašem
               primeru niso bili izpolnjeni, zato te teme nismo uvrstili na dnevni red. Minister
               Rop, imate besedo.</p>
            </sp>
            <sp xml:id="SDZ3-Redna-17-2002-06-20.sp99">

               <speaker>MAG. ANTON ROP:</speaker>

               <p>Najlepša hvala. Spoštovane poslanke in spoštovani poslanci! Seveda je zelo težko
               odgovarjati na tolikšno število obtožb, od katerih bi verjetno zelo težko našel
               kakšno, ki bi držala. Tako meni ni čisto jasno, o kateri privatizaciji je gospod Peče
               govoril - o privatizaciji Nove Ljubljanske banke vsekakor ne, ker privatizacija Nove
               Ljubljanske banke ni in ne poteka tako, kot je razlagal. Gospod Peče, mi nismo
               izgubili naše banke, mi nismo izgubili naših bank. Mi smo se lotili delne
               privatizacije Nove Ljubljanske banke s ciljno lastniško strukturo, tretjina,
               tretjina: tretjina. Tretjina je ključni investitor, tretjina portfeljski investitorji
               in tretjina države. Kje je tukaj banka v celoti prodana? Kdo je banko v celoti
               prodajal? Kdo in kdaj je prodal banko za 90 milijard tolarjev? To so seveda popolnoma
               nelogična vprašanja. Dejstvo je, da smo v odvisnosti od tečaja evra za tretjinski
               delež dobili oziroma bomo dobili, ko bo prodaja realizirana, ko bo prišlo do soglasja
               Banke Slovenije, 100 milijard. To seveda z drugimi besedami pomeni, da je implicitna
               cena 300 milijard, ne 90 milijard, o katerih govori gospod Peče. Tako res ne vem, o
               kateri privatizaciji je on govoril. Ne vem, od kod mu nenavadni podatek. Podatek o
               tem, da cenitev Nove Ljubljanske banke ni bila izvedena. To je popolnomanetočen
               podatek, napačen podatek. Nasprotno, v zvezi z Novo Ljubljansko banko je bil narejen
               natančen, skrben pregled vrednosti. Cenitve obstojijo, cenitve so dokumentirane in
               seveda se da natančno pogledati, kolikšna je bila cenitev, ki je bila narejena na
               začetku privatizacije, in koliko smo iztržili. Več kot 100% več od tistega, kar je
               bilo ocenjeno s cenitvijo, ki se ji reče poštena tržna cena in vrednost. Tudi ni res,
               da je samo en ponudnik oziroma se je samo en povpraševalec javil. Ko smo štartali z
               nezavajajočimi ponudbami, dobro veste, da se jih je javilo več kot 7. Dobro veste, da
               sta na koncu ostala 2 in eden se je odpovedal, ker se je slovenska vlada odločila, da
               v tej fazi prodaja manjšinski delež, tretjina ene celotne banke. Se pravi,
               absolutnonobena od teh navedb, ki je bila tukaj omenjena, ne drži.</p>
               <p>Če grem na formalno plat te zgodbe, o kateri smo sedaj slišali marsikaj, potem je
               bilo popolnoma jasno odgovorjeno že večkrat v tem državnem zboru, da smo
               privatizacijo Nove Ljubljanske banke, pa tudi privatizacijo Nove Kreditne banke
               Maribor, ki smo se lotili, delali izključno in samo na osnovi zakona, in sicer sta
               bila temelja v Zipru 2001, v Zipru 2002 in državni zbor je ponovno to tematiko
               obravnaval, jo uvrstil na dnevni red in jo seveda vključil tudi v spremembe zakona o
               javnih financah. V treh zakonih smo pravzaprav ponovili metode, načine privatizacije
               in temelje za izvedbo privatizacije Nove Ljubljanske banke. In tukaj poslušamo nek
               tekst, ki govori o tem, da smo brez zakonske osnove opravili privatizacijo. To
               preprosto ne drži, ni res in se da dokazati, da ni res. Potrebno je samo pogledati
               dokumentacijo, tudi naše odgovore in navsezadnje tudi zakona. Da smo opravili kar
               tako privatizacijo. Ne. Privatizacijo smo opravili profesionalno, po vseh strokovnih
               principih, ki veljajo v svetu, na načine, kot se opravljajo vse privatizacije po
               svetu, kadarkoli se privatizira državno premoženje. V zvezi s privatizacijo obstoji
               natančna dokumentacija, dokumentacija, ki jo je seveda vodila privatizacijska
               komisija, v kateri so eminentni slovenski strokovnjaki, tako pravni kot tudi
               ekonomski. Mi smo zelo jasno povedali tudi v razpravi v državnem zboru, da ne
               nasprotujemo temu, da se kadarkoli opravi tovrstna razprava, ki je seveda bolj
               strokovne narave in temelji na dejstvih v okviru matičnega odbora, ker lahko v okviru
               zaprte seje razkrijemo sicer vse podatke, ki so drugače poslovna skrivnost, v zvezi s
               pogodbo o nakupu, ponovno poudarjam, tretjinskega dela, da ne bi kdo govoril, da smo
               banko v celoti podarili, pa tudi posebne pogodbe med delničarji, ki je ekstremno in
               izjemno pomembna. Zakaj je zelo pomembna? Ker določa odnose med delničarji, ker
               določa pravice in obveznosti enih in drugih delničarjev in ki nedvomno jasno
               dokazuje, da bo imela slovenska država in vsi delničarji, tudi slovenske strani, v
               naslednjih letih odločujoč korporacijski vpliv na funkcioniranje in delovanje Nove
               Ljubljanske banke. Tako na upravo, v katero bo v naslednjih letih lahko predlagala
               slovenska država štiri člane, ...<stage>(Nerazumljivo)</stage>, ki naj bi kupil celo banko, samo
               enega člana. Večinski delež imamo samo v nadzornem svetu.</p>
               <p>Po drugi strani pa obstoji tudi dokument, ki se mu reče memorandum o sodelovanju, ki
               natančno določa, kateri so programski skupni cilji Nove Ljubljanske banke, če hočete
               tudi delničarjev in novega ključnega partnerja, in ki govori o tem, katere nove
               produkte bomo slovenskim državljanom na tem trgu ponudili, katere boljše storitve
               bomo ponudili, kako bomo povečali konkurenčnost na področju zavarovalništva, kako
               bomo, če hočete, poenostavljeno povedali, znižali marže, povečali konkurenčnost, jim
               dali nižje obresti, tako slovenskemu gospodarstvu, kot tudi slovenskim državljanom.
               Daleč od tega, da slovenski državljani od tega ne bi kaj imeli. Mi smo samo s
               prodajotretjinskega deleža prodali oziroma omogočili pomemben del sanacije tega
               dolga, o katerem je danes govora. Bilo je govora tudi, kolikšen dobiček imata ti dve
               banki. Mi bomo v letošnjem letu iz dividend dobili okoli 2,6 milijard, samo iz
               naslova prihranjenih obresti, iz naslova umaknjenih sanacijskih obveznic, ki jih bomo
               umaknili, bodo seveda prihranki večji kot 10 milijard vsako leto. Samo iz tega
               naslova. Imeli bomo še naprej praktično dve tretjini banke in mi seveda verjamemo, da
               bo dividenda na koncu večja, ker bomo imeli večjo in bolj učinkovito banko. Torej,
               kje so tiste stvari, ki jih je govoril Peče? Moram reč, da jih v tej zgodbi, vsaj
               jaz, zelo težko najdem.</p>
               <p>In še v zvezi z absorbcijsko sposobnostjo. Mi ocenjujemo, da se bo absorbcijska
               sposobnost zelo jasno pokazala.</p>
               <p>Mi smo v pogodbi med delničarji zelo jasno zavezali Evropsko banko za obnovo in
               razvoj, ki je, mimogrede, tudi naša banka. To je evropska banka, to je banka, v
               kateri je tudi slovenska država delničar, v kateri imamo svoje predstavnike, v kateri
               smo ravno zdaj v konstituenci dobili pomočnika direktorja. Zavezali smo evropsko
               banko in ona je pristala, da bomo te delnice, ki jih bo ona kupovala, v naslednjih
               štirih letih vsako leto in vedno znova ponujali domačim delničarjem, da bi ti lahko
               kupili s popustom to banko in da bi povečali delež domačih privatnih lastnikov, ker
               želimo, da domači portfeljski investitorji tudi pridejo v Novo Ljubljansko banko in
               da ciljamo to tretjinsko strukturo, o kateri govorimo.</p>
               <p>Naj zaključim. Naša ocena je popolnoma jasna in se da tudi vedno dokumentirati in
               smo vedno pripravljeni na argumentirano in strokovno razpravo o tem, da smo s to
               prodajo tretjinskega deleža za to državo, za te državljane, upam si reči, naredili
               relativno dober posel. Dober posel zaradi tega, ker verjamemo, da bo posledica tega
               boljša banka, boljše storitve za državljane in gospodarstvo, predvsem pa tudi
               signifikantno manjši javni dolg. Gospod Peče pravi, da je to popolnoma nepomembno;
               naša ocena je, da če javni dolg zmanjšaš praktično za 10%, da je to pomemben dosežek.
               In jaz verjamem, da se tudi vi s tem strinjate. Hvala.</p>
            </sp>
            <sp xml:id="SDZ3-Redna-17-2002-06-20.sp100">

               <speaker>PREDSEDNIK BORUT PAHOR:</speaker>

               <p>Želi še kdo od predstavnikov vlade dopolniti odgovor? <stage>(Ne.)</stage> Potem s tem zaključujem
               odgovor predstavnikov vlade in dajem besedo predstavnikom poslanskih skupin. Najprej
               je za besedo prosil kolega Podobnik, v imenu poslanske skupine Slovenske ljudske
               stranke <stage>(pet minut)</stage>.</p>
            </sp>
            <sp xml:id="SDZ3-Redna-17-2002-06-20.sp101">

               <speaker>JANEZ PODOBNIK:</speaker>

               <p>Hvala za besedo, gospod predsednik. Spoštovani predsednik vlade, ministri, poslanske
               kolegice in kolegi! Je že tako, da je praktično poslovniška možnost veljavnega
               poslovnika, da se odgovarja na poslanska vprašanja premierju, edina možnost, ko lahko
               neposredno poslanci stopimo tudi v stik s predsednikom vlade. In v parlamentu je
               praviloma prostor, kjer seizražajo politična stališča, torej da povemo, kakšen pogled
               imamo na neko vprašanje, ki je pomembno.</p>
               <p>Druga nenavadnost je ta, da smo prek teh zadnjih vrat - državni zbor sedaj za nazaj,
               Primorci bi rekli "več k'sno" - odpira vprašanja in dobiva informacije o delni
               prodaji Nove Ljubljanske banke. To je bila napaka, državni zbor bi moral o tem prej
               govoriti. To je bila velika napaka, tudi vodstva državnega zbora, da tega ni
               omogočilo. To je moje skromno mnenje.</p>
               <p>Sam se spominjam, veste, tistega vročega poletnega dne leta 1994, sem bil akter
               takratnega dogajanja. Na nek način je včasih zelo modro prebrati kakšen magnetogram
               kakšnih dogajanj v preteklosti. To so bili časi, ko se je kalila neka stranka, ki so
               ji rekli Slovenska ljudska stranka. To so bili časi ko so prof. Zagožen, Marjan
               Podobnik, Žare Pregelj in drugi častno zastopali svoj poslanski mandat. Sam sem bil
               zraven in sem ponosen na njih, zelo ponosen na njih. Mimogrede, kolega Peče, če bi
               poslanci Slovenske ljudske stranke imeli možnost odločati otej rešitvi, bi sledili
               takratni odločitvi dr. Zagožna. Naši glasovi bi bili taki, kot so bile sprejete
               odločitve leta 1994. Žal, poslanci nismo glasovali o ničemer neposredno. Moj glas bi
               bil jasen in ne dvoumen. Ne nazadnje sem ga tudi javno večkrat povedal.</p>
               <p>Ampak sedaj je zadeva mimo na nek način. Kako naj se obnaša politika, ko se je neka
               odločitev zgodila. Mi moramo skrbeti za kredibilnost države, vlada je predstavnik
               države, vlada mora sprejemati odločitve, pred katerimi je tudi kredibilna v
               mednarodni javnosti itd. Mi smo vladna stranka in mi se teh dilem zavedamo, toda
               prostor politike je prostor, ki ta vprašanje generira naprej in jih bo še odpiral.
               Jaz sem prepričan, da je to tema o kateri bomo letos še veliko govorili. Ne nazadnje,
               dr. Arhar, dr. Drnovšek, sta dva ključna predsedniška kandidata, dva pomembna akterja
               teh vprašanj imata diametralno nasprotni pogled na to vprašanje. Ali se
               predstavljate, kako bodo kvalitetna soočanja v tej temi? Veselim se volilne kampanje
               in veselim se vprašanj inodgovorov o tej temi. To bo obogatilo tudi politični prostor
               v Sloveniji. V politiki je treba imeti jasno stališče in ga zagovarjati, vedno pa
               sprejeti z večinsko odločitev.</p>
               <p>Bi rad še nekaj povedal. Nisem na veliki zvon obešal poslanskega vprašanja, ki sem
               ga postavil. Vlada je pri odgovoru nanj uporabila oznako zaupno in jo spoštujem.
               Ampak poslansko vprašanje je bilo postavljeno na podlagi branja slovenskih dnevnikov
               v letošnjem maju, tako je glasilo.</p>
               <p>V nekaterih slovenskih medijih, še posebej tiskanih, na primer Večer, 4.maj, so se v
               zadnjem času pojavili različni komentarji ob odločitvi vlade Republike Slovenija, da
               proda delež Nove Ljubljanske banke belgijski banki KBC. Pri tem so bila izpostavljena
               nekatera vprašanja, ki si zaslužijo pozorno obravnavo.</p>
               <p>V zvezi s tem sprašujem Vlado Republike Slovenije: Ali je ob prodaji deleža Nove
               Ljubljanske banke slovenskim davkoplačevalcem posredovala vse potrebne podatke o
               višini obveznosti, in na katere obveznosti se nanaša pogodbeno dogovorjena
               odškodninska klavzula na kateri vztraja KBC, ki je kupec?</p>
               <p>Ali belgijska banka KBC nastopa pri nakupu v svojem namenu ali za svoj račun ali pa
               opravlja nakup za svojega komitenta?</p>
               <p>Kakšen je saldo poslov odkupa dolgov, ki ga je Nova Ljubljanska banka v višini 61.5
               milijonov ameriških dolarjev izvedla leta 1992 in 1993 prek družb Mikroem, Proinvest
               in LDS New York?</p>
               <p>Odgovor na to poslansko vprašanje sem dobil, ima pa oznako zaupno. Hvala lepa.</p>
            </sp>
            <sp xml:id="SDZ3-Redna-17-2002-06-20.sp102">

               <speaker>PREDSEDNIK BORUT PAHOR:</speaker>

               <p>Preden, dam besedo kolegu Pečetu, samo pojasnilo kolegu Podobniku.</p>
               <p>Med drugimi je rekel, da v državnem zboru ni bilo omogočeno ta diskusija. Kolega
               Podobnik dobro pozna poslovnik, lahko bi, če bi tako želela tudi poslanska skupina
               SLS, le - ta v skladu s poslovnikom dala tak predlog in izpolnila poslovniške pogoje,
               in jaz bi brez slehernega pomisleka to v skladu s poslovnikov tudi uvrstil na dnevni
               red. Da ne bo med nami nesporazuma. Sedaj imate, pa vi, kolega Peče, besedo.</p>
            </sp>
            <sp xml:id="SDZ3-Redna-17-2002-06-20.sp103">

               <speaker>SAŠO PEČE:</speaker>

               <p>Če bi ministru Ropu dali še 10 minut, nas bi verjetno prepričal, kako pomembno za
               slovenske državljane in državljanke je bilo, da je slovenska vlada kupila letalo.
               Približno takšen je bil vaš odgovor o pomembnosti, da prodajamo slovenske banke
               tujcem oziroma podarjamo slovenske banke tujcem. Kupnina za 34% delež je bila cca. 90
               milijard. Sanacija bank je stala preko 400 milijard. Računajte, mečite številke
               kakorkoli. Je pa res. Seveda, prikriti morate svojo lastno nesposobnost. Tu se pa
               strinjava.</p>
               <p>Po drugi strani, veste, gospod Podobnik, jaz vam čisto ničesar ne očitam. Vi ste
               poslanec in poslanci, žal, nismo imeli možnosti o tem odločati. So pa imeli možnost o
               tem odločati oziroma o tem je odločal ministrski zbor. In med vsemi ministri,
               slovenskimi ministri, ni bilo enega, ki bi nasprotoval predlogu take prodaje, kot jo
               je prodajal minister Tone Rop, torej prodaje tujcem.</p>
               <p>In pa še nekaj. Mislim, da razprava ni brezpredmetna. Kot veste, se slovenska vlada
               intenzivno in z velikim tempom pripravlja tudi na prodajo Nove mariborske banke. In
               ravno zaradi tega je smiselna ta razprava, da ne bomo tudi tam dopustili takega
               početja slovenske vlade, ampak da se bomo končno zavzeli, da se privatizacija izvede
               tako, kot bi se morala. To je preko zakona, to je transparentno, to je z možnostjo,
               da državljani in državljanke Republike Slovenije dobijo nazaj svoj vložek, za razliko
               od obstoječe privatizacije.</p>
               <p>Veste, ko govori minister Rop o tem, da je privatizacija v skladu z zakonom. Lepo
               vas prosim! S katerim zakonom? Zakon o izvrševanju proračuna z eno besedo omenja
               banke. Državni zbor 1994. leta je rekel, da potreben bo zakon o privatizaciji bank.
               Jaz sem vam posebej povedal. Ne igramo se z materijo, ki jo lahko pihnemo z dlani.
               Igramo, žal, igrate se predstavniki vlade z eno najpomembnejših materij slovenskega
               razvoja, s slovenskim bančništvom.Niti toliko vas ni bilo skupaj, da bi pred ta
               državni zbor, v katerem imate tako ali tako absolutno večino, ki vas podpre v vsem,
               tudi če bi dali na predlog, da boste imeli v tem trenutku pet novih avionov, bi vas
               vsi podprli iz vaše vladne četice oziroma se opravičujem, vaših vladnih poslancev.
               Ne, gospod Tone Rop. Potreben je zakon, kjer bodo postopki transparentni, kjer bodo
               ljudje vedeli, kaj bodo imeli in kaj lahko pričakujejo.</p>
               <p>Privatizacija, ki ste jo izpeljali, je žal za našo državo zelo slaba. Imela bo
               dolgoročne posledice, toda med temi dolgoročnimi posledicami bo predvsem to, da
               Slovenija izgublja suverenost na finančnem področju. Finančno področje pa je osnova
               tudi fiskalnega področja in gospodarske politike.</p>
               <p>Iskreno upam, da sem vsaj nekatere poslance spodbudil k temu, da rešimo vsaj tisto,
               kar se še rešiti da, to je Novo Kreditno banko Maribor in pa, da preprečimo, vsi vemo
               za načrte belgijskega KBC-ja, kaj bo čez dve leti. Mislim, da je rok dve leti
               moratorij na kupovanje novega deleža. Bo pa takrat vsa last njihova. Doseči moramo
               to, da bo Slovenija obdržala svoje banke. Hvala.</p>
            </sp>
            <sp xml:id="SDZ3-Redna-17-2002-06-20.sp104">

               <speaker>PREDSEDNIK BORUT PAHOR:</speaker>

               <p>To je bilo stališče poslanske skupine Slovenske nacionalne stranke. V imenu
               poslanske skupine Nove Slovenije bo spregovoril kolega dr. Bajuk. Imate besedo.</p>
            </sp>
            <sp xml:id="SDZ3-Redna-17-2002-06-20.sp105">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Ko smo zadnjikrat, pred nekaj tedni, v tem državnem
               zboru govorili ravno o tem vprašanju, smo slišali iste besede, kot smo jih slišali
               danes od gospoda ministra za finance, da je vlada pripravljena za debato, sicer s
               konkretnimi podatki v rokah, s konkretno pogodbo državni zbor informirati, kako je
               potekal celoten proces in kaj je v tej pogodbi.</p>
               <p>Gospod minister je že takrat rekel, in danes je tudi ponovil, da naj bi se ta debata
               opravila v okviru delovnih teles in sicer za zaprtimi vrati. Jaz temu ne nasprotujem,
               vendar pa le pričakujem, da se bo to enkrat le zgodilo. Tu imamo takšne debate brez
               pravih podatkov v rokah in je to deloma krivda, ker se obljublja, potem se pa ne
               izpolni. Ne izpolni se in to je stalni razkorak med besedami in dejanji, za katere
               slišimo od predstavnikov te naše vlade.</p>
               <p>Kakšno je stališče poslanske skupine Nove Slovenije in Koalicije Slovenije, kar se
               tiče privatizacije naših bank, smo že večkrat v tem državnem zboru govorili, zato bi
               samo ponovil koncept v svojem bistvu.</p>
               <p>Bilo je mogoče obdržati lastništvo obeh bank v slovenskih rokah preko modela
               razpršenega lastništva, vendar za ta predlog ni bilo posluha. Ni bilo posluha s
               strani vlade, ni bilo posluha s strani predstavnikov drugih političnih stranka, ko so
               socialdemokrati prevzeli ta model in ga tudi dali v obravnavo v ta državni zbor v
               prejšnji sestavi.</p>
               <p>Moram pa tudi ugotoviti, da takrat predhodniki, predstavniki Slovenske nacionalne
               stranke niso glasovali za tako rešitev. Danes se potapljamo v napačni dilemi, ali
               tujec ja, ali tujec ne, v nekem pogovoru, ki zveni kot 19. stoletje in nek čudni
               nacionalizem, ki nas ne bo nikamor pripeljal. Že v tem državnem zboru, ko se je
               odprla debata o nacionalnih interesih,tako imenovanih nacionalnih interesih, sem tudi
               jasno zavzel to stališče, da nima nobenega smisla, da danes govorimo o nacionalnih
               interesih in jih predstavljamo kot nek napor, da bomo ja preprečili, da noben tujec
               ne bo v to naše gospodarstvo imel dostopa. Ravno razlika je pa v tem, da bi se morali
               zavzemati, da bi čim več slovenskih rok bilo v tem našem slovenskem gospodarstvu, za
               to pa tudi ni zadostnega posluha, ker se še vedno držimo starih vzorcev mišljenja, ki
               nas porivajo v ta koncept, da je samo nacionalno tisto, kar je v državnih rokah.
               Nismo pa še bili tako zreli in zmožni, da bi napravili ta odločilni korak za uvedbo
               pravega tržnega gospodarstva, ki pa sloni na zaupanju v ustvarjalnost naših lastnih
               ljudi. Vedno ponavljam, da Slovenci nismo nič manj zmožni, kot so naši sosedi na
               zahodu ali pa če gremo na sever. Vendar do tega pri nas ne pride.</p>
               <p>In še vedno se potapljamo v teh nesmiselnih debatah, ali tujec ja ali tujec ne. Ne
               morem danes oceniti, ali je konkretna prodaja, ne vem, ali je procentov Nove
               Ljubljanske banke v škodo ali v dobrobit slovenske države. Nimam pa negativnega
               mnenja že ob začetku, da če je to kupil tujec, da je to pa že samo po sebi slabo.</p>
               <p>Ponavljam, bistvo pri nas, da bomo dosegli takšen razvoj gospodarstva, kot si ga
               želimo, je, da bomo začeli stvari zastavljati na drugačen način. Da bomo spoštovali
               ustvarjalnost svojih lastnih ljudi in da bomo v naše bančništvo uvedli drugačno
               poslovno kulturo, kot pa je tista, ki se je izrazila ravno v stališču, za katerega se
               je zavzel gospod predsednik uprave Nove Ljubljanske banke in zdaj ponovno izvoljeni
               za nadaljnje obdobje, gospod Marko Voljč, ko je v svoji predstavitvi strokovnjakom v
               Portorožu govoril, da je moral vložiti in kot kupec banke izven naših meja, in sicer
               na območju bivše Jugoslavije - o tem sem tudi že vprašal gospoda predsednika vlade,
               in se je strinjal, da je to zelo tvegan posel - ja, kaj pa se nam dogaja? Če tudi
               državni predstavnik reče, moram investirati drugod, ker ne najdem pravih poslov tu.
               Ali ni to že jedro da debatiramo o napačnih stvareh?</p>
               <p>Prosil bi vlado, da ponovno pregleda svoje stališče glede modela, ki smo ga mi
               predstavili že v preteklosti, ki je bil predmet konkretnega predloga
               socialdemokratske stranke v tem državnem zboru v prejšnji sestavi, ker je še čas, da
               lahko, kar se tiče Nove kreditne banke Maribor in Poštne banke, še to bi dodal, tudi
               Poštne banke, da naredimo takšno ustanovo, ki bo resnično lahko v oporo takšnemu
               razvoju gospodarstva, ki ga Slovenija še ni poznala. Hvala lepa.</p>
            </sp>
            <sp xml:id="SDZ3-Redna-17-2002-06-20.sp106">

               <speaker>PREDSEDNIK BORUT PAHOR:</speaker>

               <p>Hvala lepa. Želi še katera od poslanskih skupin besedo? V imenu poslanske skupine
               socialdemokratske stranke, kolega Janez Janša, prosim <stage>(pet minut)</stage>.</p>
            </sp>
            <sp xml:id="SDZ3-Redna-17-2002-06-20.sp107">

               <speaker>IVAN (JANEZ) JANŠA:</speaker>

               <p>Hvala za besedo. Spoštovane kolegice in kolegi, člani vlade! Razprava, ki se je danes
               odvila ob tem poslanskem vprašanju, sicer govori o zelo važnih stvareh, vendar pa bi
               vseeno gospodu Pečetu citiral nek pregovor, ki je veljal še v nekdanji državi, glasi
               pa se "pozno pride Marko na Kosovo". Zakaj? Zato, ker je obstajala leta 1999
               priložnost, ne samo teoretična za razpravo, ampak dejanska priložnost za odločanje,
               da bi se sklep, ki ga je državni zbor sprejel leta 1994, dejansko realiziral. Mi smo
               vložili takrat zakon, ki ga je prej omenjal že kolega Bajuk, ki je povzemal sklep s
               te zaprte seje državnega zbora iz leta 1994, ki ni natančno določal končne oblike
               lastninske strukture Ljubljanske banke, vendar pa je zagotavljal udeležbo
               davkoplačevalcev pri privatizaciji, in ki je nakazoval neko normalno moderno
               strukturo olastninjenja banke po evropskih vzorih. Ko smo glasovali za ta zakon -
               lahko pogledate izpiske - je za ta zakon glasovalo, mislim, da 14 prisotnih poslancev
               Socialdemokratske stranke, nihče od 4 takratnih poslancev Slovenske nacionalne
               stranke ni glasoval za ta zakon - tako da tole petelinjenje po bitki mene posebej ne
               presune - in tudi nihče od 19 poslancev Slovenske ljudske stranke, ki je leta 1994
               predlagala takšno rešitev, ni glasoval za ta zakon in tudi nihče od devetih poslancev
               Slovenskih krščanskih demokratov takrat ni glasoval za ta zakon. Če to seštejete,
               potem dobite večino. In če dejansko ne bi spremenili mnenja, kot so nekateri tu
               zatrjevali, mislim, da gospod Podobnik, potem danes te razprave ne bi bilo, ker bi
               imeli drugačno rešitev. Vlada je vztrajala na neki projekciji, na nekih rešitvah, ki
               so v nasprotju z odločitvami državnega zbora iz leta 1994, ker je imela podporo, ker
               je to lahko počela. Liberalna demokracija sama te moči ni imela, vsaj ne v prejšnjem
               mandatu. Tole, bom rekel, navajanje nekihstvari, ki sicer držijo, ampak potem ko
               nekih realnih možnosti za to, da bi se uresničile, praktično ni več, ker zdaj so šla
               preko odločanja, pogajanja s tujimi upniki. Zadeve so dobile določeno mednarodne
               verifikacijo. Vračanje zadev v prejšnjo fazo najbrž ne bi prineslo nobene posebne
               koristi. Poleg tega pa so se lastninske strukture obeh bank v teh zadnjih letih tudi
               mimo tega in brez tega spreminjale. Toliko v zvezi s tem zvonjenjem po toči.</p>
               <p>Drugače pa se strinjam z vsebino teh kritik. Vlada tukaj ni ravnala tako, kot je pač
               sama obljubila in kot je državni zbor odločitev tudi sprejel v tem sklepu. Na nek
               način se na zelo netransparenten način zaključuje neka zgodba, v kateri bi bilo
               veliko dela tudi za organe pregona, kriminaliste, policijo, tožilstvain sodišča.</p>
               <p>O tem smo veliko govorili v prejšnjem mandatu in najbrž nima smisla, da bi zdaj to
               ponavljal. Morda obstaja tukaj neka, recimo temu, rezervna varianta pri bankah, ki še
               niso šle skozi neko praktično privatizacijo oziroma kjer pogodbe še niso podpisane,
               kjer obveze niso dane. Tukaj obstajajo določene rešitve. Vendar pa mora za to
               obstajati seveda tudi politična volja, da se jim gre naproti. Jaz je zaenkrat v tem,
               kako zdaj ravna vlada, ne vidim. Prav tako, proti takšnim rešitvam seveda govori tudi
               namen vlade, da iztrži čimveč od te privatizacije, da pokrije nekatere stare grehe
               oziroma luknje v javnih financah, ki so nastale v prejšnjem času. Toliko v zvezi s
               tem.</p>
               <p>V imenu poslanske skupine Socialdemokratske stranke še enkrat izražam obžalovanje,
               da te velike zavzetosti in pripravljenosti, da se upošteva sklep državnega zbora iz
               leta 1994 ni bilo pred tremi leti, ko smo imeli pred sabo zakon, ki je ta sklep
               uresničeval.</p>
            </sp>
            <sp xml:id="SDZ3-Redna-17-2002-06-20.sp108">

               <speaker>PREDSEDNIK BORUT PAHOR:</speaker>

               <p>Hvala lepa, kolega Janez Janša. Želi še katera od poslanskih skupin sporočiti svoje
               stališče do odgovora vlade na poslansko vprašanje skupine Slovenske nacionalne
               stranke? Ugotavljam, da ne. Minister Rop me je povprašal, ali lahko dobi besedo.
               Moram mu pojasniti, da v skladu z 29. členom ni mogoče dati besede za dodatno
               pojasnilo. Besedo imajo samo kvalificirani govorniki, to je predlagatelj, vlada 15
               minut in poslanske skupine. Tako smo torej uveljavitev tega člena v skladu z zahtevo
               poslanske skupine Slovenske nacionalne stranke končali. Nadaljevali bomo z vprašanji
               kolegic in kolegov ministricam in ministrom v vladi. Najprej dobi besedo kolega mag.
               Andrej Vizjak. Imate 3 minute na voljo, prosim.</p>
            </sp>
            <sp xml:id="SDZ3-Redna-17-2002-06-20.sp109">

               <speaker>MAG. ANDREJ VIZJAK:</speaker>

               <p>Hvala lepa. Spoštovani gospod predsednik! Lep pozdrav kolegicam in kolegom in seveda
               gospem in gospodom ministrom ter predstavnikom vlade.</p>
               <p>Moje poslansko vprašanje je namenjeno ministrstvu za delo, družino in socialne
               zadeve. Nanaša pa se na prepomembno področje, to je področje štipendiranja.</p>
               <p>Štipendiranje je prav gotovo pomemben razvojni projekt, ki predstavlja dolgoročno
               investiranje v znanje in prispeva k lažji dostopnosti do izobraževanja širšemu krogu
               prihajajoče generacije. Zato je stanje na področju štipendiranja več kot
               zaskrbljujoče. Imamo zgolj dva inštrumenta še živeča. To sta instrument republiške
               štipendije, ki je čisti socialni ukrep, in seveda instrument Zoisovih štipendij, ki
               je v bistvu zelo netransparentno dodeljevanje štipendij nekim nadarjenim dijakom in
               študentom. Popolnoma je zamrlo kadrovsko štipendiranje, ki je bilo pred leti pomemben
               del kadrovske politike slovenskega gospodarstva in je tudi na nek način omogočalo
               širšemu krogu tudi socialno šibkih ljudi dostopnost do študija in do izobrazbe in,
               kar je še pomembnejše, dostop do pripravništva in zaposlitve.</p>
               <p>Slovenska vlada na tem področju v kar nekaj letih, če ne desetletju, ni vpeljala
               sistema, ni vpeljala instrumentov, ni vpeljala mehanizmov, ki bi nekako sistematično
               urejali in celovito urejali področje, ki bi celovito zagotavljali, da ne bi prihajalo
               do teh stvari, da smo pred približno 17 leti imeli v Sloveniji približno 40.000
               kadrovskih štipendij, danes jih imamo zgolj še 7.600.</p>
               <p>Ob teh problemih sprašujem predstavnico ministrstvo za delo: Zakaj je ministrstvo za
               delo, družino in socialne zadeve ni kljub številnim in velikokrat izrečenim obljubam
               pripravilo celovite ureditve štipendijske politike oziroma štipendiranja, predvsem s
               poudarkom na kadrovskem štipendiranju v Republiki Sloveniji?</p>
               <p>Zakaj tudi ni kakršnih koli spodbud v smislu aktivne politike zaposlovanja in v
               smislu ukrepov, ki bi spodbujali delodajalce, da bi se odločali za večje število
               štipendij in seveda s tem kadrovsko politiko?</p>
               <p>Kdaj bomo v tem državnem zboru zagledali tudi vladni predlog sistemskega zakona?
               Poudariti pa velja, da smo Socialdemokrati že pred leti vložili sistemski zakon na
               tem področju, ki prav tako še ni doživel obravnave. Hvala.</p>
            </sp>
            <sp xml:id="SDZ3-Redna-17-2002-06-20.sp110">

               <speaker>PREDSEDNIK BORUT PAHOR:</speaker>

               <p>Hvala lepa. Boste odgovorili vi, gospa državna sekretarka? Prosim.</p>
            </sp>
            <sp xml:id="SDZ3-Redna-17-2002-06-20.sp111">

               <speaker>NATAŠA BELOPAVLOVIČ:</speaker>

               <p>Jaz bom poskušala delno odgovoriti na to, bomo pa pripravili tudi nekoliko
               obsežnejši pisni odgovor.</p>
               <p>Jaz moram reči, da v obdobju, na katerega vi opozarjate, 15 ali pa 20 let nazaj, smo
               imeli drugačen sistem štipendiranja. Takrat smo imeli samo kadrovske štipendije in
               praktično nekih državnih štipendij ni bilo. Iz tega obdobja 10 let nazaj, ko smo
               prišli na drug sistem, druge odnose, tudi druge ekonomske odnose, je zelo težko s
               strani države predpisovati ukrepe delodajalcem, ali pa obveznost delodajalcev, da
               štipendirajo. Na koncu koncev je kadrovska politika tisto, na kar vlada nekega
               direktnega vpliva nima. Delodajalci se obnašajo, ko iščejo kadre, kot jih pač vodi
               njihov ekonomski razlog. Če je povpraševanje izobraženih ljudi na trgu večje, potem
               seveda ne čutijo neke velike potrebe, da bi sami izvajali neko štipendijsko politiko.
               Čeprav lahko ugotavljam obratno, tista podjetja, ki so uspešna, ki so sposobna, so
               pravzaprav v svoj razvoj, pa tudi v štipendiranje kadrov dala in vlagala marsikaj in
               to še zdaj delajo.</p>
               <p>Ravno zaradi tega, ker je bilo v upadanju kadrovsko štipendiranje, je takrat vlada
               in pa tudi ministrstvo za delo začelo spodbujati republiške štipendije in približno
               toliko časa nazaj tudi te Zoisove štipendije, štipendije za nadarjene, kjer moram
               reči, da ti kriteriji niso tako netransparentni, kot je želel poslanec Vizjak reči.
               Mislim, da so kriteriji določeni, transparentni in da so točno merila, kdaj lahko
               nekdo dobi tako štipendijo, da so dovolj jasna. Kar se tega tiče, mislim, da državni
               ukrepi lahko sežejo predvsem do tja, do koder sežejo. Možnosti države, tudi
               proračunske spodbude države, spodbude delodajalcem gredo tudi v smer prvih iskalcev
               zaposlitve. To se pravi, poleg štipendij še to, da se stimulira zaposlovanje mladih.
               Nekaj časa je bilo to mišljeno predvsem pripravnikov v novem obdobju, prvih iskalcev
               zaposlitve. Seveda je pa možno razmišljati še tudi o kakšnih davčnih olajšavah ali pa
               karkoli podobnega. Tu so še določene možnosti. Kot sem rekla, to je kratek odgovor.
               Več pa pisno.</p>
            </sp>
            <sp xml:id="SDZ3-Redna-17-2002-06-20.sp112">

               <speaker>PREDSEDNIK BORUT PAHOR:</speaker>

               <p>Dopolnilno vprašanje. Kolega mag. Vizjak.</p>
            </sp>
            <sp xml:id="SDZ3-Redna-17-2002-06-20.sp113">

               <speaker>MAG. ANDREJ VIZJAK:</speaker>

               <p>Hvala lepa. Seveda je potrebno komentirati nekatere navedbe gospe državne
               sekretarke.</p>
               <p>Res je, država ne more predpisovati ukrepov in zavezovati k štipendiranju. Lahko pa
               vpelje spodbude, da to delodajalci delajo in predvsem zato delajo da to tiste
               deficitarne poklice na nekaterih področjih, da s tem skrbijo za ustreznejšo
               izoblikovanje ljudi in dvig izobrazbene stopnje in ne nazadnje, da večje število
               mladih iskalcev zaposlitve tudi pride do služb in lažje do te izobrazbe.</p>
               <p>Država prav gotovo ne more zaukazati tega, lahko pa to stimulira. In to je bistvo
               mojega vprašanja.</p>
               <p>Zelo me pa skrbi odgovor, ki je popolnoma diametralen številnim pogovorom, ki smo
               jih že imeli na to temo, in tudi pogovorom s predstavniki z davčnega področja, ki so
               govorili, da je nevtralnost davka, da davčnih spodbud za to ne moremo imeti, ampak da
               bomo to subvencionirali. Ko pridemo do subvencij, slišimo, da je to potrebno z
               davčnimi olajšavami urediti. Te kaotične razmere na tem področju me zelo skrbijo.</p>
               <p>Več kot potrebno je, da se ta anomalija, to se pravi, upad kadrovskih štipendij
               zaradi spremembe družbenega sistema, strukture gospodarstva in predvsem ad hoc
               kadrovske politike številnih manjših podjetij le nekoliko dolgoročno zastavi. Mislim,
               da lahko tu Republika Slovenija s svojo politiko tudi nekaj stori. Ne nazadnje je
               treba poudariti, da sredstva, namenjena štipendiranju, so v zadnjih letih znatno
               narasla, da je tu razdeljenih več kot 18 milijard slovenskih tolarjev, da so te
               štipendije predvsem socialni ukrep, kar se tiče netransparentnosti dodeljevanja
               Zoisovih štipendij pa dobro veste, da je veliko subjektivnih faktorjev pri
               dodeljevanju le-tega, to se pravi ocen pristojnih strokovnjakov, psihologov in
               podobno.</p>
               <p>Državna sekretarka s področja zaposlovanja obljublja sistemski zakon. Tu vidimo, da
               je bil odgovor nekako slabši. Pričakujemo torej, in tu bi rad odgovor predstavnice
               vlade: Ali bomo in kdaj zagledali sistemski zakon vlade na področju štipendiranja?
               Hvala.</p>
            </sp>
            <sp xml:id="SDZ3-Redna-17-2002-06-20.sp114">

               <speaker>PREDSEDNIK BORUT PAHOR:</speaker>

               <p>Gospa Belopavlovič, državna sekretarka, želite dopolniti svoj odgovor? Prosim.</p>
            </sp>
            <sp xml:id="SDZ3-Redna-17-2002-06-20.sp115">

               <speaker>NATAŠA BELOPAVLOVIČ:</speaker>

               <p>Če sem obljubila, da boste dobili celovitejši odgovor pisno, ga boste tudi dobili.
           </p>
            </sp>
            <sp xml:id="SDZ3-Redna-17-2002-06-20.sp116">

               <speaker>PREDSEDNIK BORUT PAHOR:</speaker>

               <p>Hvala lepa. Preden bom dal besedo kolegu Bojanu Kontiču, bi rad povabil kolegice in
               kolege, da če kdo od vas želi uveljaviti prvi odstavek 29. člena, to je predlagati
               državnemu zboru, da se odgovor na njegovo vprašanje opravi v 48 urah, da tak predlog
               sklepa izglasuje državni zbor jutri ob 10.00. Tako bi kolegice in kolegi, ki zdaj
               niso navzoči v dvorani, nekateri so me prosili, so pač po svojih pisarnah, opravljajo
               priprave na jutrišnjo sejo, ne bi bili glede tega vezani na odločitve danes popoldan
               v državnem zboru glede sklepčnosti. Zato predlagam kolegicam in kolegom, če bi
               kdoželel uveljaviti prvi odstavek 29. člena, bomo o tem predlogu odločali jutri ob
               10.00 uri, tako da bi danes lahko normalno tekla vprašanja in odgovori naprej.</p>
               <p>Naprej dajem besedo kolegu Bojanu Kontiču. Prosim.</p>
            </sp>
            <sp xml:id="SDZ3-Redna-17-2002-06-20.sp117">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovane kolegice in kolegi, predstavniki vlade!
               Poslansko vprašanje naslavljam ministrstvu za finance in ministrstvu za notranje
               zadeve.</p>
               <p>Z zakonom o lastninskem preoblikovanju podjetij - njegove kasnejše spremembe pa tega
               niso spremenile - smo prejeli certifikate vsi, ki smo bili državljani Republike
               Slovenije dne 5. decembra leta 1992. Pri tem ni bilo izključeno dvojno državljanstvo.
               Torej so jih prejeli vsi, ne glede na mesto stalnega bivališča. Zavedam se, da
               spremembe danes niso mogoče, da je proces tako rekoč končan. Je pa hkrati veliko
               nezadovoljnih ljudi, ker pač nekateri niso vedeli, kaj naj s cerfitikati počnejo.
               Spet drugi, ki so vedeli, kam vložiti, so dobili večino želja zavrnjenih. S svojimi
               certifikati so končali v pidih brez prave lastnine. Ko poleg tega ugotavljajo, da
               nekateri naši državljani, ki živijo v tujini, dobivajo dividende od naših uspešnih
               podjetij, se jim poraja občutek opeharjenosti.</p>
               <p>Zanima me, ali imamo pregled razdelitve certifikatov izven Republike Slovenije in
               seveda podatek, koliko je bilo tega, tako številčno, kot vrednostno. Hvala.</p>
            </sp>
            <sp xml:id="SDZ3-Redna-17-2002-06-20.sp118">

               <speaker>PREDSEDNIK BORUT PAHOR:</speaker>

               <p>Hvala lepa. Kdo želi odgovoriti na to vprašanje? Državni sekretar.</p>
            </sp>
            <sp xml:id="SDZ3-Redna-17-2002-06-20.sp119">

               <speaker>DARKO KONČAN:</speaker>

               <p>Hvala lepa, gospod predsednik. Na to vprašanje je nemogoče v tem trenutku
               odgovoriti. Zakaj? Pred mnogimi leti, ko so se izdajali ti certifikati, na podlagi
               statusa državljanstva v tistem danem trenutku, kot je zakon opredeljeval, bo seveda
               potrebno pridobiti iz skupnih evidenc, mislim pa, da je večina teh evidenc v bistvu
               ministrstva za notranje zadeve, ker na podlagi statusa državljanstva v danem trenutku
               je bil narejen presek stanja.</p>
               <p>Zato se bomo, glede na vaše vprašanje, povezali z ministrstvom za notranje zadeve in
               bomo pripravili pisni odgovor, v katerem bomo vse to navedli in tudi te podatke,
               koliko je Slovencev, ki so imeli status slovenskega državljanstva, v bistvu takrat
               prijelo in da so že, po naših podatkih, bivali v tujini. Za tiste, ki so se pa po tem
               datumu preselili začasno ali dokončno v tujino, pa seveda nimamo v tem trenutku
               verjetno verodostojnega podatka. Vse skupaj bomo preverili v ustreznih registrih in
               vam bomo dostavili pisno poročilo. Hvala.</p>
            </sp>
            <sp xml:id="SDZ3-Redna-17-2002-06-20.sp120">

               <speaker>PREDSEDNIK BORUT PAHOR:</speaker>

               <p>Hvala lepa, gospod državni sekretar Končan. Gospod minister za notranje zadeve želi
               dopolniti vprašanje. Prosim.</p>
            </sp>
            <sp xml:id="SDZ3-Redna-17-2002-06-20.sp121">

               <speaker>DR. RADO BOHINC:</speaker>

               <p>Pravzaprav bi dodal samo to, da evidenca o tem, komu je bil podeljen lastninski
               certifikat tedaj, verjetno je dosegljiva in kolikor mi je znano, jo je takrat posebej
               oblikovalo ministrstvo za gospodarske dejavnosti oziroma tedanje ministrstvo,
               pristojno za privatizacijo. In to tako, kot je bilo rečeno, po statusu pridobljenega
               državljanstva. Ta evidenca, komu je bil podeljen certifikat, mislim, da je dosegljiva
               in ni sporna.</p>
               <p>Povsem drugo vprašanje pa je evidenca o tem, kje ljudje, ki so dobili certifikate
               ali kasneje delnice, živijo, in o tem, ali morda ne živijo v Sloveniji ali v tujini.
               Če živijo v tujini, take evidence seveda ni, razen če so pred tem v Sloveniji
               opravili kakršnakoli statusna registracijska vprašanja oziroma postopke: če so torej
               spremenili državljansko stanje, ali če so dosegli prenehanje državljanstva ali izbris
               iz knjige državljanov. V takšnih primerih je evidenca na ministrstvu za notranje
               zadeve. V vseh ostalih primerih, to se pravi glede ljudi,ki so slovenski državljani,
               pa ne živijo v Sloveniji, pa je zelo težko, da bomo lahko pridobili podatke o tem
               oziroma ne vodimo evidence o tem, kje se ljudje, ki so naši državljani, gibljejo
               oziroma kje živijo. Razen, če se pri tem ne izbrišejo iz registra stalnega
               prebivalstva ali kakorkoli spremenijo državljansko stanje.</p>
               <p>Kot je bilo rečeno bomo stvari vendarle podrobno pregledali in poskušali čim bolj
               ekzaktno odgovoriti na to vprašanje.</p>
            </sp>
            <sp xml:id="SDZ3-Redna-17-2002-06-20.sp122">

               <speaker>PREDSEDNIK BORUT PAHOR:</speaker>

               <p>Dopolnilno vprašanje vladi ima kolega Kontič.</p>
            </sp>
            <sp xml:id="SDZ3-Redna-17-2002-06-20.sp123">

               <speaker>BOJAN KONTIČ:</speaker>

               <p>Še eno dopolnilno vprašanje: Ali so te dividende, ki jih slovenski državljani, ki ne
               živijo v Sloveniji, dobivajo, obdavčene pri nas?</p>
            </sp>
            <sp xml:id="SDZ3-Redna-17-2002-06-20.sp124">

               <speaker>PREDSEDNIK BORUT PAHOR:</speaker>

               <p>Prosim, državni sekretar, gospod Končan.</p>
            </sp>
            <sp xml:id="SDZ3-Redna-17-2002-06-20.sp125">

               <speaker>DARKO KONČAN:</speaker>

               <p>Hvala lepa gospod predsednik. Normalno, da so obdavčene.</p>
            </sp>
            <sp xml:id="SDZ3-Redna-17-2002-06-20.sp126">

               <speaker>PREDSEDNIK BORUT PAHOR:</speaker>

               <p>Hvala lepa.</p>
            </sp>
            <sp xml:id="SDZ3-Redna-17-2002-06-20.sp127">

               <speaker>DARKO KONČAN:</speaker>

               <p>Zakon o dohodnini, seveda.</p>
            </sp>
            <sp xml:id="SDZ3-Redna-17-2002-06-20.sp128">

               <speaker>PREDSEDNIK BORUT PAHOR:</speaker>

               <p>S tem smo izčrpali vprašanja, ki jih je zastavil kolega Kontič.</p>
               <p>Vprašanje vladi bo sedaj postavil kolega Kavtičnik. Imate besedo.</p>
            </sp>
            <sp xml:id="SDZ3-Redna-17-2002-06-20.sp129">

               <speaker>JOŽEF (JOŽE) KAVTIČNIK:</speaker>

               <p>Hvala lepa za besedo. Spoštovana ministrica, ministri, predstavniki vlade, kolegice
               in kolegi. Poslansko vprašanje bom postavil ministrici za kulturo, gospe Andreji
               Rihter.</p>
               <p>Državni zbor Republike Slovenije je na 5. redni seji, dne 25.4.2001, sprejel predlog
               zakona o medijih. Sprejeti zakon postavlja ostrejše pogoje lokalnim, regionalnim,
               študentskim programom, ki si želijo pridobiti status posebnega pomena. Prav tako
               zakon v nekaterih členih določa privilegije, ki jih ministrstvo za kulturo kljub
               zakonski določbi ne izvaja.</p>
               <p>Sprašujem: Zakaj ministrstvo za kulturo še vedno ni opredelilo statusa posameznim
               programom lokalnih, regionalnih, študentskih radijem in televizijam, čeprav je ravno
               od tega odvisna višina pristojbine za razširjanje programskih vsebin, kot jih določa
               107. člen.</p>
               <p>Zakon določa, da se za pripravo programskih vsebin lokalnih, regionalnih in
               študentskih radijskih in televizijskih programov izloči tri procente RTV prispevka.
               Zakonodajalec, to je Državni zbor Republike Slovenije, je v luči uresničevanja
               pravice do obveščenosti in krepitve lokalne demokracije na ta način želel neposredno
               uresničiti javni interes države na tem področju.</p>
               <p>Spoštovana ministrica, zakaj do danes, torej več kot eno leto od sprejetja zakona,
               lokalni, regionalni in študentski programi, niso pridobili niti tolarja od zakonsko
               določenih treh procentov RTV prispevka?</p>
               <p>Zakaj še niso oblikovana merila za opredelitev in financiranje lokalnih, regionalnih
               in študentskih programov, po določbi 82. člena zakona? Po zakonu merila določi
               ministrica oziroma ministrstvo za kulturo, na predlog Sveta za radiodifuzijo.</p>
               <p>Spoštovana, ali morda to pomeni, da v Republiki Sloveniji pred zakonom nismo vsi
               enaki?</p>
               <p>Ali se posamezno ministrstvo oziroma ministrica lahko sama odloči, kdaj in do katere
               mere bo zakon upoštevan?</p>
            </sp>
            <sp xml:id="SDZ3-Redna-17-2002-06-20.sp130">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kavtičnik za vprašanje. Gospa ministrica, gospa Rihter imate
               besedo.</p>
            </sp>
            <sp xml:id="SDZ3-Redna-17-2002-06-20.sp131">

               <speaker>ANDREJA RIHTER:</speaker>

               <p>Hvala lepa, za besedo. Spoštovani poslanec, spoštovane poslanke prav lepo
               pozdravljeni.</p>
               <p>Ni še minilo celo leto, pa bo čez 14 dni, ko je bil sprejet zakon o medijih.
               Ugotavljam, da je zakon doživel takoj presodbo ustavnega sodišča, in kot veste, še
               vedno čakamo odgovor presodbe vprašljivosti zakona o medijih, ki so ga sprožile
               posamezne televizijske postaje.</p>
               <p>Drugače pa z veseljem lahko povem, da je vlada pred 14 dnevi sprejela obe uredbi iz
               zakona o medijih in že v naslednjem tednu se bo tako, kot zakon tudi pripoveduje
               oziroma zaukazuje, sestala tudi komisija in na podlagi uredb in kriterijev razpisala
               oba razpisa za oba sklada, ki sta po zakonu o medijih tudi predvidena. Zato
               pričakujemo, da bo resnično v času poletja vsa zadeva brez kakršnegakoli razlikovanja
               končno oživela oziroma zakon o medijih.</p>
               <p>Vse skupaj najdete čisto redno dnevno, kar se dogaja, na naših spletnih straneh
               ministrstva za kulturo oziroma v naših rednih sestankih, ki jih imamo ne nazadnje z
               vso prizadeto javnostjo. Če sem bila lahko izčrpna.</p>
            </sp>
            <sp xml:id="SDZ3-Redna-17-2002-06-20.sp132">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kavtičnik, vam želi zastaviti dodatna vprašanja.</p>
            </sp>
            <sp xml:id="SDZ3-Redna-17-2002-06-20.sp133">

               <speaker>JOŽEF (JOŽE) KAVTIČNIK:</speaker>

               <p>Hvala lepa. Niste mi odgovorili, zakaj niste oblikovali merila za oblikovanje oziroma
               za financiranje lokalnih, regionalnih in študentskih programov.</p>
               <p>Tudi mi niste odgovorili na prvo vprašanje, zakaj ministrstvo za kulturo še vedno ni
               opredelilo statusa posameznim lokalnim, regionalnimi in študentskim programom oziroma
               televizijskim in radijskim oddajnikom torej radijem in televizijam posebnega pomena.</p>
               <p>To sem prebral, da ste predložili vladi uredbo o izvedbi rednega letnega javnega
               razpisa in tudi drugo uredbo. Vendar o tem nisem spraševal. Spraševal sem, zakaj se
               niste držali zakona. Tudi če je šlo na ustavno sodišče, se je potrebno držati zakona,
               ki smo ga tukaj v državnem zboru sprejeli.</p>
               <p>Merila in način razdeljevanja 3% RTV prispevka. Prosim, če mi lahko na to odgovorite.
           </p>
            </sp>
            <sp xml:id="SDZ3-Redna-17-2002-06-20.sp134">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kavtičnik vztraja, da dopolnite vaš odgovor. Gospa ministrica,
               prosim.</p>
            </sp>
            <sp xml:id="SDZ3-Redna-17-2002-06-20.sp135">

               <speaker>ANDREJA RIHTER:</speaker>

               <p>Jaz bom še enkrat povedala, da vsa ta merila pri nas so pripravljena in kriteriji
               prav tako. Vendar izvajanje le-tega nikakor ne more zaživeti, ker vemo, da imamo
               ustavni spor. Zadeve so pripravljene in obe uredbi, ki prav tako pogojujeta, določata
               kriterije in merila, pa bosta sedaj prišli z razpisomprav tako zaradi črpanja
               sredstev. Da smo pa imeli težave, da smo pa resnično najmanj šest mesecev
               potrebovali, bom rekla, enajst mesecev, da je prišlo do tega, pa vam lahko povem -
               zaradi kadrovskih zamenjav v našem oddelku za medije in zamenjave ne nazadnje tudi
               sekretarja za področje medijev. Lahko vam pa še podrobneje, razložim in tudi podam
               pismeni odgovor, in prav tako merila in kriterije za te posebne skupine, kakor
               želite, da se ne bi pregovarjala. Hvala lepa.</p>
            </sp>
            <sp xml:id="SDZ3-Redna-17-2002-06-20.sp136">

               <speaker>PREDSEDNIK BORUT PAHOR:</speaker>

               <p>Hvala lepa, gospa ministrica. Besedo zdaj dajem kolegici Marii Pozsonec. Prosim.</p>
            </sp>
            <sp xml:id="SDZ3-Redna-17-2002-06-20.sp137">

               <speaker>MARIA POZSONEC:</speaker>

               <p>Hvala lepa za besedo, gospod predsednik. Vsem lep pozdrav! Sprašujem ministrstvo za
               okolje in prostor: Od kdaj je sežigalnica gum na dvorišču tovarniškega obrata nekega
               privatnika državnega pomena?</p>
               <p>Kaj pomeni sprememba odredbe o emisiji snovi v zrak iz sežigalnice odpadkov pri
               sežiganju odpadkov, ki je bila sprejeta na dopisni seji vlade 18. junija letos?</p>
               <p>So bile spremembe uredb sprejete ravno v tem času zaradi dane vloge na ministrstvu
               za okolje in prostor za pridobitev lokacijskega dovoljenja za postavitev objektov za
               predelavo posebnih odpadkov v Lendavi?</p>
               <p>Ali je predelava posebnih odpadkov v Lendavi v interesu države?</p>
               <p>Ali je sprejetje sprememb uredb pravna podlaga za postavitev sežigalnice in podpora
               države projektu ali pa varovalka države?</p>
               <p>Ali boste zaradi materialnih interesov kljub nasprotovanju okolice izdali lokacijsko
               dovoljenje za gradnjo sežigalnice v Lendavi, čeprav nimate točnih parametrov o vplivu
               na okolje, ker takšne tehnologije v Sloveniji še ni?</p>
               <p>Mislim, da je 3.000 zbranih podpisov državljanov odločilnega pomena, kot je tudi
               enoglasna odločitev svetnikov lendavske občine dovolj jasen znak, da se lokalna
               skupnost zahvaljuje za takšno skrb države in odločno pravi ne.</p>
               <p>Razumite, da je okolica že dovolj ogrožena, saj že imamo eno sežigalnico, ki smo ji
               pred leti v svoji naivnosti ploskali, sedaj pa imajo v okoliških vaseh težave z
               dihanjem, ko veter piha iz tiste smeri. Javnost ni seznanjena s tem, kakšne količine
               in katere snovi so prisotne v zraku in vodi, koliko jih je in kako vplivajo na naše
               zdravje. Merilci kakovosti zraka so inštalirani po vsej Sloveniji, razen pri nas,
               kjer je locirano čedalje več kemične industrije in nevarnih snovi ob njej. Da ne
               govorim o podtalnici. V Benici onesnaženost presega za slovenske razmere visoko mejno
               vrednost 4,5 miligramov na centiliter atracina, kar je približno stokrat več od
               dovoljenih. Kaj pa onesnaženost z ozonom v prizemni plasti zraka? Večje količine
               ozona nastajajo v krajih, kjer so termalna kopališča, ter pri industrijskih procesih,
               pri katerih so odpadni materiali, in nastajajo ogljikovi vodiki, da ne govorimoo
               nesaniranih naftnih vrtinah. V Sloveniji je več .../Opozorilni znak za konec
               razprave./ stalnih postaj za meritev ozona, razen v Lendavi. Zelo velik onesnaževalec
               je tranzitni promet. Vsak kamion je že ena mala sežigalnica.</p>
            </sp>
            <sp xml:id="SDZ3-Redna-17-2002-06-20.sp138">

               <speaker>PREDSEDNIK BORUT PAHOR:</speaker>

               <p>Kolegica Pozsončeva čas ...</p>
            </sp>
            <sp xml:id="SDZ3-Redna-17-2002-06-20.sp139">

               <speaker>MARIA POZSONEC:</speaker>

               <p>Torej ne pozabite, da tudi Lendava je v Sloveniji in onkraj Mure je tudi del
               Slovenije.</p>
            </sp>
            <sp xml:id="SDZ3-Redna-17-2002-06-20.sp140">

               <speaker>PREDSEDNIK BORUT PAHOR:</speaker>

               <p>Hvala kolegica Pozsonec. Gospod minister. Eno vprašanje s šestimi podvprašanji. Eno
               vprašanje je samo mogoče postavite, prosim.</p>
            </sp>
            <sp xml:id="SDZ3-Redna-17-2002-06-20.sp141">

               <speaker>MAG. JANEZ KOPAČ:</speaker>

               <p>Hvala lepa, predsednik. Spoštovana poslanka, spoštovani drugi poslanci in poslanke!
               Seveda se vlada Republike Slovenije dobro zaveda, da je vsak slovenski kraj v
               Sloveniji in da navsezadnje vsi akti, ki veljajo, na primer v zvezi z emisijami
               nevarnih snovi, veljajo in morajo veljati prav povsod na teritoriju Republike
               Slovenije.</p>
               <p>Naši akti, ki dovoljujejo mejne emisije škodljivih snovi so, lahko rečemo, v celoti
               skladni z evropskimi. V posamičnih primerih so celo strožji, na primer pri sevanju,
               kar sem v odgovoru na prejšnje poslansko vprašanje pred enim mesecem na prejšnji seji
               državnega zbora prav vam odgovarjal. Imamo pa en sam tak standard, za katerega vem,
               da ga še prilagajamo oziroma s 1.1. prihodnje leto postane identičen evropskemu, ta
               pa je v zvezi s skupno dovoljeno količino pesticidov. V svojem poslanskem vprašanju
               ste namreč omenjali tudi visoko, domnevno visoko vsebnost pesticidov v podtalnici v
               okolici Lendave. Tudi sedanja največja dovoljena vrednost ni prav dosti višja od
               tiste, ki bo veljala po 1.1.</p>
               <p>Mislim, da je osrednji del vašega vprašanja bil pravzaprav namenjen domnevni
               sežigalnici ali pa novo načrtovani sežigalnici v Lendavi. Naj najprej povem, da
               uredba o spremembi uredbe o dovoljenih emisijah snovi v zraku iz sežigalnih naprav,
               ki ste jo omenjali, nima nobene zveze s tem kar je pravzaprav bilo bistvo vašega
               vprašanja. Tam je šlo samo za en redakcijski popravek, kaj se šteje za odpadek
               oziroma energent.</p>
               <p>Da se usmerim na bistvo vašega vprašanja. Res je, dobil sem peticijo, mislim, da
               celo več tisoč prebivalcev iz okolice Lendave, ki so proti sežigalnici v Lendavi.
               Vendar ta hip na ministrstvu za okolje in prostor ni nobene vloge za izdajo
               lokacijskega ali gradbenega dovoljenja za kakšno sežigalnico, posebej ne v okolici
               Lendave. V resnici je ta hip živa edino vloga, in verjetno ste mislili na to,
               podjetja Albin promotion iz, mislim, da, Miklavža na Dravskem polju, njegov lastnik
               pa je nek gospod Brencelj, ki je lastnik dela prostorov v sklopu, v kompleksu Nafte
               Lendava, in želi tam postaviti pirolizo za predelavo odpadnih gum in odpadniholj. To
               podjetje je na ministrstvu zaprosilo za izdajo lokacijskega dovoljenja za tovrstno
               pirolizo. Pri izdaji upravnega akta, s katerim bi morebiti dovoljevali postavitev
               tega objekta oziroma teh naprav, morajo predložiti tudi pozitivno presojo vplivov na
               okolje. To podjetje je vložilo presojo vplivov na okolje in agencija za okolje, ki to
               znotraj ministrstva presoja, je ugotovila, da so predvidene emisijske vrednosti
               previsoke in je torej zavrnila. Ta presoja vplivov na okolje je bila opredeljena za
               neprimerno. Zato seveda nadaljnjega postopka izdaje lokacijskega dovoljenja ni moč
               voditi, dokler to podjetje ne bo popravilo te presoje vplivov na okolje oziroma je ne
               bo ustrezno popravilo oziroma dopolnilo vlogo. Če tega ne bo storilo, seveda tudi ta
               vloga za izdajo lokacijskega dovoljenja slej ko prej ugasne oziroma postane
               brezpredmetna. Toliko vam lahko povem glede tega, kar si mislim, da je bilo
               pravzaprav osrednji del vašega vprašanja. Hvala lepa.</p>
            </sp>
            <sp xml:id="SDZ3-Redna-17-2002-06-20.sp142">

               <speaker>PREDSEDNIK BORUT PAHOR:</speaker>

               <p>Ste bili zadovoljni z odgovorom, kolegica Pozsonceva?</p>
            </sp>
            <sp xml:id="SDZ3-Redna-17-2002-06-20.sp143">

               <speaker>MARIA POZSONEC:</speaker>

               <p>Jaz bom ponovila svoje vprašanje čisto vsak mesec, dokler ne boste upoštevali tudi
               interesa za zdravje ljudi v Lendavi.</p>
            </sp>
            <sp xml:id="SDZ3-Redna-17-2002-06-20.sp144">

               <speaker>PREDSEDNIK BORUT PAHOR:</speaker>

               <p>To bomo sprejeli kot grožnjo, kolegica Pozsonceva. Naslednji ima besedo kolega Janez
               Podobnik in 3 minute. Prosim.</p>
            </sp>
            <sp xml:id="SDZ3-Redna-17-2002-06-20.sp145">

               <speaker>JANEZ PODOBNIK:</speaker>

               <p>Hvala predsednik. Jaz pa ponavljam vprašanje vsakih osem mesecev. Pred osmimi meseci
               sem vladi postavil vprašanje o Primorskem institutu za naravoslovne in tehnične vede.
               To pomeni, da je vprašanje namenjeno resorju za znanost in šport in mladino in
               šolstvo, če sem šel po obratnem vrstnem redu.</p>
               <p>Ta inštitut je star dve leti. Jaz osebno podpiram njegovo delo na Primorskem, tudi
               gospodarstvo ga podpira, pa tudi dejstvo, da naj bi okrog tega inštituta lahko
               zaživela tudi fakulteta za področje naravoslovja in tehnologije. Dejstvo je, da bodo
               prav v tem mesecu potekli projekti, ki jih financira resor za šolstvo, znanost in
               šport in da se ta institut ponovno nahaja v zelo težkem finančnem položaju.</p>
               <p>Kot rečeno, ko se je to zgodilo lani jeseni, sem se oglasil s poslanskim vprašanjem
               in gospa ministrica, dr. Lucija Čok, mi je zagotovila, da se bo zavzela, da bo
               institut lahko normalno deloval naprej.</p>
               <p>Torej sprašujem: Kaj bo storil ustrezni resor, da bo zagotovil temu institutu, ki je
               dobro začel, da bo lahko nadaljeval z raziskovalnim delom na osnovnih in tudi
               aplikativnih raziskavah. Ta inštitut za svoje dobro delo potrebuje raziskovalni
               program, ki ga imajo vsi javni raziskovalni zavodi, kakršen je tudi ta inštitut, s
               tempa tudi pasovno financiranje, kot se strokovno oziroma v žargonu reče. To je
               dodatno financiranje potrebne administracije, ki ga PINT, kot se z okrajšavo reče, do
               sedaj še ni imel.</p>
               <p>Kot rečeno, upam, da bo tudi tokrat gospa ministrica, v skladu z njenim zagotovilom,
               da je dobro raziskovalno delo na Obali njena posebna skrb, upoštevala to moje
               priporočilo.</p>
               <p>In drugo vprašanje: Kaj bo storilo ministrstvo za šolstvo, znanost in šport, da bo
               zagotovilo enako podporo kot ostalim pobudam za postavitev novih fakultetnih
               programov, ki nastajajo na Obali, tudi za pobudo, ki je nastala ob tem inštitutu, ko
               skupaj s sodelavci drugih institucij postavljajo fakulteto za informacijske
               tehnologije s prvimi programi iz računalništva in informatike, s poudarkom na znanju
               naravoslovja, ki bodo namenjeni predvsem študentom, ki se želijo uveljaviti v
               gospodarstvu?</p>
               <p>Pomanjkanje prostorov ne sme biti vzrok. Vloga za novo fakulteto za informacijske
               tehnologije, ki jo je skupaj s sodelavci pripravila prof. dr. Norma Mankoč Borštnik,
               na svetu za visoko šolstvo čaka že več kot dve leti. Prepričan sem, da fakulteto take
               usmeritve primorsko gospodarstvo podpira. Ne nazadnje iz pogovorov z nekaterimi
               gospodarstveniki ugotavljam, da so še naprej aktivni podporniki take fakultete. Hvala
               lepa.</p>
            </sp>
            <sp xml:id="SDZ3-Redna-17-2002-06-20.sp146">

               <speaker>PREDSEDNIK BORUT PAHOR:</speaker>

               <p>Hvala lepa, kolega Podobnik. Na vaše vprašanje bo odgovarjal državni sekretar, gospod
               Herman Tomažič. Imate besedo.</p>
            </sp>
            <sp xml:id="SDZ3-Redna-17-2002-06-20.sp147">

               <speaker>HERMAN TOMAŽIČ:</speaker>

               <p>Hvala za besedo, gospod predsednik. Gospod poslanec! Vprašanji sta namenjeni dvema
               resorjema, resorju za znanost in za visoko šolstvo, v tem ministrstvu. V njunem imenu
               lahko zagotovim, da je odgovor možen samo pisno. Ta trenutek bi razlaga bila dovolj
               nedorečena, zato bom prenesel to ministrici kot nujno obvezo, da vas čim prej pisno
               obvesti. Hvala lepa.</p>
            </sp>
            <sp xml:id="SDZ3-Redna-17-2002-06-20.sp148">

               <speaker>PREDSEDNIK BORUT PAHOR:</speaker>

               <p>Ste zadovoljni z odgovorom, kolega Podobnik? <stage>(Da.)</stage> Hvala lepa.</p>
               <p>Kolega Samo Bevk bo zastavil vprašanje vladi. Prosim, tri minute.</p>
            </sp>
            <sp xml:id="SDZ3-Redna-17-2002-06-20.sp149">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Potreba po srednji šoli v
               Ilirski Bistrici je dolgoletna želja oziroma nuja.</p>
               <p>Ilirska Bistrica je edina od večjih občin v državi, ki nima nobene srednje šole.
               Dnevno se v sosednje srednje šole, predvsem v Postojno in Sežano, vozi več kot 320
               dijakov. Občina je demografsko ogrožena, meji s sosednjo Hrvaško, zato je ustanovitev
               srednje šole oziroma oddelka ene izmed srednjih šol bistvena za njen nadaljnji
               razvoj. Po anketi bi se v naslednjem šolskem letu na gimnazijo vpisalo 35 osmošolcev,
               na srednjo ekonomsko šolo pa 24 učencev. Če bi bila srednja šola v domačem kraju, bi
               se vanjo vpisalo še dodatnih 40 učencev, kar po normativih zadostuje za tri oddelke
               oziroma zadostuje pogojem za samostojno srednjo šolo. Poleg tega, kar je
               razveseljivo, se po nekajletnem upadanju število rojstev povečuje.</p>
               <p>Občina ima dovolj domačih izobražencev, ki bi se lahko vključili v pedagoški proces.
               Številni profesorji pa že sedaj poučujejo v sosednjih občinah in tudi drugje. Tudi
               prostorske možnosti so za začetek zagotovljene. Poleg tega pa bi lahko za potrebe
               šolstva prenovili tudi eno izmed vojašnic.</p>
               <p>Srednja šola bi za Ilirsko Bistrico pomenila veliko novost. Dobila bi bolj mladostni
               videz. Pridobila bi nova delovna mesta, postala bolj živo intelektualno središče ter
               s tem tudi postopoma zaustavila beg kadra. Ilirska Bistrica bi pridobila nov razvojni
               zagon.</p>
               <p>Ministrstvo za šolstvo, znanost in šport sprašujem: Kakšne so možnosti za
               ustanovitev srednje šole v Ilirski Bistrici?</p>
               <p>Ministrstvo za gospodarstvo pa sprašujem: Kdaj bo vlada obravnavala revidiran
               dolgoročni program preprečevanja posledic rudarjenja v rudniku živega srebra Idrija
               za obdobje 2001 - 2006, ki ga je nadzorni svet rudnika sprejel že decembra 2001?</p>
               <p>Sprejetje programa je pomembno zaradi tega, ker vključuje tudi program sanacije
               rudarske škode do leta 2010 in program ekološke sanacije okolja ter izboljšanje
               zdravstvenega varstva rudarjev in prebivalcev Idrije.</p>
               <p>Poleg tega bi apeliral na vlado, da naj v bodoče operativne programe zapiralnih del
               v rudniku za posamezna leta sprejme čimprej po sprejetju državnega proračuna za
               tekoče leto. To je potrebno zaradi nemotenega planiranja zapiralnih del in javnega
               razpisa za koriščenje sredstev iz naslova tako imenovane rudarske škode. Obema
               predstavnikoma se najlepše zahvaljujem za odgovor. Hvala lepa.</p>
            </sp>
            <sp xml:id="SDZ3-Redna-17-2002-06-20.sp150">

               <speaker>PREDSEDNIK BORUT PAHOR:</speaker>

               <p>Kolega Bevk, tudi vas moram spomniti, da velja pravilo poslovnika, da se zastavi eno
               vprašanje. Vi ste zastavili dve. Če bo vlada odgovorila samo na eno vprašanje, bom
               dopustil, da na drugo ne bo. Če pa bo vlada želela na obe, pa lahko to stori.
               Prosim.</p>
            </sp>
            <sp xml:id="SDZ3-Redna-17-2002-06-20.sp151">

               <speaker>HERMAN TOMAŽIČ:</speaker>

               <p>Hvala za besedo. Gospe in gospodje poslanci! Spoštovani Samo Bevk! Ministrstvo je že
               dalo odgovor v zvezi z ustanavljanjem srednje šole v Ilirski Bistrici, ki pa je v tem
               trenutku, kolikor ga poznam, negativen.</p>
               <p>Gre, kot pri vseh drugih ustanovitvah srednjih šol, za izpolnjevanje kriterijev, ki
               poleg vpisa in možnosti vpisa predvideva tudi zagotavljanje kadrov in prostorskih
               pogojev. Zaenkrat takšnih zagotovil ministrstvo nima. Seveda pa zadeva ni zaključena.
               Kot pri vseh ustanovitvah srednjih šol v Sloveniji bo tudi ta postopek tekel naprej
               do končne ugotovitve, ali Ilirska Bistrica izpolnjuje pogoje za ustanovitev srednje
               šole ali ne. Se pravi, zadeva ni dokončno urejena.</p>
            </sp>
            <sp xml:id="SDZ3-Redna-17-2002-06-20.sp152">

               <speaker>PREDSEDNIK BORUT PAHOR:</speaker>

               <p>Hvala lepa. Želite, kolega Bevk, postaviti dodatno vprašanje? <stage>(Ne.)</stage> Predlagam, da na
               drugo vprašanje odgovorite pisno, ali želite ustno zdaj? Želite ustno. Prosim.</p>
            </sp>
            <sp xml:id="SDZ3-Redna-17-2002-06-20.sp153">

               <speaker>JANEZ TRČEK:</speaker>

               <p>Hvala lepa. Spoštovane poslanke, spoštovani poslanci! Spoštovan poslanec! Na
               vprašanje bom odgovoril na kratko, ker ne zahteva dolgega odgovora.</p>
               <p>Glede revidiranega programa zapiranja rudnika živega srebra Idrija. Program je v
               pridobivanju soglasij ustreznih resorjev in bo v najkrajšem možnem času posredovan v
               sprejem in potrditev vladi.</p>
               <p>Glede sprejemanja operativnih letnih programov zapiranja pa se trudimo, imamo več
               rudnikov v zapiranju, da bi bili ti obravnavani na vladi v najkrajšem možnem času po
               sprejetju letnega proračuna. Izgleda, da bomo počasi prišli na tekoče. Hvala
               lepa.</p>
            </sp>
            <sp xml:id="SDZ3-Redna-17-2002-06-20.sp154">

               <speaker>PREDSEDNIK BORUT PAHOR:</speaker>

               <p>Hvala lepa. Naslednje vprašanje bo zastavil kolega Janez Drobnič. Imate besedo.
               Prosim.</p>
            </sp>
            <sp xml:id="SDZ3-Redna-17-2002-06-20.sp155">

               <speaker>MAG. JANEZ DROBNIČ:</speaker>

               <p>Hvala lepa za besedo, gospod predsednik. Lepo pozdravljampredstavnike, predstavnice,
               člane in članice vlade Republike Slovenije.</p>
               <p>Rad bi zastavil poslansko vprašanje ministru za delo gospodu Dimovskemu. Jamstveni
               in preživninski sklad od oktobra leta 1999 izplačuje nadomestila preživnine. Sklad je
               bil ustanovljen zato, da bi vstopil na mesto tistih, ki so upravičeni do nadomestila,
               da namesto njih zahteva preživnine od tistih, ki ne želijo plačati. Od januarja leta
               2000 do septembra leta 2001 je preživninski sklad izplačal 420 milijonov tolarjev. V
               tem istem času pa je izterjal od obveznikov, torej tistih, ki so dolžni plačati,le 24
               milijonov tolarjev, kar znese nekaj več kot 5 procentov. Ta sklad pravzaprav postaja
               na nek način potuha zavezancem za plačilo preživnin. Krožijo pa tudi govorice, da se
               nekateri zavezanci in prejemniki na tiho dogovorijo za takšen način dela, da
               pridobijo neupravičene koristi s strani proračuna. Sam, seveda, zagovarjam, da sklad
               deluje in da ga imamo, vendar pa ne na takšen način, kot ga kaže ta praksa.</p>
               <p>Zanima me: Kakšni so razlogi za tako nizek delež izterjanih sredstev, kot sem prej
               navedel, kljub temu da ste najeli za izvršilne postopke pooblaščene odvetnike?</p>
               <p>In še vprašanje: Koliko sredstev je bilo porabljenih za izvršilne postopke preko
               pooblaščenih odvetnikov? Je morda ta številka celo večja, kot znašajo sredstva
               izterjanih nadomestil?</p>
            </sp>
            <sp xml:id="SDZ3-Redna-17-2002-06-20.sp156">

               <speaker>PREDSEDNIK BORUT PAHOR:</speaker>

               <p>Hvala lepa za vaše vprašanje, kolega Drobnič. Gospa državna sekretarka, gospa
               Belopavlovič, prosim.</p>
            </sp>
            <sp xml:id="SDZ3-Redna-17-2002-06-20.sp157">

               <speaker>NATAŠA BELOPAVLOVIČ:</speaker>

               <p>Hvala lepa. Dejstvo je, da je relativno majhen procent izterjanj iz naslova
               preživninskega sklada v tem, da so te postopki dokaj dolgotrajni.</p>
               <p>Gre za sodne postopke, izterjave gredo preko sodišč in ravno zato je bil tudi
               preživninski sklad v bistvu ustanovljen, da vstopi v tistem, vsaj minimalnem,
               socialnem delu, pokrivanje nekaterih obveznosti oziroma da vstopi namesto mater v
               konkretnih primerih v izterjavo preživnin. Ker so bili te postopki tako dolgi, ker so
               bili dragi in ker je ponavadi izplen teh mater relativno slab.</p>
               <p>Koliko sredstev je bilo porabljenih za pooblaščene odvetnike, moram reči, da ta
               trenutek ne morem povedati. Ta podatek je pri jamstvenem in preživninskem skladu na
               razpolago in vam ga bomo pisno posredovali.</p>
               <p>Še enkrat pa poudarjam, da prvič, je včasih problem izterljivosti, glede na to, da
               gre včasih tudi za nekatere udeležence, ki niso zaposleni, kjer je problem dejansko
               sredstev, se nimaš na kaj, bom rekla poenostavljeno, "usesti" oziroma iz česa
               izterjati. Drugič, gre pa za počasne sodne postopke.</p>
            </sp>
            <sp xml:id="SDZ3-Redna-17-2002-06-20.sp158">

               <speaker>PREDSEDNIK BORUT PAHOR:</speaker>

               <p>Dodatno vprašanje. Kolega Drobnič.</p>
            </sp>
            <sp xml:id="SDZ3-Redna-17-2002-06-20.sp159">

               <speaker>MAG. JANEZ DROBNIČ:</speaker>

               <p>Ravno ob ustanovitvi tega sklada je bilo rečeno, da bo ta sklad in službe zelo
               uspešen pri izterjavi sredstev.</p>
               <p>Sedaj se pravzaprav lahko vsi poslanke in poslanci vprašamo, ali je res 5,7
               procentov večje, kot je pričakovanje. Morda je to celo manj, kot bi same matere
               izterjale. Jaz to seveda lahko špekuliram, vendar je procent izredno nizek. Na
               začetku je bila pač dana obljuba.</p>
               <p>Po drugi strani sem pa namenoma postavil ministru to vprašanje. On je predsednik
               nadzornega sveta in kot človek s takimi pooblastili je odgovoren za poslovanje tega
               sklada, za njegovo uspešno delo. Zato je čisto upravičena kritika, da zadosti ne
               poskrbi za dobro delo tega sklada. Ne vem pa, kako je seznanjen s tem. Jaz sem pač te
               reči prebral v letnem poročilu. Upam, da ga je tudi minister prebral. Sicer mu pa
               toplo priporočam, da ga prebere.</p>
            </sp>
            <sp xml:id="SDZ3-Redna-17-2002-06-20.sp160">

               <speaker>PREDSEDNIK BORUT PAHOR:</speaker>

               <p>Hvala lepa. Želite dopolniti vaš odgovor? Prosim.</p>
            </sp>
            <sp xml:id="SDZ3-Redna-17-2002-06-20.sp161">

               <speaker>NATAŠA BELOPAVLOVIČ:</speaker>

               <p>Glede na to, da je predsednik upravnega odbora tega sklada, je prebral to poročilo,
               kajti to poročilo je bilo na organih jamstvenega in preživninskega sklada
               obravnavano. Saj pravim, določene podatke vam lahko damo. Mislim pa, da eden od
               razlogov ni bil samo ta, uspešnost pri izterjavi s strani sklada, ampak predvsem tudi
               in bistven razlog je bil to, da se olajšapravzaprav materam priti do denarja oziroma
               zagotovi socialno varnost tistim družinam, tistim materam in tistim otrokom, ki imajo
               pri tem težave. Predvsem ta socialni moment je bil razlog, da smo ta sklad
               oblikovali.</p>
            </sp>
            <sp xml:id="SDZ3-Redna-17-2002-06-20.sp162">

               <speaker>PREDSEDNIK BORUT PAHOR:</speaker>

               <p>Hvala lepa, gospa državna sekretarka. Naslednji kolega, ki bo postavil vprašanje
               vladi, je kolega France Cukjati. Imate besedo in 3 minute na voljo. Prosim.</p>
            </sp>
            <sp xml:id="SDZ3-Redna-17-2002-06-20.sp163">

               <speaker>FRANCE CUKJATI:</speaker>

               <p>Hvala lepa za besedo. Spoštovana gospa ministrica, spoštovani ministri in drugi
               predstavniki vlade! Moje vprašanje je namenjeno gospodu ministru za zdravje, prof.
               dr. Dušanu Kebru. Nanaša se na dodeljene 1,1 milijarde tolarjev Kliničnemu centru. To
               vprašanje je že bilo izpostavljeno, vendar ne z moje strani. Gospod minister je
               odgovoril, da so bila ta sredstva Kliničnemu centru dodeljena na osnovi novega
               obračunskega modela.</p>
               <p>Nikjer ni znano, da bi nov obračunski model že veljal, pa tudi mediji so nekajkrat
               povzeli mnenje gospoda ministra, kjer navaja, da naj bi nov obračunski model v
               bolnišnicah bil uveden že v letu 2003 ali morda kasneje.</p>
               <p>Drugo, kar je vprašljivo z dodelitvijo 1,1 milijarde Kliničnemu centru, je ne samo
               nejasnost ključa, po katerem je bilo dodeljeno in kar je sprožilo veliko vprašanj in
               nasprotovanj pri drugih soudeležencih zdravstvenih sredstev, pri drugih pogajalcih
               oziroma sogovornikih, bolnišnicah in drugih, je tudi dejstvo, da je tudi bilo v
               lanskem letu oziroma iz sredstev lanskega leta v Kliničnem centru odpisanih 50
               milijonov terjatev ministrstvu za zdravstvo oziroma ministru za zdravje. Gre za
               terjatve, ki jih je imel Klinični center do ministrstva in se nanašajo na opravljanje
               storitev za tujce, begunce in tako dalje. Zdi se, da obstoja neka povezanost med temi
               sredstvi in tukaj se javlja naslednji problem. Gospod minister kot zadnji v verigi
               odgovornih za dogajanje v zvezi z lritropoetinom, torej neupravičenim predpisovanjem
               zdravil in neupravičenim zajedanjem bolnišnic v sredstva obveznega zdravstvenega
               zavarovanja in s tem neupravičenim črpanjem teh sredstev, je pravilno odreagiral in
               kot zadnji odgovorni za bolnišnice to tudi preprečil, vendar se zdi, da je ta odpis
               terjatev ministrstva za zdravje, tistih sredstev, ki bi jih moralo ministrstvo za
               zdravje zagotoviti iz proračuna, povezano na nepričakovan način in .../Opozorilni
               znak za konec razprave./ dodeljeno zopet iz sredstev obveznega zdravstvenega
               zavarovanja Kliničnemu centru. Prosil bi za odgovor, kaj je s to domnevo.</p>
            </sp>
            <sp xml:id="SDZ3-Redna-17-2002-06-20.sp164">

               <speaker>PREDSEDNIK BORUT PAHOR:</speaker>

               <p>Hvala lepa, kolega Cukjati. Dr. Keber.</p>
            </sp>
            <sp xml:id="SDZ3-Redna-17-2002-06-20.sp165">

               <speaker>DR. DUŠAN KEBER:</speaker>

               <p>Hvala, predsednik. Gospe poslanke in poslanci! Dodelitev milijarde sto milijonov
               sredstev Kliničnemu centru v lanskem letu je bila odločitev arbitraže. Arbitraža je,
               kot samo ime pove, arbitraren dogodek. V postopkih pred arbitražo pa so se seveda
               uveljavljali oziroma prikazovali različni argumenti, kdo med izvajalci bolj
               utemeljeno pričakuje ta sredstva. In ravno netransparentnost financiranja bolnišnic,
               ki vlada že vrsto let in ki smo jo večkrat prikazovali, omogoča, da posamezni
               izvajalci in vsak zase navsezadnjeutemeljeno kaže s prstom na drugega. Mi želimo z
               bodočo reformo financiranja pripeljati do transparentnega financiranja, kjer bo enaka
               dejavnost, enak postopek imel vsaj približno enako ceno.</p>
               <p>V postopku partnerskega dogovarjanja, ki poteka včasih, kot je poslancu dr. Cukjati
               dobro znano, po pol leta ali celo leto, in ko potem minejo običajni načini, je v tem
               primeru prišlo do arbitraže. Na arbitraži velja princip preglasovanja. Seveda še
               vedno nastopijo vse strani z argumenti. Jaz bi pač povedal, da v arbitraži, kjer so
               bili udeleženi zdravstveni zavodi, zavod za zdravstveno zavarovanje in ministrstvo,
               sta dva od teh partnerjev, to sta zavod za zdravstveno zavarovanje in ministrstvo,
               glasovala za tako razdelitev sredstev, čeprav v podrobnosti ta hip ne morem iti, ker
               jih nimam pred seboj, jih pa lahko razumem, pa je posledica splošno znanega dejstva,
               da je Klinični center ne samo kronični izgubaš, navsezadnje bi to lahko pomenilo, da
               je najmanj učinkovito voden, ampak tudi drugi argumenti kažejo, da prihajav procesu
               financiranja do tako imenovanega pobiranja smetane, kjer se težji bolniki postopno
               premeščajo proti najvišjemu nivoju, kjer vse izgube ostanejo.</p>
               <p>Skratka, šlo je za arbitražo. Na to arbitražo po naši presoji seveda obstajajo sodne
               pritožbe, težko pa je arbitražo drugače razložiti, kot da, je šlo za razsojo, za
               presojo. Ta arbitraža tudi nima jasnega postopka, kako odločati o njej.</p>
               <p>Nov model, ki v resnici še ne velja oziroma se je začel samo uveljavljati poskusno,
               ni bil glavni element za odločitev, bil pa je argument v presoji, zakaj se nekatere
               ustanove podfinansirane in nekatere morda relativno celo prefinansirane.</p>
               <p>Jasno je, da odpis terjatev kliničnega centra do ministrstva za zdravje na noben
               način ne igra vloge pri tem. Seveda je pa poslancu prepuščeno, da postavlja take
               povezave.</p>
               <p>Kar se teče eritropoetina. Mislim, da ga je poslanec uporabil samo kot primer
               ustreznega dela, jaz bi to priliko izkoristil za to, da bi rekel, da ugotavljamo v
               zadnjem času na področju javnih razpisov še veliko znakov neracionalnega dela, da
               mislimo, da bomo na področju tega najbrž že odkrili možnosti za racionalizacijo
               postopkov in da bo ta eritropoetin pravzaprav samo spodbuda, da se bodo izvajalci
               bolj racionalno obnašali. Hvala lepa.</p>
            </sp>
            <sp xml:id="SDZ3-Redna-17-2002-06-20.sp166">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. Gospod Cukjati, želite dodatno vprašanje. Dve minuti,
               prosim.</p>
            </sp>
            <sp xml:id="SDZ3-Redna-17-2002-06-20.sp167">

               <speaker>FRANCE CUKJATI:</speaker>

               <p>Dodatno vprašanje tudi velja gospodu ministru. Pogajanja za splošni dogovor za leto
               2002, torej za letošnje leto, so bila zaključena v decembru lani in tudi tako
               imenovana arbitraža za letošnje leto je bila zaključena v januarju 2002, pa vendar še
               sedaj ni pogodb, ker je več mesecev, več kot štiri mesece, ministrstvo zavlačevalo,
               ne vemo iz kakšnih razlogov. Vsekakor je odločitev vlade oziroma ministrstev kasnila,
               kar seveda odmika pogodbe z izvajalci, z bolnišnicami, na jesensko obdobje, kar
               dodatno zapleta finansiranje zdravstva.</p>
               <p>Ob tem pa je na predlog ministrstva vlada odločila, da se iz sredstev obveznega
               zdravstvenega zavarovanja finansira 50 milijonov tolarjev institutov medicine dela,
               prometa in športa za projekt verifikacije in določanja poklicnih bolezni.</p>
               <p>Po zakonu o zdravstvenem varstvu in zdravstvenem zavarovanju bi takšen projekt
               moralo financirati ministrstvo za zdravje iz proračuna.</p>
               <p>Zopet imamo primer, ko ministrstvo zajeda in se razbremenjuje proračunskih dolžnosti
               na račun zajedanja v obvezno zdravstveno zavarovanje, kar seveda čutijo pacienti
               neposredno na svojih ramenih z omejevanjem pravic do zdravstvenih storitev in do
               zdravil. Prosil bi zopet za komentar.</p>
            </sp>
            <sp xml:id="SDZ3-Redna-17-2002-06-20.sp168">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Cukjati. Prosim še za ta del odgovora, minister dr. Keber.</p>
            </sp>
            <sp xml:id="SDZ3-Redna-17-2002-06-20.sp169">

               <speaker>DR. DUŠAN KEBER:</speaker>

               <p>Hvala lepa. Splošni dogovor, h kateremu je dala soglasje vlada šele v zadnjem mesecu,
               ima zelo logično podlago. Še zmeraj mislimo, da nekateri elementi v njem niso bili na
               ravni pogajanja med partnerji dodelani. Zlasti se v času pogajanja o splošnem
               dogovoru ni vedela, ni ustrezno anticipirala izguba zavoda za zdravstveno
               zavarovanje. Mi še vedno menimo, da je izguba zavoda za zdravstveno zavarovanje
               deloma tudi zaradi nekaterih splošnih določil podcenjena in iskali smo način, kako
               preprečiti v letošnjem letu zaradi neracionalnega povečevanja programa še večjo
               izgubo in še večjo neenakopravnost pri dostopu do posameznih zdravstvenih storitev.
               Zato smo po dolgem posvetovanju del sredstev celo rezervirali in jih vrnili nazaj v
               razpravo partnerjem, da ponovno preverijo - gre za višino okrog 3 milijard - naj
               ponovno preverijo, kateri programi v letošnjem letu imajo prioriteto in katere bodo
               morali opustiti zaradi predvidene izgube v letošnjem letu.</p>
               <p>Kar se tiče specifičnega vprašanja o medicini dela, si pač zadržujem ta odgovor, ki
               ga bom dal v pisni obliki. Po moji vednosti, mogoče ne natančni, je ta predlog bil
               dogovorjen med partnerji in smo ga prepisali iz seznama partnerskega dogovora za
               dodatno financiranje. Če je bil dodan posebej, vam bomo pa vsekakor pisno razložili,
               ker ta hip ne morem dokončno odgovoriti na to vprašanje.</p>
            </sp>
            <sp xml:id="SDZ3-Redna-17-2002-06-20.sp170">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. Naslednje vprašanje bo postavil poslanski kolega Jožef
               Špindler. Prosim.</p>
            </sp>
            <sp xml:id="SDZ3-Redna-17-2002-06-20.sp171">

               <speaker>JOŽEF ŠPINDLER:</speaker>

               <p>Hvala lepa, gospod podpredsednik. Spoštovana ministrica, spoštovani ministri in
               cenjeni člani vlade, poslanke in poslanci! Vprašanje je namenjeno kmetijskemu
               ministrstvu.</p>
               <p>Ali vlada res razmišlja, da bi spremenila vsebino oziroma datum veljavnosti
               pravilnika o veterinarsko-sanitarnih pogojih za proizvodnjo živil živalskega izvora
               ter oddajo v promet za javno potrošnjo, objavljenega v Uradnem listu Republike
               Slovenije, številka 91, z dne 10.11.1999, ki je stopil v veljavo 25.11.2000?</p>
               <p>Če bi se to zgodilo, bi se ponovno odprlo že zaključeno sedmo poglavje iz pogajanja
               med EU in Republiko Slovenijo. Prav tako pa bi se izničila vlaganja tistih živilskih
               obratov, ki spoštujejo že sprejeti pravilnik. Odgovor bi prosil v pismeni obliki.
               Hvala lepa.</p>
            </sp>
            <sp xml:id="SDZ3-Redna-17-2002-06-20.sp172">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Glede na to, da je postavljeno vprašanje in prošnja za pismeni odgovor,
               lahko rečemo, da bo ta odgovor sledil.</p>
               <p>Besedo dajem naslednjemu, ki bo postavil poslansko vprašanje, to je kolegu Bogomirju
               Vnučecu. Prosim.</p>
            </sp>
            <sp xml:id="SDZ3-Redna-17-2002-06-20.sp173">

               <speaker>BOGOMIR VNUČEC:</speaker>

               <p>Hvala za besedo, gospod podpredsednik. Spoštovane članice in člani vlade, kolegice in
               kolegi! Moje vprašanje je namenjeno gospodu ministru za finance Tonetu Ropu.</p>
               <p>V zadnjem času smo priče, da vlada vztrajno zavrača vse predloge, ki so bili
               namenjeni za znižanje stopnje davka na dodano vrednost, tako za otroška oblačila,
               prehrano, obutev. Prav tako smo priča, da je v ta državni zbor, v proceduro že vložen
               tudi predlog za zmanjšanje nekaterih olajšav pri zakonu o dohodnini, in sicer spet za
               vzdrževane družinske člane, se pravi otroke.</p>
               <p>Najnovejši podatki, ki jih je objavil zavod za statistiko, pa govorijo nasprotno, se
               pravi, da pa število članov v slovenskih gospodinjstvih pada. Po drugi strani pa se
               dopušča nekaterim organizacijam, da obračajo in zaslužijo velike vsote na računa
               davkoplačevalcev. Te organizacije so različnih oblik. Od zasebnih zavodov, društev,
               pa konec koncev do Rdečega križa. Ena izmed organizacij, ki tudi obrača velike
               denarje, je tudi kolektivna avtorska agencija SAZAS, ki si je pridobila koncesijo s
               strani države oziroma konkretno Urada za intelektualno lastnino in s tem pridobila
               javna pooblastila na področju avtorskih pravic. Za to svoje delo dobi SAZAS nagrado v
               višini do 30 procentov iztržka. Ta iztržek je v lanskem letu znašal skoraj milijardo
               in pol slovenskih tolarjev. Konkretno, z lahkoto lahko izračunamo, da je tako društvu
               SAZAS ostalo skoraj dva milijona evrov lastnih prihodkov. Seveda pa ta denar zbere ob
               izdatni podpori tržne inšpekcije, se pravi države, in je tukaj država prikrajšana za
               dva milijona tolarjev.</p>
               <p>V medijih smo tudi zasledili, da so odnosi med SAZAS-om in pa uporabniki avtorskih
               del zelo slabi. Slabi že tako, da že tisti najmanjši uporabniki, se pravi gostinci,
               in tudi do tistih največjih medijskih hiš, ne plačujejo nerazumno visoke dajatve, ki
               jih zaračunava SAZAS in celo napovedujejo bojkot plačevanja storitev, ki jih
               zaračunava SAZAS. Po drugi strani tudi odnosi znotraj SAZAS-a niso idealni in že
               nastajajo nove kolektivne avtorske organizacije, ki si tudi želijo pridobiti
               koncesijo in s tem .../Opozorilni znak za konec razprave./... javna pooblastila za...
               če lahko dokončam, zakaterega so se ustanovile in seveda se tukaj uporabniki
               upravičeno bojijo, da bodo tukaj morali za isto stvar plačevati dvakrat. Zato,
               seveda, sprašujem ministrstvo:</p>
               <p>Kaj bo storilo na tem področju, da se ta nerazumna in pa škodljiva situacija za
               davkoplačevalce na področju avtorskih pravic odpravi?</p>
            </sp>
            <sp xml:id="SDZ3-Redna-17-2002-06-20.sp174">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Vnučec. Prosim državno sekretarko, gospo Heleno Kamnar za pojasnilo
               oziroma odgovor.</p>
            </sp>
            <sp xml:id="SDZ3-Redna-17-2002-06-20.sp175">

               <speaker>HELENA KAMNAR:</speaker>

               <p>Hvala lepa. Če sem prav razumela gospoda poslanca, je vprašanje samo, kaj bo
               ministrstvo za finance storilo, da bodo primerno obdavčeni avtorski honorarji? <stage>(Ne.)</stage>
               Potem pa prosim za dodatno formulacijo vprašanja.</p>
            </sp>
            <sp xml:id="SDZ3-Redna-17-2002-06-20.sp176">

               <speaker>PODPREDSEDNIK VALENTIN POHOREC:</speaker>

               <p>Gospod Vnučec, prosim če konkretizirate vprašanje.</p>
            </sp>
            <sp xml:id="SDZ3-Redna-17-2002-06-20.sp177">

               <speaker>BOGOMIR VNUČEC:</speaker>

               <p>Hvala. Jaz sem namerno tukaj naredil daljši uvod. In sicer zanima me:</p>
               <p>Zakaj se dovoljuje nekaterim organizacijam, različnim, ki jih imamo, da sicer na
               zakonski podlagi zaslužijo veliko denarja?</p>
               <p>Menim, da bi lahko država sama ta zakonska določila izvajala in seveda s tem povečala
               prihodke na strani državnega proračuna. Naštel sem pa tudi probleme, ki nastajajo
               zaradi tega, ki jih imajo tako izvajalci kot uporabniki teh storitev.</p>
               <p>Na drugi strani sem omenil probleme. Ko pa hočemo izboljšati kvaliteto življenja
               davkoplačevalcev, ki bodo morali sanirati javni dolg, pa zategujemo pas, ne dovolimo
               znižanja nekaterih stopenj davka na dodano vrednost, znižujemo olajšavo za dohodnino
               v to smer. Hvala.</p>
            </sp>
            <sp xml:id="SDZ3-Redna-17-2002-06-20.sp178">

               <speaker>PODPREDSEDNIK VALENTIN POHOREC:</speaker>

               <p>Hvala. Če je zdaj vprašanje dovolj jasno, prosim za odgovor.</p>
            </sp>
            <sp xml:id="SDZ3-Redna-17-2002-06-20.sp179">

               <speaker>HELENA KAMNAR:</speaker>

               <p>Hvala lepa. Bo tudi moj odgovor malo širši. Torej, davek na dodano vrednost in
               povezane olajšave z njim.</p>
               <p>Konec leta 1999, ko je davek na dodano vrednost bil uveljavljen, takoj zatem je bil
               spremenjen zakon o dajatvah na področju družine. Ta zakon je prinesel nov model
               otroškega dodatka. Zadnja novela, ki je bila sprejeta v lanskem letu, pa je prinesla
               tudi nove pravice. Ker se je pač uveljavitev tega zakona zavlekla, ste verjetno tudi
               poslanci pozabili, da je bil koncept zakona o družinskih prejemkih odziv na
               spremenjeni sistem davka na dodano vrednost v primerjavi s prometnim davkom.</p>
               <p>Prometni davek je seveda temeljil na drugačnih predpostavkah in imel v sebi
               vkomponirano veliko elementov socialne politike, česar davek na dodano vrednost ne
               more več vsebovati. In zaradi tega so bili povečani socialni transferji.</p>
               <p>Verjetno se boste spomnili, pred dvema letoma in pol oziroma tremi leti približno,
               ko je bil sprejet nov otroški dodatek, je bila vgrajena progresivna lestvica. Ravno
               zaradi tega takrat, če greste dokumentacijo pogledat, boste videli, da je bilo
               zapisano, da je to zaradi tega, da bo prišlo do spremembe zakona o dohodnini, kjer te
               progresije ne bo več. In je v bistvu prišlo do zamenjave, da je progresija bila
               uvedena na ravni socialnih transferjev. Pri davkih smo pa želeli izenačiti pravzaprav
               celotno populacijo davkoplačevalcev in s tem, po našem razumevanju tudi uresničiti
               odločbo ustavnega sodišča. Ravno tako je bil v zamenjavo za posebno olajšavo
               prinabavi avtomobilov uveden dodatek za velike družine. To pomeni, nekoliko prej je
               bila spremenjena davčna zakonodaja in v dveh fazah je prišlo do prilagoditve tem
               spremembam - so bile prilagojene spremembe na področju družinskih dajatev.</p>
               <p>Druga zadeva, kar se tiče obdavčitve posameznih organizacij. Vse organizacije, vseh
               tipov, razen javnih zavodov, imajo obdavčene storitve po 20% davčni stopnji. Med te
               organizacije sodi tudi ta, ki ste jo našteli. Konkretno ne poznam vsebine problema,
               povezanega z organizacijo, ki ste jo našteli. To bomo proučili in vam bomo podali
               pisni odgovor. Rada bi povedala samo še to, da poleg davka na dodano vrednost, ki se
               obračunava po enotni davčni stopnji za storitve v višini 20%, morajo te organizacije
               plačevati tudi davek nadobiček in tudi ta je obdavčen. Hvala lepa.</p>
            </sp>
            <sp xml:id="SDZ3-Redna-17-2002-06-20.sp180">

               <speaker>PODPREDSEDNIK VALENTIN POHOREC:</speaker>

               <p>Hvala vam. Naslednje poslansko vprašanje bo postavil kolega Franc Kangler.</p>
            </sp>
            <sp xml:id="SDZ3-Redna-17-2002-06-20.sp181">

               <speaker>FRANC KANGLER:</speaker>

               <p>Hvala lepa za besedo, gospod podpredsednik.</p>
            </sp>
            <sp xml:id="SDZ3-Redna-17-2002-06-20.sp182">

               <speaker>PODPREDSEDNIK VALENTIN POHOREC:</speaker>

               <p>Ja, vam sem dal pravzaprav dvakrat besedo. Gospod Kangler, se opravičujem. Vse
               kolegice in kolege bi pozval, da znotraj treh minut postavijo konkretno vprašanje in
               komu je namenjeno, tako da ne bi prve tri minute raztegnili, potem pa še zahtevali
               dodatno vprašanje. Gospod Vnučec, kljub temu vam dam še enkrat priložnost, da
               postavite dodatno vprašanje. Prosim.</p>
            </sp>
            <sp xml:id="SDZ3-Redna-17-2002-06-20.sp183">

               <speaker>BOGOMIR VNUČEC:</speaker>

               <p>Hvala lepa. Jaz prej nisem postavil dodatnega vprašanja, ampak sem samo dodatno
               obrazložil, ker gospa državna sekretarka očitno ni razumela. Sicer tudi nisem
               zadovoljen z odgovorom, ker nisem tega vprašal. Se pa zahvaljujem za to področje,
               za... /nerazumljivo/.</p>
               <p>Vprašal sem - pa bom zdaj mogoče bolj konkreten, in sicer ta primer SAZAS-a:</p>
               <p>Zakaj država dovoli, da se denar, ki bi lahko prišel v državno blagajno, pač pusti
               nekemu društvu? In tu gre za 2 milijona evrov.</p>
               <p>Poleg tega pa še zmeraj nimamo objektivne informacije o stališču davčne uprave o
               zakonitosti obračunavanja davka na dodano vrednost v prometu avtorskih honorarjev.
               Prav tako ni objektivne informacije o reviziji poslovanja in davčnega pregleda, ki ga
               je davčna uprava opravila v društvu SAZAS, in pa o s tem povezanih problemih, ki so
               zdaj tudi javnosti znani. Tudi ustavno sodišče je pred nekaj dnevi zadržalo izvajanje
               zakona o medijih, ki je določal, da ima kolektivna avtorska agencija neke predpravice
               in seveda je bilo z njo treba skleniti pogodbo, če si hotel dobiti neke statusne
               pogoje, ki jih je omogočal zakon.</p>
               <p>Tako da me zanima:</p>
               <p>Kako ministrstvo za finance razmišlja, da bo odpravilo to situacijo, ki je
               nedopustna, tako za uporabnike avtorskih del kot tudi za davkoplačevalce na splošno?
               Tu gre za izgubo davkoplačevalskega denarja.</p>
               <p>Kot drugo stvar sem pa samo omenil, da nekje stiskamo, po drugi strani pa nekje
               dopuščamo, da se nam izmikajo velike vsote denarja.</p>
            </sp>
            <sp xml:id="SDZ3-Redna-17-2002-06-20.sp184">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Za odgovor bom poprosil ministrstvo za finance, gospoda Končana.</p>
            </sp>
            <sp xml:id="SDZ3-Redna-17-2002-06-20.sp185">

               <speaker>DARKO KONČAN:</speaker>

               <p>Hvala lepa, gospod predsedujoči. Zelo na kratko bom odgovoril.</p>
               <p>Ministrstvo za finance ni pooblaščeno, da o konkretnih davčnih postopkih daje
               podatke, zato bomo na to vaše vprašanje izrecno zaprosili davčno upravo Republike
               Slovenije, da pripravi odgovor, kajti le ona je tista, ki lahko podatke posreduje o
               konkretni zadevi. Potem bo natančno obrazloženo kaj, zakaj, zakaj ne. Mi pa zdajle v
               tem trenutku in na podlagi samo medijskih objav ne moremo odgovoriti, kajti ni
               rečeno, da je v resnici tako. Nekaj takih podobnih aktualnih primerov je že bilo. Ko
               smo pogledali dejansko na vsebino, smo videli,da je praktično 98% vsebine čisto
               drugje. Tako da vam bomo posredovali odgovor, še prej bomo pa davčno upravo
               zaprosili, da nam bo o konkretni zadevi glede davčnega pregleda SAZAS-a pripravila,
               bi rekel, takšnouradno informacijo, ki vam jo bomo lahko posredovali. Hvala.</p>
            </sp>
            <sp xml:id="SDZ3-Redna-17-2002-06-20.sp186">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Zdaj je na vrsti poslanski kolega Franc Kangler. Prosim, imate
               besedo.</p>
            </sp>
            <sp xml:id="SDZ3-Redna-17-2002-06-20.sp187">

               <speaker>FRANC KANGLER:</speaker>

               <p>Hvala za besedo. Vprašanje bom postavil vladi oziroma generalnemu sekretarju vlade.
               Čeprav sem nekoliko razočaran nad predstavniki vlade, ki danes tu sedijo, kljub temu,
               da so vedeli, da bodo poslanska vprašanja v četrtek ob 14.00 uri.</p>
               <p>Pred kratkim smo lahko opazili v časniku Finance, da poslovni prostori v Ljubljani
               znesejo preko 6.000 evrov kvadratni meter. V drugih koncih Slovenije popolnoma enaki
               poslovni prostori dosežejo ceno samo 1.200 ali 1.300 evrov. Priča smo, da se
               centralizacija iz dneva v dan povečuje. Ko se ministru zazdi, da je treba združiti
               nekatere elektrarne v holding, kljub temu, da smo zbrali 52 podpisov poslancev, kje
               naj ima ta sedež, holding, se vlada odloči, da sprejme sklep, da je sedež holdinga v
               Ljubljani, zato ker minister mora večkrat tedensko iti na ta holding.</p>
               <p>Predsednik vlade je po tem dogodku, glede na to, da je v Mariboru in okolici kar
               precej vroče krvi zavrelo, obiskal Maribor in tudi Mursko Soboto v zvezi s tovarno
               Mura.</p>
               <p>Vlada je 16.10. v zvezi s to aktualno problematiko sprejela naslednji sklep. Ponovno
               ga citiram, ponovno ga postavljam, kljub temu, da na predzadnji seji sem poslansko
               vprašanje postavil, pa nisem dobil dovolj dobrega odgovora. In sicer: "Vlada
               Republike Slovenije zadolži vsa ministrstva, da do 12. novembra 2001 pripravijo
               konkretne predloge za prenos sedežev posameznih državnih institucij izven Ljubljane."</p>
               <p>Zanima me:</p>
               <p>Katera ministrstva so izvedla ta sklep, ki ga je vlada sprejela, in kateri so tisti
               konkretni predlogi oziroma katere so tiste institucije, ki jih bo ta vlada, ki na eni
               strani centralizira nekatere institucije, peljala, posamezne državne institucije,
               izven Ljubljane?</p>
               <p>Dejstvo je, da imamo statistične podatke, ki jih burno spremljajo na Zavodu za
               statistiko Republike Slovenije, ki kažejo na to, da se nekateri statistični podatki,
               kar se tiče decentralizacije nekaterih demografskih podatkov, ne spreminjajo. Prav
               nasprotno. Ravno nasprotno. Brezposelnost v nekaterih predelih Slovenije se ne
               zmanjšuje, število delavcev prek javnih del se povečuje, kljub temu, da je število
               prebivalcev v določenem območju daleč manjše in imajo daleč največ delavcev prek
               javnih del, kot pa v nekaterih drugih predelih Slovenije.</p>
               <p>Ta vladamora ta problem in ta sklep, ki ga je sama sprejela, vzeti resno in tudi
               izvajati. Zato sprašujem generalnega sekretarja in tudi vlado:</p>
               <p>Kaj je bilo na tem področju storjeno in katere so tiste institucije, ki so
               pripravljene, da se selijo izven Ljubljane?</p>
            </sp>
            <sp xml:id="SDZ3-Redna-17-2002-06-20.sp188">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Kangler. Prosim generalnega sekretarja vlade za odgovor. Gospod
               Bandelj, imate besedo.</p>
            </sp>
            <sp xml:id="SDZ3-Redna-17-2002-06-20.sp189">

               <speaker>MIRKO BANDELJ:</speaker>

               <p>Hvala lepa. Hvala tudi za vprašanje. No, sicer moram najprej reči, da vlada za
               realizacijo sklepov vlade, seveda, ne odgovarja parlamentu, pač pa ministri
               odgovarjajo vladi za sklepe, ki jih ne realizirajo. Ampak ne glede na to seveda moram
               povedati, da to je naloga. Kot je bilo že tukaj večkrat rečeno, naloga, ki je ena od
               prioritet te vlade. Dejstvo je, da do tega trenutka resnih predlogov, ki bi omogočali
               neko širšo prestrukturiranje sedežev državnih institucij preprosto ni bilo mogoče
               izvesti. Tudi sicer to ni tako preprost projekt. Vsekakor pa mislim, da se podlage za
               to pripravljajo, še zlasti tudi v zvezi z implementacijo ravnokar sprejetega novega
               zakona o državni upravi, ki pač seveda tudi terja bistvene posege v organizacijsko
               strukturo tako same uprave in s tem povezanih tudi paradržavnih institucij. Znotraj
               tega vprašanja bo vlada prav gotovo tudi predlagala oziroma zagotovila prenos
               nekaterih institucij v druga mesta v Sloveniji izven Ljubljane, kot tudi seveda ko bo
               šlo za ustanavljanje nekaterih novih paradržavnih institucij s sedeži izven
               Ljubljane. Hvala lepa.</p>
            </sp>
            <sp xml:id="SDZ3-Redna-17-2002-06-20.sp190">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Bandelj. Dodatno vprašanje, gospod Kangler.</p>
            </sp>
            <sp xml:id="SDZ3-Redna-17-2002-06-20.sp191">

               <speaker>FRANC KANGLER:</speaker>

               <p>Ja, upam, da se je predstavniku vlade, generalnemu sekretarju zareklo, ko je dejal,
               da vlada ne odgovarja za sklepe parlamentu. Vlada odgovarja za enkrat po tej ustavi
               za svoje delo parlamentu, spoštovani gospod Mirko Bandelj. Jaz upam, da vi to
               presneto dobro razumete in upam, da tudi razumete moje poslansko vprašanje, na
               katerega mi niste odgovorili konkretno. Jaz vas sprašujem konkretno glede na sklep.
               Vsa ministrstva v tej vladi so morala pripraviti do 12. novembra 2001 konkretne
               predloge. Prosim vas, da mi konkretno poveste po ministrstvih:</p>
               <p>Kaj je na primer minister Kopač pripravil kot predlog za okolje in prostor?</p>
               <p>Za katero institucijo bo on kot minister predlagal vladi, da sprejme, selil po
               Sloveniji oziroma v katero drugo mesto izven Ljubljane? Katero drugi ministri in
               konkretno prosim, če mi v danem trenutku ne morete odgovoriti, vas prosim, da mi na
               to vprašanje odgovorite pisno in prosim, da me konkretno temeljito podkrepite z vsemi
               podatki, ki so jih posamezna ministrstva v zvezi s sklepom, ki je bil sprejet
               16.10.2001 pisno obvestite. Žalostno pa je da vlada svojih sklepov, ki sama sebe
               obvezuje v mesecu juniju, sprejela je rok do 12. novembra 2001, o tem še ne ve katere
               so tiste inštitucije, kakšni so predlogi, kljub temu, da je bil rok samo mesec dni.
               In mislim, da ministri bi lahko že zdavnaj ta predlog pripravili, če bi bil interes
               tistih, ki bi se morali zavedati, da Slovenija ni samo Ljubljana, da je Slovenija od
               severa do juga, od vzhoda do zahoda in da si te pozornosti zaslužijo vsi državljani
               Republike Slovenije, da tudi katero inštitucijo dobijo tudi izven Ljubljane.</p>
            </sp>
            <sp xml:id="SDZ3-Redna-17-2002-06-20.sp192">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Kangler. Lahko daste sedaj odgovor ali pa ...</p>
            </sp>
            <sp xml:id="SDZ3-Redna-17-2002-06-20.sp193">

               <speaker>MIRKO BANDELJ:</speaker>

               <p>Znotraj poslanskega vprašanja lahko odgovorim. Najprej moram reči, da se mi seveda ni
               nič zareklo, nisem pa tu nič takega rekel, kar mi je gospod poslanec očital.</p>
               <p>Dejstvo je, da vlada odgovarja parlamentu in v zvezi s tem tudi odgovarja na
               poslansko vprašanje. Ni pa vlada odgovorna parlamentu oziroma ministrstva niso
               odgovorna parlamentu za realizacijo sklepov vlade. In to je pač ustavno razmerje
               znotraj oblasti v vsaki demokratični državi.</p>
               <p>Dejstvo je, in to sem tudi prej povedal, da se vlada kot celota zaveda vprašanja
               razseljevanja institucij oziroma sklada za doseljevanja institucij, sedežev
               institucij po teritoriju Slovenije. Čeprav moram povedati, da tukaj ne gre za
               vprašanje regionalizacije, ampak neka čisto druga vprašanja.</p>
               <p>Tudi sem poskušal povedati, kdaj in na kakšen način je možno takšno izredno
               zahtevno, tudi logistično izredno zahtevno nalogo opraviti.</p>
               <p>V tem trenutku pa vam seveda ne morem in hočem trditi tudi to, da nisem dolžan
               odgovoriti na vprašanje, zakaj in katera ministrstva niso izpolnila sklepa,
               določenega sklepa vlade, kajti to odgovornost uveljavlja vlada do ministrstev, seveda
               pa je vlada odgovorna parlamentu za to, da nalogo, ki je, bi rekel ena od
               prioritetnih političnih nalog, tudi korektno izvede. Hvala lepa.</p>
            </sp>
            <sp xml:id="SDZ3-Redna-17-2002-06-20.sp194">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Bandelj. Naslednje vprašanje bo postavila kolegica Majda Zupan.</p>
            </sp>
            <sp xml:id="SDZ3-Redna-17-2002-06-20.sp195">

               <speaker>MAJDA ZUPAN:</speaker>

               <p>Hvala lepa za besedo. Gospod podpredsednik, spoštovani ministri, spoštovane
               predstavnice in predstavniki vlade, kolegi poslanci in poslanke, že v precej
               razredčenih vrstah!</p>
               <p>Poslansko vprašanje bi želela nasloviti na ministrico za gospodarstvo. Žal je ni
               tukaj, kljub temu pa bi vseeno postavila vprašanje oziroma bi najprej orisala dva
               primera, potem pa postavila vprašanje.</p>
               <p>Prvi primer. Konec junija lanskega leta je urad Republike Slovenija za varstvo
               potrošnikov predlagal odpravo in rezveljavitev dveh odločb iz leta 2000, ki jih je
               izdala služba za nadzor proračuna ministrstva za finance. Uradu za varstvo
               potrošnikov je bilo namreč naloženo, da vrne v proračun nenamensko porabljena
               sredstva v skupni višini 14 milijonov, ki jih je v letih 1997 in 1998 izplačal zvezi
               potrošnikov za izvajanje storitev svetovanja.</p>
               <p>27. maja letos je gospa ministrica za gospodarstvo kot pristojna podpisala predlog
               vladi za izrek ničnosti in vlada je v svoji odločbi to tudi storila z obrazložitvijo,
               da sta bili odločbi službe za nadzor proračuna izdani v upravnem postopku v stvari iz
               sodne pristojnosti, pri čemer so bili napačno uporabljeni materialni predpisi.</p>
               <p>Drugi primer. Direktorica urada Republike Slovenije za varstvo potrošnikov je konec
               lanskega leta sklenila tri posle za tiskanje štirih publikacij s podjetjem, v katerem
               je njen mož direktor, nima pa lastniškega deleža. To podjetje pa je zelo tesno
               poslovno povezano s podjetjem, v katerem je direktor isti gospod, ki pa je hkrati
               100% lastnik. Notranja revizija, ki jo je gospa ministrica zahtevala, je pokazala, da
               direktorica ni kršila zakona o javnih naročilih. Je pa bilo ugotovljeno, da pri
               izboru ni bil upoštevan kodeks ravnanja javnih uslužbencev. Zato je gospa ministrica
               direktorici urada predlagala, da naj sama presodi,ali še uživa zaupanje javnosti. V
               obeh primerih nastopa ista ministrica in ista direktorica. Kaže, da v prvem primeru
               uradu za varstvo potrošnikov ne bo potrebno vrniti 14 milijonov.</p>
               <p>Ali so inšpektorjeve odločbe, službe za nadzor proračuna le mahanje v prazno?</p>
               <p>Kdo bo predlagal sprožitev upravnega spora ali pa bo država milijone kar
               odpisala?</p>
               <p>In v drugem primeru:</p>
               <p>Ali, gospa ministrica, glede na to, kar je priporočila direktorici urada za varstvo
               potrošnikov, meni, da je zanjo sprejemljivo, da njeni podrejeni, tudi funkcionarji,
               ravnajo etično sporno in izigravajo zakone?</p>
               <p>Ker gospa ministrica ni prisotna, bi želela pisni odgovor ali pa mogoče od drugega
               predstavnika vlade. Hvala lepa.</p>
            </sp>
            <sp xml:id="SDZ3-Redna-17-2002-06-20.sp196">

               <speaker>PODPREDSEDNIK VALENTIN POHOREC:</speaker>

               <p>Hvala, gospa Zupanova. Prosim generalnega sekretarja vlade, da odgovori.</p>
            </sp>
            <sp xml:id="SDZ3-Redna-17-2002-06-20.sp197">

               <speaker>MIRKO BANDELJ:</speaker>

               <p>Hvala lepa. Glede prvega vprašanja sicer težko komentiram. Dejstvo je, da je vlada
               izdala, ker je morala izdati, odločbo v upravnem postopku. Vsebina je takšna, kot ste
               jo že opredelili. Ta odločba je podvržena seveda sodni presoji, če bo do nje prišlo.
               Tudi vprašanje sicer ni bilo tukaj... Tudi ne vem, na kakšen način bi lahko urad
               vrnil - urad je pač eden od državnih organov, na kakšen način bi lahko vrnil v
               proračun sredstva, ki so bila potrošena pred nekaj leti.</p>
               <p>Dejstvo je, da je bilo pač ugotovljeno v tem postopku, da je inšpektor prekršil svoja
               pooblastila in izdal odločbo, ki je pač nična. Če bo sodišče če do spora pride,
               odločilo drugače, bo pač to stvar druge presoje.</p>
               <p>Glede drugega vprašanja lahko rečem, da kakorkoli so etična pravila seveda ena
               ključnih pravil za funkcioniranje v vsakem poklicu in tudi v javni upravi seveda to
               velja, se hkrati seveda to etično pravilo včasih sooči tudi z veljavnimi predpisi.
               Jaz se nočem spuščati v presojo tega primera, ker ga pač premalo poznam. Lahko vas pa
               obvestim, da je Vlada Republike Slovenije na današnji seji na predlog ministrice za
               gospodarstvo razrešila direktorico urada za varstvo potrošnikov. Hvala lepa.</p>
            </sp>
            <sp xml:id="SDZ3-Redna-17-2002-06-20.sp198">

               <speaker>PODPREDSEDNIK VALENTIN POHOREC:</speaker>

               <p>Hvala vam. Želite postaviti še dodatno vprašanje? <stage>(Ne.)</stage> Hvala. Naslednji je na vrsti
               gospod Branko Kelemina. Imate besedo za vprašanje.</p>
            </sp>
            <sp xml:id="SDZ3-Redna-17-2002-06-20.sp199">

               <speaker>BRANKO KELEMINA:</speaker>

               <p>Hvala lepa za besedo. Spoštovani vsi skupaj! Poslansko vprašanje bi postavil
               zunanjemu ministru in vladi kot celoti, če je to možno. In sicer sprašujem:</p>
               <p>Ali lahko dobim odgovor na vprašanje, kako se uresničuje SOPS?</p>
               <p>Poznamo namreč težave s sprejemanjem tega dokumenta in velike besede o neslutenem
               gospodarskem in ekonomskem efektu za obe državi, predvsem pa za Slovenijo.</p>
               <p>Sprašujem:</p>
               <p>Kako se SOPS uresničuje?</p>
               <p>Kakšni ekonomski in gospodarski učinki so bili realizirani in zabeleženi v
               Sloveniji, iz SOPS-a seveda? V številkah, če je možno.</p>
               <p>Rad bi dejansko imel nek pregled o tem, kakšni učinki so bili na tem področju
               zabeleženi oziroma mogoče tudi komentar o tem:</p>
               <p>Zakaj prihaja do določenih nesporazumov ali pa celo do neuresničevanja tega
               dokumenta?</p>
               <p>Vemo, da je veliko težav na tem področju, na različnih nivojih, in me tudi zanima:</p>
               <p>Kako te komisije delajo in kakšne rezultate so dosegli in kako se ta vprašanja
               rešujejo?</p>
               <p>Skratka, prosil bi, če lahko dobim odgovore na ta vprašanja.</p>
            </sp>
            <sp xml:id="SDZ3-Redna-17-2002-06-20.sp200">

               <speaker>PODPREDSEDNIK VALENTIN POHOREC:</speaker>

               <p>Hvala za vprašanje. Kdo lahko poda odgovor v imenu zunanjega ministrstva? Prosim,
               imate besedo.</p>
            </sp>
            <sp xml:id="SDZ3-Redna-17-2002-06-20.sp201">

               <speaker>SAMUEL ŽBOGAR:</speaker>

               <p>Hvala lepa. Bom poskušal odgovoriti.</p>
               <p>SOPS, kot veste, je stopil v veljavo septembra lani. Na osnovi SOPS-a je bila
               ustanovljena stalna mešana komisija, ki se je do zdaj sestala dvakrat, januarja 2002
               v Mokricah in marca v Čakovcu. Tretji sestanek stalne mešane komisije je predviden za
               28. junij v Piranu.</p>
               <p>Stalna mešana komisija ima več podkomisij: podkomisijo za ribištvo, podkomisijo za
               dokumente. Najprej glede maloobmejnih sporazumov. Po SOPS-u je 27 maloobmejnih
               sporazumov predvidenih in stalna mešana komisija je začela razpravljati o tem, o
               izgradnji maloobmejnih prehodov, proučevala je možnosti izgradnje skupnih
               maloobmejnih prehodov, vendar do končnih rešitev še ni prišlo, ker se hrvaška stran
               do zdaj še ni izjasnila, ali bomo šli v izgradnjo skupnih prehodov.</p>
               <p>Glede ribiškega dela sporazuma, to ureja 49. člen SOPS-a. V okviru stalne mešane
               komisije obstaja posebna podkomisija za ribištvo, ki se je ravno tako sestala že
               večkrat. Zaenkrat se je pogovarjala o izdajanju dovolilnic in o samem postopku
               ribolova na osnovi določil SOPS-a. Obe strani se zaenkrat še nista dogovorili oziroma
               podkomisija za ribištvo ni uspela dogovoriti načina, kako se bo izvajal ta člen,
               predvsem okrog teh dovolilnic, kaj bo pisalo na dovolilnicah in tudi, kakose bo
               kontroliral ulov, ker hrvaška stran vztraja, da se ulov slovenskih ribičev na njihovi
               strani oziroma na tem področju kontrolira na morju tako, da se ribiči privedejo v
               Umag na tehtanje, čemur slovenska stran nasprotuje. In to bo obravnavala zdaj stalna
               mešana komisija, med drugim tudi, prihodnji teden.</p>
               <p>Uradna hrvaška stran sprejema izvajanje SOPS-a v celoti, pri čemer vztraja tudi
               slovenska stran, da se SOPS izvaja v celoti. Seveda so pa problemi z ribiči,
               hrvaškimi ribiči, ki imajo drugačen pogled na to in ki zavračajo ta 49. člen SOPS-a.
               Ampak SOPS velja v toliko, kolikor velja v celoti, in to je stališče slovenske strani
               in zaenkrat je bilo to tudi stališče hrvaške strani.</p>
               <p>Zdaj, kakšne konkretne učinke je izvajanje SOPS-a imelo že na maloobmejno področje:
               jaz mislim, da je v tem trenutku verjetno še prezgodaj ocenjevati, ker kot sem rekel,
               stalna mešana komisija stopi v veljavo septembra, komisija pa je začela delati
               januarja letos in prvi dve srečanji sta predvsem potekali o dogovorih, o organizaciji
               dela. Tako, da je samo izvajanje še v samem začetku in verjetno še nima nekih
               efektov. Efekti bodo prišli z odpiranjem maloobmejnih prehodov in olajševanjem
               prehodov prebivalcem na obeh straneh meje. Ta podkomisija za dovolilnice oziroma za
               dokumente je obravnavala tudi kmetijske vložke, prehajanje s kmetijskimi vložki in
               podobne zadeve, kar olajša življenje prebivalcem na obeh straneh meje in verjetno
               sčasoma bo to imelo gospodarske učinke na regiji na obeh straneh. Zaenkrat pa je
               verjetno še težko to ocenjevati.</p>
               <p>Ne vem, koliko ste zadovoljni s tem odgovorom. Lahko pa poskušamo še kaj
               konkretnega, če hočete, lahko poskušamo tudi pisno odgovoriti. Ampak zaenkrat je
               stanje tako, pač da cela problematika SOPS-a, seveda, pade v sklop problematike s
               Hrvaško in trenutno je največje vprašanje vprašanje ribolova v Piranskem zalivu, in
               to je zadeva, ki se je bo lotila tudi stalna mešana komisija prihodnji četrtek v
               Piranu.</p>
            </sp>
            <sp xml:id="SDZ3-Redna-17-2002-06-20.sp202">

               <speaker>PODPREDSEDNIK VALENTIN POHOREC:</speaker>

               <p>Hvala za odgovor. Gospod Kelemina, dodatno vprašanje.</p>
            </sp>
            <sp xml:id="SDZ3-Redna-17-2002-06-20.sp203">

               <speaker>BRANKO KELEMINA:</speaker>

               <p>Ja, poglejte. Hvala lepa za odgovor, seveda, v prvi vrsti. Ampak, mene izredno moti
               tista evforija, ki smo jo zganjali tukaj v državnem zboru pri sprejemanju tega
               dokumenta.</p>
               <p>Namreč, govorilo se je o nekih 100 tisoč ljudeh, na obeh straneh, ki komaj čakajo,
               da se bo to začelo uresničevati in tako naprej. Danes pa vidimo recimo pri
               maloobmejni prepustnici in tako naprej, da ni tistega odziva. In potem, kot smo mi
               pričakovali, seveda, in ko smo mi potencirali, kaj vse bo prinesel ta sporazum - iz
               tega potem tudi sledi, če ni zdaj nekega masovnega koriščenja vseh teh ugodnosti in
               možnosti pretoka blaga, kapitala in tako naprej, da potem tudi ekonomskih učinkov ni.
               Enostavno jih ni. In zdaj se sprašujem, kaj bi morali mi z naše strani in s strani
               vlade narediti, da bi pospešili, mogoče, pa spodbudili te ljudi in oživeli vsa ta
               pričakovanja, ki so bila tukaj tolikokrat izrečena.</p>
               <p>Prav gotovo me je, pa seveda, zanimalo posebej, dejansko kaj se dogaja natančno, kaj
               se dogaja na morju v zvezi z ribištvom in tako naprej. In bi prosil, če mi lahko te
               stvari še posebej natančno obrazložite v pisnem odgovoru, če je možno. Prosim.</p>
            </sp>
            <sp xml:id="SDZ3-Redna-17-2002-06-20.sp204">

               <speaker>PODPREDSEDNIK VALENTIN POHOREC:</speaker>

               <p>Hvala za to dodatno vprašanje. Ali lahko odgovorite danes ali boste to pisno?
               Prosim.</p>
            </sp>
            <sp xml:id="SDZ3-Redna-17-2002-06-20.sp205">

               <speaker>SAMUEL ŽBOGAR:</speaker>

               <p>Sicer lahko odgovorimo tudi pisno, ampak lahko pa nekaj odgovorim tudi danes.</p>
               <p>Glede maloobmejnih prehodov. Jaz sem rekel, 27 maloobmejnih prehodov je predvidenih.
               Trije so že predvideni in stalna mešana komisija prihodnji četrtek bo obravnavala
               program odpiranja teh maloobmejnih prehodov. Od odprtja teh maloobmejnih prehodov je
               pa odvisna cela ta dinamika oziroma gospodarsko sodelovaje. In to je v prioriteti
               dela stalne mešane komisije, odpiranje mejnih prehodov, tako da mi upamo, da bo to
               tudi v interesu hrvaške strani, tako da upamo, da bo komisija prihodnji četrtek
               uskladila nekako urnik odpiranja teh maloobmejnih prehodov. In najprej bodo seveda
               odprti tam, kjer so lokacijska dovoljenja že pridobljena.</p>
               <p>Glede ribištva se stalna mešana komisija ukvarja trenutno s tistimi problemi,
               izdajanjem dovolilnic in kontrolo ulova. Problem, hrvaški ribiči vztrajajo, da ostaja
               za ribolov v omenjenem območju nek poseben zakon o ribištvu, hrvaški zakon o ribištvu
               in ne priznajo, da je nad hrvaškim zakonom tale mednarodni sporazum. Mednarodni
               sporazum ima vedno veljavo nad državnimi oziroma nad zakoni. To je stališče lokalnih
               ribičev, to pa ni stališče hrvaške vlade. Bo pa to obravnavano prihodnji četrtek,
               ravno tako na tej stalni mešani komisiji, da se bopostavilo popolnoma jasno, da 49.
               člen, ki ureja gospodarsko ribarjenje v tem območju, da je to sestavni del SOPS-a, ki
               se izvaja tako kot vsa ostala določila SOPS-a. SOPS se izvaja v celoti, enostavno.
               Toliko.</p>
            </sp>
            <sp xml:id="SDZ3-Redna-17-2002-06-20.sp206">

               <speaker>PODPREDSEDNIK VALENTIN POHOREC:</speaker>

               <p>Hvala, državni sekretar, gospod Žbogar, za odgovore na vprašanje. Naslednje
               poslansko vprašanje bo imel poslanski kolega Igor Štemberger. Prosim, imate
               besedo.</p>
            </sp>
            <sp xml:id="SDZ3-Redna-17-2002-06-20.sp207">

               <speaker>IGOR ŠTEMBERGER:</speaker>

               <p>Hvala za besedo. Navezal se bom na vprašanje mojega predgovornika. Tudi mene namreč
               zanima implementacija sporazuma o obmejnem prometu in sodelovanju z Republiko
               Hrvaško.</p>
               <p>Enajst let potem, ko sta Slovenija in Hrvaška postavili državno mejo, je čezmejno
               sodelovanje, žal, še vedno le mrtva črka na papirju. Prebivalci obmejnih območij, kar
               250.000 je takih državljanov na naši strani meje, še vedno čakajo na to, da bo
               implementacija SOPS-a končno začela mehčati slovensko-hrvaško mejo. Danes je vse, kar
               obmejni prebivalci imajo od maloobmejnega sporazuma, le bolj ali manj neuporabna
               maloobmejna prepustnica, pa še zanjo morajo odšteti nekaj več kot 2.000 slovenskih
               tolarjev. Nerešena vprašanja med državama ne bi smela vplivati na uresničevanje že
               doseženega in v obeh parlamentih ratificiranega sporazuma o obmejnem prometu in
               sodelovanju.</p>
               <p>Sprašujem torej:</p>
               <p>Kdaj lahko pričakujemo, da se bo ta omenjeni sporazum na terenu v polni meri začel
               izvajati?</p>
               <p>Vprašanje je zlasti aktualno v zadnjih tednih, ko se na mednarodnih mejnih prehodih,
               zlasti tistih, ki vodijo proti morju, kot na primer Jelšane, pojavljajo
               večkilometrske kolone turistov, prava turistična sezona pa se pravzaprav sploh še ni
               začela. Zanima me:</p>
               <p>Ali bo vsaj v prihodnjih dveh mesecih, ko pričakujemo največji naval turistov, možno
               z maloobmejno propustnico prestopati mejo na bodočih predvidenih maloobmejnih
               prehodih, čeprav nam je vsem jasno, da v tako kratkem času ti prehodi še ne bodo
               postavljeni?</p>
               <p>Na ta način bi obmejnemu prebivalstvu vsaj nekoliko prihranili čas, obenem pa bi
               razbremenili mednarodne mejne prehode. Hvala lepa.</p>
            </sp>
            <sp xml:id="SDZ3-Redna-17-2002-06-20.sp208">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Štemberger. Vprašanje se delno pokriva s prejšnjim, pa bi kljub temu
               prosil državnega sekretarja Žbogarja za odgovor, predvsem na tisti del, na katerega
               še ni bilo odgovorjeno. Prosim.</p>
            </sp>
            <sp xml:id="SDZ3-Redna-17-2002-06-20.sp209">

               <speaker>SAMUEL ŽBOGAR:</speaker>

               <p>Mislim, da sem v precejšnji meri odgovoril na to že prej.</p>
               <p>Tako da, kdaj se bo SOPS izvajal v celoti - SOPS ni tak sporazum, ki se verjetno
               lahko izvaja od danes do jutri. To je proces implementacije takšnega kompleksnega
               sporazuma. Seveda je za polno izvajanje, kot sem že prej rekel, potrebno zgraditi
               vseh 27 maloobmejnih prehodov in potem se bo lahko izvajal ta promet, zaradi česar je
               bil sporazum sklenjen. Tako da je to, kot sem rekel, prioriteta dela stalne mešane
               komisije. Prihodnji četrtek, upamo, da bo nek urnik sestavljen in da se bodo potem ti
               prehodi pospešeno odpirali.</p>
               <p>Glede gneče na mejnih prehodih bi spomnil na to, da sta se ministra za notranje
               zadeve Hrvaške in Slovenije srečala prejšnji teden, ko je bila ena od tem tudi
               dogovor o poteku oziroma o prehodih državne meje v času turistične sezone in ko sta
               se dogovorila o skupnem sodelovanju, koordiniranju, obveščanju, tako da bi v času
               turistične sezone prehod čez mednarodne prehode potekal čim hitreje.</p>
               <p>Glede prehoda z maloobmejnimi izkaznicami čez mednarodne prehode v tem trenutku ne
               morem odgovoriti, ker tega ne vem in se moram pozanimati. Hvala lepa.</p>
            </sp>
            <sp xml:id="SDZ3-Redna-17-2002-06-20.sp210">

               <speaker>PODPREDSEDNIK VALENTIN POHOREC:</speaker>

               <p>Hvala za odgovor. Imate dodatno vprašanje? <stage>(Ne.)</stage></p>
               <p>Kolega Ivan Božič, naslednje poslansko vprašanje je vaše.</p>
            </sp>
            <sp xml:id="SDZ3-Redna-17-2002-06-20.sp211">

               <speaker>IVAN BOŽIČ:</speaker>

               <p>Hvala lepa, gospod podpredsednik. Lepo pozdravljeni, ministri, sekretarji in
               sekretarke, kolegice in kolegi! Torej, za kolegice in kolege je pač tako, mi imamo
               snemanje in lahko marsikje gledamo, kaj se godi v dvorani, tako da nismo vsi
               prisotni. A vendarpo enem letu ponavljam za ministrstvo za delo, družino in socialne
               zadeve isto vprašanje kot lani maja.</p>
               <p>V lanskem letu je ponovno zelo padlo število rojstev otrok v Sloveniji. Kaj bomo
               naredili?</p>
               <p>V statistični pregled za leto 2001 sem pogledal in piše takole: "1997. leta je bilo
               rojenih 18.165 otrok, leto kasneje 17.856, 1999. leta 17.533, leta 2000 18.180 in
               leta 2001, lansko leto, 17.477 ali 703 manj kot leto poprej." Povprečje zadnjih petih
               let je samo 17.842 rojenih otrok. To je več kot 10.000 otrok manj kot pred 20 leti.
               Res, kaj bomo naredili?</p>
            </sp>
            <sp xml:id="SDZ3-Redna-17-2002-06-20.sp212">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Božič. Gospa državna sekretarka Nataša Belopavlovič, prosim.</p>
            </sp>
            <sp xml:id="SDZ3-Redna-17-2002-06-20.sp213">

               <speaker>NATAŠA BELOPAVLOVIČ:</speaker>

               <p>Torej, vprašanje natalitete je seveda eno od vprašanj, s katerim se srečuje vrsta
               držav. Tiste, ki so socialno šibkejše, s preveliko nataliteto. Tiste, ki so ekonomsko
               močnejše in bolj razvite, pa pravzaprav z vse manjšo nataliteto. Tako, da se s tem
               problemom seveda srečujemo tudi v Sloveniji. Pri nas, moram reči, je bilo narejenih
               nekaj analiz v okviru ministrstva o vzrokih upadanja natalitete v Sloveniji in z
               rezultati teh analiz vas bomo seznanili. Tudi jaz obljubljam daljši pisni odgovor na
               to temo. Poleg tega so pa te analize pravzaprav podlaga za pripravo nacionalnega
               programa, v katerega bi bile širše vključene različne strukture v tej državi, ne samo
               naše ministrstvo.</p>
               <p>Če dovolite, mogoče samo par besed, kaj je bilo do sedaj s strani ministrstva na to
               temo narejenega. Pripravljen je bil in sprejet, kot veste, zakon o starševskem
               varstvu, družinskih prejemkih, kjer je predviden oziroma kjer je uzakonjen dodatek za
               velike družine. V primerjavi z drugimi državami imamo dokaj dobro urejen starševski
               dopust, vključno z novo pravico do očetovskega dopusta. Upošteva se starševstvo v
               predpisih o pokojninskem in invalidskem zavarovanju, pri pokojninski dobi, pri
               zniževanju potrebne starosti kot pogoja za upokojitev. En dan letnega dopusta je
               predviden v novem zakonu o delovnih razmerjih za vsakega od staršev, in sicer za
               vsakega otroka do 15. leta starosti. Štipendijska politika je en del, seveda, tisti,
               ki pomaga razreševati tudi del teh ekonomskih vprašanj, zlasti takrat, ko gre za
               vzpodbujanje oziroma usposabljanje, izobraževanje otrok, ki se sicer ne bi mogli
               usposabljati. Skratka, davčne olajšave so mogoče ena od zadev, na katere nisem
               opozorila, sicer ne sodijo v okvir ministrstva za delo, ampak s katerimi se tudi
               poskuša nekaj stimulirati oziroma nekaj narediti.</p>
               <p>Tako, da vrsta ukrepov je bila že dana. Jaz pravim, da analizirajo pravzaprav
               celotno vprašanje zaradi tega, ker očitno ne gre samo za tiste ekonomske stimulacije
               - če bi bilo to tisto, kar je, potem bi pravzaprav v državah, kjer so boljše
               situirani oziroma kjer je ekonomska situacija boljša, imeli več otrok, ampak zgleda
               da gre tudi še za druge, psihološke, sociološke pravzaprav vzgibe. Tako, da te stvari
               se proučujejo. Kot sem obljubila, vam bomo tudi daljšo informacijo posredovali.</p>
            </sp>
            <sp xml:id="SDZ3-Redna-17-2002-06-20.sp214">

               <speaker>PODPREDSEDNIK VALENTIN POHOREC:</speaker>

               <p>Hvala, gospa državna sekretarka. Kolega Božič bo postavil še dodatno vprašanje.</p>
            </sp>
            <sp xml:id="SDZ3-Redna-17-2002-06-20.sp215">

               <speaker>IVAN BOŽIČ:</speaker>

               <p>Ne, ne bo dodatno vprašanje, samo malo obrazložitve še k temu. Pred dvema letoma smo
               imeli razpravo o rjavem medvedu tu v parlamentu, ki je trajala nekaj ur. Šlo je za
               odstrel nekaj več kot 70 medvedov. Tu smo pa za 700 manj otrok tiho. Ali res postaja
               moja država Slovenija raj za zveri in zelo neprijetna za ljudi?</p>
            </sp>
            <sp xml:id="SDZ3-Redna-17-2002-06-20.sp216">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Božič. Besedo dajem naslednji kolegici, Silvi Črnugelj za njeno
               vprašanje.</p>
            </sp>
            <sp xml:id="SDZ3-Redna-17-2002-06-20.sp217">

               <speaker>SILVA ČRNUGELJ:</speaker>

               <p>Hvala lepa. Lepo pozdravljeni! Hvala za besedo. Danes bi rada zastavila svoje
               poslansko vprašanje oziroma pobudo ministru za zdravje, dr. Kebru. Ker vem, da je bil
               skoraj do zadnjega tukaj, bom počasi brala pobudo, o kateri smo se že nekaj
               dogovarjali.</p>
               <p>In sicer, verjetno vam je znano, da v bolnišnici za porodništvo in ginekologijo
               Kranj že vrsto let oziroma več kot tri leta potekajo aktivnosti in procesi za
               načrtovanje novega hemodializnega centra. O tem so podpisali pismo o nameri
               sodelujoči trije partnerji, in sicer Splošna bolnišnica Jesenice, Bolnišnica za
               porodništvo in ginekologijo v Kranju in družba za zdravstvene storitve Podvinski MK.
               Dogovorili so se, da družba Podvinski MK najame prostore v Bolnišnici za porodništvo
               in ginekologijo po strokovno dognanem projektu in primerno prenovi in opremi z
               dializo ter zaposli medicinske sestre. Prostor najame v sklopu prostih površin v
               polkletnih prostih prostorih nekdanje pralnice in likalnice. Enako so se dogovorili,
               da Splošna bolnišnica Jesenice, ki razpolaga z dializnimi mesti, enotno strokovno
               vodi, pomaga, izbira dializno opremo in zagotovi zdravniški nadzor. Ta novo nastala
               satelitska dislocirana enota Splošne bolnišnice Jesenice v Kranju bi pridobivala
               bolnike na podlagi prerazporeditve bolnikov na kronični dializi iz SBJ, Kliničnega
               centra, dializnega centra v Črnučah po regijskem ključu in tudi glede na boljšo
               dostopnost zelo potrebne storitve.</p>
               <p>Glede na določila pisma o nameri naj bi SBJ, družba Podvinski MK tudi uredila
               finančno sodelovanje na podlagi pogodbe in skupaj z dobaviteljem dializnih izdelkov.
               Bilo je ugotovljeno, da je projekt formalnopravno uresničljiv za slovensko dializo in
               za racionalizacijo proračunskih sredstev zelo zanimiv in koristen. O vsem tem so bili
               tudi obveščeni trije ministri na ministrstvu za zdravje in vseskozi so tudi
               sodelovali pri izdelavi projekta. Pričel se je mukotrpen in dolgotrajen proces
               pridobivanja dokumentacije, da ne naštevam točno vseh protokolov, kaj in kako.
               Vendar, so žal vsi sodelujoči iz dnevnega časopisa Delo v sredo 17. aprila izvedeli
               oziroma dobili informacijo, da v Naklem deluje nov dializni center, katerega lastnik
               je podjetje Tiem. To podjetje je že ustanovilo v Sloveniji tri dializne centre, v
               Naklem, to se pravi na Gorenjskem je pa četrti.</p>
               <p>Z aprilom se je SBJ-u, to se pravi v Splošni bolnišnici Jesenice izgubila
               približno...</p>
            </sp>
            <sp xml:id="SDZ3-Redna-17-2002-06-20.sp218">

               <speaker>PODPREDSEDNIK VALENTIN POHOREC:</speaker>

               <p>Prosim, če zaključite.</p>
            </sp>
            <sp xml:id="SDZ3-Redna-17-2002-06-20.sp219">

               <speaker>SILVA ČRNUGELJ:</speaker>

               <p>...četrtina dializnega programa, po grobi oceni bi to znašalo okoli 60 do 70
               milijonov letno. Predlagam par predlogov.</p>
               <p>Eden izmed teh je tudi, da bi bilo dobro definirati mrežo dializnih centrov v
               Sloveniji. Sprašujem pa vas:</p>
               <p>Ali nameravate v nadaljevanju sodelovati z omenjenima bolnišnicama in narediti kaj
               na tem področju, ker vsi ti dializni centri, ki na novo nastajajo, ne opravljajo v
               celoti vseh nalog s tega področja? Hvala lepa.</p>
            </sp>
            <sp xml:id="SDZ3-Redna-17-2002-06-20.sp220">

               <speaker>PODPREDSEDNIK VALENTIN POHOREC:</speaker>

               <p>Hvala vam. Malo ste podaljšali. Gospod minister, imate besedo za odgovor. Prosim.
           </p>
            </sp>
            <sp xml:id="SDZ3-Redna-17-2002-06-20.sp221">

               <speaker>DR. DUŠAN KEBER:</speaker>

               <p>Hvala lepa, gospa poslanka za vprašanje.</p>
               <p>Najprej nekaj splošnega. Dializa je ena od tistih storitev, za katero želimo, da se
               kar najbolj približa bolniku. V skrajni, seveda v najdražji varianti imajo bolniki
               opremo na svojem domu, torej malo manj drag je tak dializni center, približan kraju,
               s po nekaj dializnimi mesti.</p>
               <p>Naša dializa v javnem sistemu se je vse do nedavnega razvijala v velikih bolnišnicah,
               kar je v nekaterih primerih pomenilo potovanje bolnika na dializo trikrat tedensko po
               30, 40 km. Zato ali pa deloma tudi zato, deloma pa zaradi tega, ker se je izkazalo,
               da smo s tem zmanjšali ceno dialize, se je tudi dopustila dializna dejavnost
               zasebnega tipa, seveda s koncesijo in plačano od Zavoda za zdravstveno zavarovanje.</p>
               <p>V primeru podjetja, ki ga imenujete, je to podjetje že od enega prejšnjih ministrov
               leta 1994 dobilo tako imenovano splošno koncesijo za celo področje države. Tudi sam
               se strinjam, v preteklosti sem bil soočen s takimi finančnimi kazalci, da je uvajanje
               zasebnih dializnih centrov po Sloveniji najmanj ohranilo oziroma preprečilo rast cen
               dialize. Do tukaj torej je koncept ustrezen.</p>
               <p>V primeru Kranja oziroma Naklega sta seveda po moji vednosti oba pobudnika vedela
               drug za drugega. Torej ne gre za to, da je en pobudnik iz dnevnega časopisja izvedel
               za drugega, ampak oba pobudnika sta vedela, šlo je očitno za konkurenco, ki je v sebi
               nosila tveganje. Noben od teh dveh pobudnikov ni mogel vedeti, kako se bo odločil
               tisti, ki bo sklepal pogodbo.</p>
               <p>Če povem pa sedaj podrobnosti. Center, vi ga imenujete Tiem, jaz ga poznam pod
               nazivom Nefrodial - mislim, da gre za isto ustanovo - se je seveda, ker koncesijo
               ima, na ministrstvo obrnil samo za pregled oziroma za verifikacijo prostorov, in
               dovolite, da rečem, te verifikacije še nima. Za verifikacijo se je obrnil, mi smo
               zahtevali nekateradopolnila, verifikacije še nima. Menimo, da ni nobenih težav, da je
               ne bi dobil, ker je navsezadnje lastnik in izvaja dejavnost na več drugih lokacijah.
               Samo kljub vsemu smo pa tudi mi presenečeni, da je bila pa že sklenjena pogodba z
               njim; to pač izražamkot presenečenje, ker o tem mi nismo bili obveščeni.</p>
               <p>Medtem ko javni zdravstveni zavodi, kombinacija bolnišnice Jesenice, porodnišnice
               Kranj in, če se ne motim, skupaj s tovarno Lek, pa seveda relativno dolgo
               pripravljajo ta projekt in ne vem, v kateri fazi izvedbe je. Moje vprašanje samemu
               sebi oziroma poskus, kjer se bom ustavil, je torej naslednje. Ni povsem jasno, kaj bi
               se zgodilo, če bi po naključju dva centra v istem kraju kandidirala pri zavodu za
               zdravstveno zavarovanje za iste paciente. V tem primeru si pa znam predstavljati, da
               bi odločala cena in da bi odločal tudi odgovor na vprašanje, kdo bo prevzel morebiten
               višek, delež zdravstvenih delavcev, na primer, iz dializnega centra na Jesenicah.</p>
               <p>No, vse to se ni zgodilo, zato tudi spodbujen tudi od vašega vprašanja, bom
               preveril, zakaj je prišlo do pogodbe, še preden je bilo izdano dovoljenje za delo.
               Sicer pa nimam odgovora, ki bi rekel, v primeru, ko imamo dva konkurenta, javnega ali
               zasebnega s koncesijo, za katero trdimo, da je torej v javni mreži, da bi eden od teh
               dveh nujno moral imeti prednost. Na koncu odgovorijo potem še pacienti, katerega
               izberejo in katerega izbere za pogodbo zavod za zdravstveno zavarovanje. Je pa skoraj
               nedvomno res, da v prihodnosti mislimo, da se to sicer ne bo ponavljalo, zato ker gre
               za izgubo denarja. Če nekdo za majhno število pacientov konkurira v istem kraju, je
               nedvomno, da se je eden od konkurentov slabo odločil in slabo načrtoval. Težko pa je,
               da bi pa država ali pa z javnimi sredstvi potem recimo prevzemala odgovornost za
               rizično ali pa ne dovolj pretehtano odločitev, v tem primeru enega ali drugega. Hvala
               lepa.</p>
            </sp>
            <sp xml:id="SDZ3-Redna-17-2002-06-20.sp222">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. Želite še dodatno vprašanje? Imate besedo, prosim.</p>
            </sp>
            <sp xml:id="SDZ3-Redna-17-2002-06-20.sp223">

               <speaker>SILVA ČRNUGELJ:</speaker>

               <p>Meni je dobro znano, da je zelo pomembno za dializne bolnike, da se pač usluge
               prenesejo skoraj na dom. Sama sem prispevala in iskala sredstva za nekega takega
               bolnika na Notranjskem. Vendar sami dobro poznate, da so tisti stabilni bolniki, ki
               rabijo tako nego in so lahko vezani na take centre, so pa tudi tisti, ki so odvisni
               in ki niso vezani na bikarbonatno hemodializo in ki rabijo mnogo več strokovne
               pomoči, mnogo znanja, mnogo tehnologije in cel tim, ne samo enega zdravnika.</p>
               <p>Zato mislim, da bi kazalo razmišljati tudi v to smer, da se na nek način vendarle
               ugotovi, kateri so tisti punkti v Sloveniji, v javni ali zasebni mreži, s koncesijo
               in tako naprej, in se ta mreža tudi na nek način definira. Hvala lepa.</p>
            </sp>
            <sp xml:id="SDZ3-Redna-17-2002-06-20.sp224">

               <speaker>PODPREDSEDNIK VALENTIN POHOREC:</speaker>

               <p>Hvala vam. Prosim še za ta del odgovora, gospod minister.</p>
            </sp>
            <sp xml:id="SDZ3-Redna-17-2002-06-20.sp225">

               <speaker>DR. DUŠAN KEBER:</speaker>

               <p>Samo kratek dostavek, s tem pa tudi potrditev, da se strinjam z vami. Ne glede na vse
               tisto, kar sem prej povedal, pa skrbi za ustrezno, tudi strokovno ustrezno
               razporeditev pravih dializnih centrov nefrološka klinika v Ljubljani oziroma njen
               dializni center; njemu pa je poverjeno, da poda svoje mnenje o tem, kakšne vrste
               dializni center K je, da ne bi prišlo do pretirane količine preprostih, enostavnejših
               centrov in potem koncentracije najtežjih bolnikov pa še zmeraj samo na enem mestu v
               državi.</p>
            </sp>
            <sp xml:id="SDZ3-Redna-17-2002-06-20.sp226">

               <speaker>PODPREDSEDNIK VALENTIN POHOREC:</speaker>

               <p>Hvala ministru. Dr. Jožef Bernik, imate naslednje poslansko vprašanje. Prosim.</p>
            </sp>
            <sp xml:id="SDZ3-Redna-17-2002-06-20.sp227">

               <speaker>DR. JOŽEF BERNIK:</speaker>

               <p>Hvala lepa, gospod predsedujoči. Gospodje ministri in drugi predstavniki vlade! Moje
               vprašanje je o delovanju pravne države. In sicer je namenjeno gospodu ministru za
               notranje zadeve in pa morda tudi gospodu ministru za pravosodje.</p>
               <p>Gre namreč za tole. Vprašanje je:</p>
               <p>Kaj je vlada storila oziroma to ministrstvo storilo potem, ko je bilo lani odkrito
               grobišče v Slovenski Bistrici?</p>
               <p>Iz tega se je naredil tedaj, nekako pred devetimi meseci medijski dogodek, ko so
               prišli skupaj gospod Pogorevc od policije, gospa generalna državna tožilka in gospod
               Pahor, predsednik državnega zbora. Veliko besed je bilo izgovorjenih, zelo odločno,
               kako bo vlada postopala, sprejela vse ukrepe in tako dalje.</p>
               <p>V resnici danes, po devetih mesecih sploh ne vemo, kje smo, v medijih se nič ne
               objavlja, nič ne vemo. To se pravi, da je bila celotna medijska akcija samo medijska
               akcija in nič več.</p>
               <p>Torej, rad bi vedel, kaj je bilo v tem času storjeno. Seveda, ne morem nasloviti
               tega vprašanja na državno tožilko, kamor bi spadalo. Vendar, morda bi prosil, da bi
               minister kaj več o tej stvari povedal. Pred kratkim sem nekje bral, da je ta gospa
               obiskala predsednika državnega zbora in predstavila tudi poročilo o svojem delu.
               Mediji so poročali o nekih statistikah, vendar v tem smislu ni bilo nič rečeno.
               Torej, prosim za odgovor in jasen odgovor. Hvala.</p>
            </sp>
            <sp xml:id="SDZ3-Redna-17-2002-06-20.sp228">

               <speaker>PODPREDSEDNIK VALENTIN POHOREC:</speaker>

               <p>Hvala, dr. Bernik. Prosim ministra za pravosodje, gospoda Bizjaka, za prvi
               odgovor.</p>
            </sp>
            <sp xml:id="SDZ3-Redna-17-2002-06-20.sp229">

               <speaker>MAG. IVAN BIZJAK:</speaker>

               <p>Spoštovani poslanci in poslanke! Spoštovani poslanec, dr. Bernik! Jaz bi lahko o tem
               konkretnem primeru povedal le nekaj besed, ker je že nekaj časa, kar sem dobil
               poročilo o ukrepih, ki so se izvajali v zvezi s tem konkretnim grobiščem.</p>
               <p>Morda pa najprej nekaj splošnih besed. Vlada se je opredelila oziroma je zelo jasno
               povedala, da je potrebno zagotoviti vse tisto, kar potrebujejo pristojni organi, da
               bi se tista grobišča, ki so bila odkrita, ustrezno raziskala. V ta namen seveda
               govorimo tudi o ustreznih sredstvih za ekshumacijo, za vse preiskave, ki so s tem v
               zvezi potrebne, in podobno.</p>
               <p>Ko gre za grobišča v Slovenski Bistrici, obstaja tudi vprašanje plačila vseh drugih
               del, torej tudi tistih, ki niso neposredno povezana s samo preiskavo v smislu
               kazenskega postopka. Kolikor vem, so tudi ta sredstva bila zagotovljena oziroma vse
               kaže, to je v pristojnosti drugega ministrstva, da bodo ustrezno refundirana.</p>
               <p>Zdaj, kakšno je trenutno stanje preiskave, vam ustno ne bi mogel povedati, lahko pa
               s tem v zvezi pridobimo poročilo s strani državnega tožilstva, torej o aktualnem
               stanju stvari. Ne bi pa želel v podrobnosti takole na pamet govoriti tisto, kar je
               veljalo pred tremi meseci.</p>
               <p>Isto velja tudi za druga grobišča. Lahko pač povem, po informacijah, ki jih imam
               tudi na nekaterih drugih grobiščih, še vedno tečejo postopki v smislu ugotavljanja
               števila žrtev, ugotavljanja recimo izvora oziroma pripadnosti žrtev in pa na drugi
               strani seveda tudi ugotavljanja tistih, ki bi lahko kaj vedeli o storilcih za vsak
               tak primer. Torej, kaj več, kaj bolj konkretnega o trenutnem stanju teh preiskav pa
               bi lahko odgovorili pisno. Pa če bo kolega minister za notranje zadeve lahko iz
               svojega zornega kota še kaj dodal.</p>
            </sp>
            <sp xml:id="SDZ3-Redna-17-2002-06-20.sp230">

               <speaker>PODPREDSEDNIK VALENTIN POHOREC:</speaker>

               <p>Hvala, minister Bizjak. Prosim, imate še besedo, minister Bohinc.</p>
            </sp>
            <sp xml:id="SDZ3-Redna-17-2002-06-20.sp231">

               <speaker>DR. RADO BOHINC:</speaker>

               <p>Hvala lepa za to vprašanje. Pravzaprav lahko potrdim to, kar je bilo rečeno s strani
               kolega Bizjaka, da se je s podporo vlade začelo načrtno in organizirano preiskovanje
               te kriminalitete izpred desetletij. To, kar je v pristojnosti policije, je
               preiskovanje tovrstnih kaznivih dejanj in vodenje dokaznih postopkov oziroma
               postopkov za rekonstrukcijo dokazov v tej zvezi. Poseben projekt oziroma posebna
               organizacija tega kriminalističnega dela je zastavljena znotraj policije. Prav tako
               tudi z moje strani ni možno, da vam dam konkretnejše poročilo o rezultatu teh
               preiskav ta trenutek, vendar se mi zdi pobuda koristna v tej smeri, da skupaj z
               državnim tožilstvom, policija in tožilstvo namreč glede tega tesno sodelujeta,
               pripravimo vmesno poročilo o tem, kaj je glede tega storjeno, in obvestimo o tem
               državni zbor na povsem formalen način, da ne bo državni zbor o teh vprašanjih
               obveščen zgolj preko medijev.</p>
            </sp>
            <sp xml:id="SDZ3-Redna-17-2002-06-20.sp232">

               <speaker>PODPREDSEDNIK VALENTIN POHOREC:</speaker>

               <p>Hvala ministru. Dodatno vprašanje, gospod Bernik.</p>
            </sp>
            <sp xml:id="SDZ3-Redna-17-2002-06-20.sp233">

               <speaker>DR. JOŽEF BERNIK:</speaker>

               <p>Samo to bi rekel. Hvala za te splošne odgovore. Mene je zanimalo:</p>
               <p>V kakšnem procesu je ta preiskava, kam vodi in kako daleč misli iti?</p>
               <p>Druga stvar je pa, rad bi imel potrdilo, če bi mi ga kdo lahko dal, ni treba danes,
               da državno tožilstvo operira na tem, vsi ti ljudje so bili civilisti. To je vse že
               zastaralo in niso potrebni dejansko nobeni posebni ukrepi. Mislim, da bi tudi to bilo
               treba rešiti in želim pojasnila, kadar jih boste imeli. Hvala.</p>
            </sp>
            <sp xml:id="SDZ3-Redna-17-2002-06-20.sp234">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Bernik. Še dam besedo ministru Bizjaku. Prosim.</p>
            </sp>
            <sp xml:id="SDZ3-Redna-17-2002-06-20.sp235">

               <speaker>MAG. IVAN BIZJAK:</speaker>

               <p>Na to lahko samo povem, da seveda v vsakem posameznem primeru ugotavlja državno
               tožilstvo oziroma tudi vsi drugi organi, ki pri tem sodelujejo, za katere žrtve gre.
               Torej ni nobene vnaprejšnje predpostavke, da so v nekem grobišču samo civilisti, je
               pa sestavni del te preiskave tudi ugotovitev, kdo je v nekem grobišču pokopan. Tako,
               da je tudi seveda glede na tovrstne ugotovitve deloma tudi odvisno, kakšen je
               nadaljnjipostopek. Vendar, kot rečeno, kolikor se bo le dalo, bi celovito poročilo
               pač pripravili v pisni obliki, skupaj z ministrstvom za notranje zadeve.</p>
            </sp>
            <sp xml:id="SDZ3-Redna-17-2002-06-20.sp236">

               <speaker>PODPREDSEDNIK VALENTIN POHOREC:</speaker>

               <p>Hvala za odgovor. Naslednji bi bil na vrsti gospod Jože Tanko, ga ni, zato dajem
               besedo Aleksandru Merlu. In ga ta čas tudi ni. Zato dajem besedo še poslednjemu,
               Ivanu Mamiću. Prosim, imate besedo.</p>
            </sp>
            <sp xml:id="SDZ3-Redna-17-2002-06-20.sp237">

               <speaker>IVAN MAMIĆ:</speaker>

               <p>Hvala lepa. Imam vprašanje s Primorske oziroma iz zamejstva. Vprašanje za zunanjega
               ministra, prav osebno, zdaj škoda, da ga ni, ne vem, ali ga kdo nadomešča ali bo iz
               magnetograma prebral pa odgovoril, ne vem, samo zdaj se pogovarjamo o enakih
               možnostih žensk in moških. Jaz bi rekel, da bi se morali tudi pogovoriti o enakih
               možnostih glede poslanskih vprašanj.</p>
               <p>Moje poslansko vprašanje se nanaša na zelo pereč problem, s katerim se vsakodnevno
               srečujejo Slovenci v Italiji, v zamejstvu. Junija letos, pardon, junija leta 2001 je
               potekla veljavnost sporazuma med Slovenijo in Italijo priznavanju vozniških
               dovoljenj. Zato državljani Republike Slovenije s stalnim prebivališčem v Republiki
               Italiji ne morejo zamenjati slovenskega za italijansko vozniško dovoljenje, ampak
               morajo v roku šestih mesecev od prijave stalnega prebivališča pridobiti italijansko
               vozniško dovoljenje. To pomeni, da morajo ponovno opravljati vozniški izpit, kar
               večini povzroča finančne, časovne, jezikovne pa še kakšne druge težave.</p>
               <p>Seznanjen sem, da naj bi ministrstvo začelo postopek za sklenitev sporazuma
               februarja 2002, torej precej po poteku veljavnosti pretečenega sporazuma. Zanima me:</p>
               <p>Ali je to res, in zakaj tega postopka ministrstvo ni začelo že prej?</p>
               <p>Kdaj lahko pričakujemo, da bo problem z vozniškimi dovoljenji rešen? Hvala lepa.
           </p>
            </sp>
            <sp xml:id="SDZ3-Redna-17-2002-06-20.sp238">

               <speaker>PODPREDSEDNIK VALENTIN POHOREC:</speaker>

               <p>Hvala za vprašanje. Državni sekretar, gospod Žbogar, bo dal odgovor.</p>
            </sp>
            <sp xml:id="SDZ3-Redna-17-2002-06-20.sp239">

               <speaker>SAMUEL ŽBOGAR:</speaker>

               <p>Hvala lepa. Zunanje ministrstvo se zaveda omenjenega problema in je začelo priprave
               za podaljšanje sporazuma že pred iztekom lanskega leta junija. Stopilo je v kontakt z
               italijansko stranjo in predlagalo podaljšanje veljavnega sporazuma ali sklenitev
               novega sporazuma o veljavnosti vozniških dovoljenj tudi po juniju 2001. Italijanska
               stran dolgo časa ni odgovorila na predlog, potem je pa odgovorila in zahtevala
               dodatne podatke. Zdaj konkretno ne vem, katere zadeve so zahtevali. Mi smo jim
               poslali te dodatne podatke. Ravno danes pa sem bil obveščen, da italijanska stran
               zahteva še dodatne podatke za sklenitev tega sporazuma, kar bo naša stran, naše
               ministrstvo zdaj v najkrajšem času poslalo. Tako da, zakaj je prišlo do teh zastojev,
               je izključno krivda, če lahko tako rečem, na nereakcijah na naše pobude na
               italijanski strani.</p>
               <p>Kdaj bo prišlo do sklenitve tega sporazuma, ne morem reči. Ministrstvo za zunanje
               zadeve si prizadeva, da bi bilo to čim prej, in se zavedamo, da je to pereč problem
               predvsem za obmejno prebivalstvo.</p>
            </sp>
            <sp xml:id="SDZ3-Redna-17-2002-06-20.sp240">

               <speaker>PODPREDSEDNIK VALENTIN POHOREC:</speaker>

               <p>Hvala za odgovore. Gospod Mamić, želite še dodatno vprašanje? Prosim.</p>
            </sp>
            <sp xml:id="SDZ3-Redna-17-2002-06-20.sp241">

               <speaker>IVAN MAMIĆ:</speaker>

               <p>Ni vprašanje, mogoče pobuda. Pa dajte kakšno urgenco, ker čas teče in tiste ljudi, ki
               to nujno potrebujejo, je treba reševati. Hvala.</p>
            </sp>
            <sp xml:id="SDZ3-Redna-17-2002-06-20.sp242">

               <speaker>PODPREDSEDNIK VALENTIN POHOREC:</speaker>

               <p>Hvala vam. Kolegice in kolegi, to so bila vprašanja poslank in poslancev.</p>
               <p>Zaključujem 1. točko dnevnega reda. Zahvaljujem se vsem predstavnikom vlade za
               sodelovanje.</p>
               <p>Sejo bomo nadaljevali jutri ob 10.00 uri z obravnavo 18. točke dnevnega reda, ki smo
               jo danes začeli. Vsem hvala za sodelovanje in lep pozdrav. <stage>(SEJA JE BILA
                  PREKINJENA 20. JUNIJA 2002 OB 18.10 URI.)</stage>
               </p>
            </sp>
         </div>
      </body>
   </text>
</TEI>
