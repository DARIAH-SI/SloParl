<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-06-2001-05-31">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|DC17B899EC805D07C1256A630039F0B0</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=DC17B899EC805D07C1256A630039F0B0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-06-2001-05-31.DZ" n="06">
               <name>Redna</name>
               <date when="2001-05-31"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-06-2001-05-31.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">nadaljevanje 6. seje</stage>
            <stage type="date">(31. maj 2001)</stage>
            <stage type="chairman"> Sejo sta vodila Anton Delak, podpredsednik Državnega zbora RS in Irma Pavlinič
            Krebs, podpredsednica Državnega zbora RS.</stage>
            <stage type="time"> Seja se je pričela ob 10.00 uri.</stage>


            <sp xml:id="SDZ3-Redna-06-2001-05-31.sp1">

               <speaker>PODPREDSEDNIK ANTON DELAK:</speaker>

               <p>Spoštovane poslanke in poslanci! Prosim, da zasedete svoja mesta. Še enkrat prosim
               poslanke in poslance, da zasedejo svoja mesta. Spoštovane poslanke in poslanci!
               Pričenjam nadaljevanje 6. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: mag. Andrej Vizjak, Bojan Kontič, mag. Zoran Gračner za
               popoldanski del seje, Andrej Gerenčer za popoldanski del seje, Jože Tanko, Roman
               Jakič za pričetek seje, Leopold Kremžar od16.00 ure dalje, Jožef Špindler od 11.00
               ure dalje, Janez Podobnik za pričetek ter za popoldanski del seje, Andrej Fabjan,
               mag. Janez Kramberger, Dorijan Maršič, Mario Gasparini, mag. Janez Drobnič. Prosim
               poslanke in poslance, da vstavimo kartice, ker bomo ugotavljali navzočnost v
               dvorani.</p>
               <p>Ugotavljamo navzočnost v dvorani! Ugotavljam, da je navzočih 56 poslank in
               poslancev. Tako je zbor sklepčen in lahko odloča.</p>
               <p>Na sejo smo povabili predstavnike vlade Republike Slovenije ter jih lepo
               pozdravljam.</p>
               <p>Današnje nadaljevanje 6. seje državnega zbora bomo pričeli z obravnavo prekinjene 14.
               točke dnevnega reda, to je predloga zakona o brezplačni pravni pomoči. Zatem pa bomo
               prešli na obravnavo preostalih točk po vrstnem redu dalje. Besedo dajem gospodu
               Gerenčerju. Prosim.</p>
            </sp>
            <sp xml:id="SDZ3-Redna-06-2001-05-31.sp2">

               <speaker>ANDREJ GERENČER:</speaker>

               <p>Hvala, gospod podpredsednik, za besedo. V imenu odbora za infrastrukturo in okolje
               predlagam državnemu zboru, da bi danes ob 14.30 začeli prvo obravnavo zakona o
               prevozih v cestnem prometu. Zadeva je sledeča. Mi bi ta zakon morali sprejeti že do
               konca lanskega leta. Tako je vsaj bilo obljubljeno v Bruselj, čeprav so v programu
               zapisali drugi datum. Potem so javili, da bi naj bil ta zakon sprejet do konca
               aprila, kar tudi ni bilo, in konec tega meseca oziroma na začetku junija prihaja
               delegacija v Slovenijo in bi morali sporočiti, kako daleč smo v pripravah za
               zaključek 9. poglavja za Evropsko unijo. Vlada prosi, da bi danes začeli prvo
               obravnavo, jo končali, da bi lahko predstavniku Evropske unije povedali, da je
               državni zbor v prvi obravnavi končal oziroma opravil obravnavo in da bo do konca tega
               polletja tudi zakon sprejet. V tem smislu prosim, gospod podpredsednik, če bi ta
               proceduralni predlog sprejeli z razumevanjem in tudi se poslanci o njem izjasnili.
               Hvala lepa.</p>
            </sp>
            <sp xml:id="SDZ3-Redna-06-2001-05-31.sp3">

               <speaker>PODPREDSEDNIK ANTON DELAK:</speaker>

               <p>Hvala lepa. Prosim, kolega Anderlič.</p>
            </sp>
            <sp xml:id="SDZ3-Redna-06-2001-05-31.sp4">

               <speaker>ANTON ANDERLIČ:</speaker>

               <p>Pred odločanjem želim v imenu skupine 10 minut odmora, da pogledamo, ali je ta zakon
               zares pripravljen do te točke, da lahko ob 14.30 z njim nadaljujemo. In seveda tudi
               še za nekatere druge stvari, da vidimo, kaj je sploh mogoče danes in jutri še
               narediti, ob vseh predlogih, ki so včeraj deževali, pa kot vem, so danes še nekateri
               drugi in so nujni in da to vse skupaj naredimo. Predlagam, da predsedniku predlagate,
               da se vodje skupin sestanemo za 10 minut in da to zares naredimo. Ker drugače se nam
               lahko zgodi, da ne bomo naredili nobene stvar do konca.</p>
            </sp>
            <sp xml:id="SDZ3-Redna-06-2001-05-31.sp5">

               <speaker>PODPREDSEDNIK ANTON DELAK:</speaker>

               <p>Besedo ima predsednik.</p>
            </sp>
            <sp xml:id="SDZ3-Redna-06-2001-05-31.sp6">

               <speaker>BORUT PAHOR:</speaker>

               <p>Predlagam, da se sestane kolegij. Ob tem pa naj rečem samo eno misel. Pri tem, ko se
               kolegij dostikrat posvetuje o tem, kako naj sestavi dokončno predlog dnevnega reda in
               sprašuje vlado po prioritetah obravnave zakonov, sem vsaj jaz prišel do spoznanja, da
               je edini način, da vlado, ki je predlagateljica večine zakonov, prisilimo v to, da da
               prednostne stvari na začetek, da obravnavamo točke po vrstnem redu. Danes sicer lahko
               naredimo izjeme, ampak če hočemo prisiliti vlado, predlagateljico večine zakonov, da
               pove, kateri so prednostni in prioritetni, potem se moramo držati dnevnega reda. To
               je dobro zaradi reda v hiši kot zaradi odgovornosti vlade, da vsakič za vsak mesec
               pove, kateri zakoni so nujni za interese države.</p>
            </sp>
            <sp xml:id="SDZ3-Redna-06-2001-05-31.sp7">

               <speaker>PODPREDSEDNIK ANTON DELAK:</speaker>

               <p>Hvala lepa. Torej razumem, da sledi kratka seja kolegija.</p>
               <p>Odrejam 15 minut odmora. Sejo bomo nadaljevali ob 10.30 uri.</p>
               <stage>(Seja je bila prekinjena ob 10.15 uri in se je nadaljevala ob 10.37 uri.)</stage>
            </sp>
            <sp xml:id="SDZ3-Redna-06-2001-05-31.sp8">

               <speaker>PODPREDSEDNIK ANTON DELAK:</speaker>

               <p>Spoštovane poslanke in poslanci, prosim, da zasedemo svoja mesta.</p>
               <p>Ugotavljamo navzočnost v dvorani. Prosim, da vložite kartice. Navzočih je 62 poslank
               in poslancev. Torej zbor lahko nadaljuje delo.</p>
               <p>Besedo ima predsednik državnega zbora, gospod Pahor.</p>
            </sp>
            <sp xml:id="SDZ3-Redna-06-2001-05-31.sp9">

               <speaker>BORUT PAHOR:</speaker>

               <p>Hvala lepa, gospod podpredsednik. Na kolegiju smo se enotno dogovorili o vrstnem redu
               obravnave točk na današnji in jutrišnji seji.</p>
               <p>Končali bomo 14. točko dnevnega reda, nadaljevali s 15. in 18. Če bo ostal čas, bomo
               nadaljevali s točkami po dnevnem redu dalje. Zagotovo pa bomo jutri ob 10.00 uri
               začeli s 27. in 28. točko. Od aktivnosti na odboru za infrastrukturo pa je odvisno,
               ali bomo jutri v nadaljevanju obravnavali tudi 6. točko.</p>
               <p>Drugič, mislim, da bo poslej nekoliko več reda zato, ker se bomo pri naslednjih
               sejah državnega zbora bistveno bolj držali sprejetega dnevnega reda. To bo tudi vlado
               kot predlagateljico večine zakonov prisililo, da državnemu zboru pred sprejemom
               dnevnega reda pove, kateri zakoni so bistveni, in te bomo tudi uvrstili prednostno v
               obravnavo. Tisti zakoni, ki ne bodo obravnavani, bodo pač preneseni na naslednjo
               sejo. To bo zavarovalo nek red v državnem zboru in ne nazadnje tudi odgovornost in
               ugled te hiše. Hvala lepa.</p>
            </sp>
            <sp xml:id="SDZ3-Redna-06-2001-05-31.sp10">

               <speaker>PODPREDSEDNIK ANTON DELAK:</speaker>

               <p>Hvala lepa.</p>
               <p>Nadaljujemo s <title>14. TOČKO DNEVNEGA REDA,</title> to je z</p>
               <p>
                  <title>ZAKONOM O BREZPLAČNI PRAVNI POMOČI, drugo branje</title>
               </p>

               <p>. Kot sem že napovedal, obravnavamo amandmaje v drugem branju.</p>
               <p>Najprej obravnavamo 31. člen, kjer imamo tri amandmaje. Prosim, da vzamete v roke
               pregled z dne 23.5.2001. Želi kdo razpravljati? <stage>(Ne želi.)</stage> Zaključujem razpravo.</p>
               <p>Prehajamo na glasovanje o prvem amandmaju. Glasujemo. Navzočih je 61, 38 za, nihče
               proti.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je bil amandma sprejet.</p>
               <p>Glasujemo o drugem amandmaju. Navzočih 73, 37 za, nihče proti.</p>
               <p><stage>(Za je glasovalo 37.)</stage> <stage>(Proti nihče.)</stage></p>
               <p>Ugotavljam, da je bil amandma sprejet.</p>
               <p>Glasujemo o tretjem amandmaju. Navzočih 63, 35 za, nihče proti.</p>
               <p><stage>(Za je glasovalo 35.)</stage> <stage>(Proti nihče.)</stage></p>
               <p>Ugotavljam, da je bil amandma sprejet.</p>
               <p>Glasujemo še o členu v celoti. Navzočih 63 poslank in poslancev, za 41, proti
               nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je bil člen sprejet.</p>
               <p>Prehajamo na 32. člen, kjer imamo tri amandmaje. Želi kdo razpravljati? <stage>(Ne želi.)</stage>
               Zaključujemo razpravo in prehajamo na glasovanje o amandmajih.</p>
               <p>Glasujemo o prvem amandmaju. Navzočih 60 poslank in poslancev, za 33, proti
               nihče.</p>
               <p><stage>(Za je glasovalo 33.)</stage> <stage>(Proti nihče.)</stage></p>
               <p>Ugotavljam, da je bil amandma sprejet.</p>
               <p>Glasujemo o drugem amandmaju. Navzočih 60 poslank in poslancev, 40 za, proti
               nihče.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je bil amandma sprejet.</p>
               <p>Glasujemo o tretjem amandmaju. Navzočih 60 poslank in poslancev, za 35, proti
               nihče.</p>
               <p><stage>(Za je glasovalo 35.)</stage> <stage>(Proti nihče.)</stage></p>
               <p>Ugotavljam, da je bil amandma sprejet.</p>
               <p>Glasujemo še o 32. členu v celoti. Navzočih 61 poslank in poslancev, 37 za, proti
               nihče.</p>
               <p><stage>(Za je glasovalo 37.)</stage> <stage>(Proti nihče.)</stage></p>
               <p>Ugotavljam, da je bil člen sprejet.</p>
               <p>Prehajamo na 33. člen, kjer imamo dva amandmaja. Želi kdo razpravljati? <stage>(Ne želi.)</stage>
               Zaključujem razpravo.</p>
               <p>Glasujemo o prvem amandmaju. Navzočih 62 poslank in poslancev, za 39, proti
               nihče.</p>
               <p><stage>(Za je glasovalo 39.)</stage> <stage>(Proti nihče.)</stage></p>
               <p>Ugotavljam, da je bil amandma sprejet.</p>
               <p>Glasujemo o drugem amandmaju. Navzočih 62 poslank in poslancev, za 38, proti
               nihče.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je bil amandma sprejet.</p>
               <p>Glasujemo še o 33. členu v celoti. Navzočih 62 poslank in poslancev, 35 za, proti
               nihče.</p>
               <p><stage>(Za je glasovalo 35.)</stage> <stage>(Proti nihče.)</stage></p>
               <p>Ugotavljam, da je 33. člen sprejet.</p>
               <p>Prehajamo na 34. člen z dvema amandmajema. Želi kdo razpravljati? Ne želi.
               Zaključujem. Glasujemo o prvem amandmaju. Glasujemo. Navzočih je 62 poslank in
               poslancev. 34 je za, proti nihče.</p>
               <p><stage>(Za je glasovalo 34.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo o drugem amandmaju. Navzočih je 62 poslank in poslancev. 35 je za, proti
               nihče.</p>
               <p><stage>(Za je glasovalo 35.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo o 34. členu v celoti! Navzočih je 62 poslank in poslancev. 37 je za, proti
               nihče.</p>
               <p><stage>(Za je glasovalo 37.)</stage> <stage>(Proti nihče.)</stage></p>
               <p>Ugotavljam, da je 34. člen sprejet.</p>
               <p>Prehajamo na 37. člen. Želi kdo razpravljati? <stage>(Ne želi.)</stage> Glasujemo o prvem
               amandmaju. Navzočih je 62 poslank in poslancev. 36 je za, 1 proti.</p>
               <p><stage>(Za je glasovalo 36.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Glasujemo še o 37. členu v celoti. Navzočih je 62 poslank in poslancev. 31 je za,
               proti nihče.</p>
               <p><stage>(Za je glasovalo 31.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo k 39. členu. Želi kdo razpravljati? <stage>(Ne želi.)</stage> Zaključujem. Glasujemo o
               prvem amandmaju. Navzočih je 62 poslank in poslancev. 33 je za, proti nihče.</p>
               <p><stage>(Za je glasovalo 33.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo o 39. členu v celoti. Glasujemo! Navzočih je 62 poslank in poslancev. 36
               je za, proti nihče.</p>
               <p><stage>(Za je glasovalo 36.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo k 41. členu. En amandma. Želi kdo razpravljati? <stage>(Ne želi.)</stage> Zaključujem.
               Glasujemo o amandmaju. Navzočih je 62 poslank in poslancev, za 33, proti nihče.</p>
               <p><stage>(Za je glasovalo 33.)</stage> <stage>(Proti nihče.)</stage></p>
               <p>Amandma je bil sprejet.</p>
               <p>Glasujemo še o 41. členu v celoti. Glasujemo. Navzočih je 62 poslank in poslancev,
               za 38, proti 1.</p>
               <p><stage>(Za je glasovalo 38.)</stage> <stage>(Proti 1.)</stage></p>
               <p>Člen je bil sprejet.</p>
               <p>Prehajamo k 42. členu. Želi kdo razpravljati? <stage>(Ne želi.)</stage> Zaključujem in glasujemo o
               amandmaju. Navzočih je 62 poslank in poslancev, za 34, proti 1.</p>
               <p><stage>(Za je glasovalo 34.)</stage> <stage>(Proti 1.)</stage></p>
               <p>Amandma je bil sprejet.</p>
               <p>Glasujemo še o 42. členu v celoti. Navzočih je 61 poslank in poslancev, za 27, proti
               1.</p>
               <p><stage>(Za je glasovalo 27.)</stage> <stage>(Proti 1.)</stage></p>
               <p>Člen je bil sprejet.</p>
               <p>Prehajamo k 43. členu, dva amandmaja. Želi kdo razpravljati? <stage>(Ne želi.)</stage> Zaključujem
               in glasujemo o prvem amandmaju. Navzočih je 60 poslank in poslancev, za 33, proti 1.</p>
               <p><stage>(Za je glasovalo 33.)</stage> <stage>(Proti 1.)</stage></p>
               <p>Amandma je bil sprejet.</p>
               <p>Glasujemo o drugem amandmaju. Navzočih 60 poslank in poslancev, za 33, proti
               nihče.</p>
               <p><stage>(Za je glasovalo 33.)</stage> <stage>(Proti nihče.)</stage></p>
               <p>Amandma je bil sprejet.</p>
               <p>Glasujemo o členu v celoti. Navzočih je 60 poslank ni poslancev, za 32, proti 1.</p>
               <p><stage>(Za je glasovalo 32.)</stage> <stage>(Proti 1.)</stage></p>
               <p>Člen je bil v celoti sprejet.</p>
               <p>Prehajamo k 47. členu, en amandma. Želi kdo razpravljati? <stage>(Ne želi.)</stage> Zaključujem in
               glasujemo o amandmaju. Navzočih je 61 poslank in poslancev, 32 za, proti nihče.</p>
               <p><stage>(Za je glasovalo 32.)</stage> <stage>(Proti nihče.)</stage></p>
               <p>Amandma je bil sprejet.</p>
               <p>Glasujemo o 47. členu v celoti. Navzočih je 61 poslank in poslancev. 27 je za, proti
               nihče.</p>
               <p><stage>(Za je glasovalo 27.)</stage> <stage>(Proti nihče.)</stage></p>
               <p>Ugotavljam, da je 47. člen sprejet.</p>
               <p>Prehajamo k 52. členu, en amandma. Želi kdo razpravljati? <stage>(Ne želi.)</stage> Zaključujem
               razpravo. Glasujemo o amandmaju. Navzočih je 61 poslank in poslancev. 34 je za, proti
               nihče.</p>
               <p><stage>(Za je glasovalo 34.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo še o členu v celoti. Navzočih je 61 poslank in poslancev. 31 je za, proti
               nihče.</p>
               <p><stage>(Za je glasovalo 31.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>Prehajamo k 53. členu. Prvič, amandma na amandma. Drugič, amandma. Želi kdo
               razpravljati? <stage>(Ne želi.)</stage> Zaključujem. Glasujemo o amandmaju na amandma. Navzočih je
               61 poslank in poslancev. 31 je za, proti nihče.</p>
               <p><stage>(Za je glasovalo 31.)</stage> <stage>(Proti nihče.)</stage></p>
               <p>Ugotavljam, da je amandma na amandma sprejet.</p>
               <p>Glasujemo o amandmaju pod številko 2. Navzočih je 61 poslank in poslancev. 31 je za,
               proti nihče.</p>
               <p><stage>(Za je glasovalo 31.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo še o členu v celoti. Navzočih je 61 poslank in poslancev. 31 je za, proti
               nihče.</p>
               <p><stage>(Za je glasovalo 31.)</stage> <stage>(Proti nihče.)</stage></p>
               <p>Ugotavljam, da je 53. člen sprejet.</p>
               <p>Opravili smo razpravo o vloženih amandmajih. Prehajamo na razpravo o ostalih členih,
               h katerim niso bili vloženi amandmaji. Želi kdo besedo? <stage>(Ne želi.)</stage> Zaključujem
               razpravo. Glasujemo. Navzočih 61 poslank in poslancev, za 32, proti nihče.</p>
               <p><stage>(Za je glasovalo 32.)</stage> <stage>(Proti nihče.)</stage></p>
               <p>Ugotavljam, da so preostali členi sprejeti.</p>
               <p>Prehajamo na razpravo o naslovu zakona. Želi kdo razpravljati? <stage>(Ne želi.)</stage>
               Zaključujem razpravo.</p>
               <p>Glasujemo o naslovu zakona. Navzočih 61 poslank in poslancev, za 37, proti
               nihče.</p>
               <p><stage>(Za je glasovalo 37.)</stage> <stage>(Proti nihče.)</stage></p>
               <p>Ugotavljam, da je naslov zakona sprejet.</p>
               <p>S tem prehajamo na <title>tretjo obravnavo</title> predlogazakona.</p>
               <p>Ugotavljam, da je bilo vloženih precej amandmajev, zato prosim kvalificirane
               predlagatelje, če želijo vložiti amandma v tretji obravnavi. Popravljam se - sprejeti
               so bili amandmaji v drugem branju. <stage>(Ne želijo.)</stage></p>
               <p>Sprašujem, ali želi kdo razpravljati o predlogu zakona v celoti? <stage>(Ne želi.)</stage> Tako smo
               končali ta del.</p>
               <p>Na podlagi tretjega odstavka 198. člena poslovnika sprašujem sekretariat za
               zakonodajo in pravne zadeve, ali je zaradi sprejetih amandmajev porušena medsebojna
               skladnost določb zakona? Ugotavljamo, da ni, zato prehajamo na odločanje o zakonu v
               celoti.</p>
               <p>Glasujemo o celotnem zakonu. Navzočih 61 poslank in poslancev, 38 za, proti
               nihče.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je predlagani zakon v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA - PREDLOG ZAKONA O SPREMEMBI IN DOPOLNITVI
                  ZAKONA O SODNIŠKI SLUŽBI, HITRI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Želi
               predstavnik vlade, državni sekretar Hinko Jenull, besedo? <stage>(Želi.)</stage> Izvolite!</p>
            </sp>
            <sp xml:id="SDZ3-Redna-06-2001-05-31.sp11">

               <speaker>HINKO JENULL:</speaker>

               <p>Gospod podpredsednik, hvala za besedo. Spoštovane poslanke in poslanci! Značilnost
               slovenskega sodstva niso le veliki zaostanki, ki dosegajo 533.000 zadev, od tega
               okoli 180.000 pomembnejših zadev, pač pa je značilnost slovenskega sodstva tudi
               neenakomerna razporeditev teh zaostankov po posameznih sodiščih.</p>
               <p>Druga značilnost slovenskega sodstva v primerjavi z mnogimi evropskimi državami je
               veliko število sodnikov na prebivalca.</p>
               <p>Tretja značilnost, ki se pa nanaša na sodniško zakonodajo, pa je zelo omejena
               mobilnost sodnikov v smislu prerazporeditev med posameznimi sodišči. Omejena
               mobilnost, ki je sedaj tudi že po oceni samega sodstva omejena bolj, kot to zahteva
               varstvo sodnikove neodvisnosti. Ko so se pojavili projekti medsebojne pomoči enega
               sodišča drugemu za odpravo zaostankov, taka pomoč pa je le eden od elementov oziroma
               sestavin siceršnjih programov, ki obsegajo tudi druge ukrepe takrat je bilo
               ugotovljeno, da te pomoči ni mogoče izvrševati v večjem obsegu prav zaradi omenjene
               zakonske ureditve. Ugotovljeno je tudi bilo, da zaradi tega, ker ni zakonske podlage,
               ni možno med sodnike, ki bi želel sodelovati v teh projektih, razdeliti sredstev, ki
               jih omogoča spremenjeni 60. člen zakona o sodiščih, in letošnji proračun v višini
               približno 50 milijonov tolarjev.</p>
               <p>Vlada želi s predlaganimi spremembami omogočiti izvajanje programov za odpravo
               zaostankov pri sodiščih v tistem delu, ko se bodo ti zaostanki odpravljali z
               medsebojno pomočjo tako, da bo sodnik enega sodišča dodeljen drugemu sodišču. Zato
               predlaga, da državni zbor po hitrem postopku spremeni 69. člen zakona o sodniški
               službi in na ta način razširi možnosti sporazumne dodelitvesodnika na drugo sodišče,
               in sicer ne glede na stopnjo sodišča, na katerem sodnik dela, seveda, vedno pa le v
               primeru sodnikove privolitve. Da razširi oblike take dodelitve glede časa, kar sedaj
               po predlaganem zakonu omogoča, da sodnik delno dela pri svojem sodišču, delno pa pri
               drugem sodišču, s tem se zmanjšuje taka posledica, ki bi bila v povečanju zaostanka
               pri njegovem matičnem sodišču.</p>
               <p>Dalje vlada predlaga, da se s spremembami uredi način dodelitve spisov v takih
               primerih, da bi bilo popolnoma nedvoumno, da tudi v teh zadevah mora veljati načelo
               zakonitega sodnika.</p>
               <p>Končno, vlada predlaga, da se sodnikom, ki sodelujejo pri odpravi zaostankov,
               izplača dodatek, določen z zakonom. Šteje, da je to primerno, ker se ti sodniki
               prostovoljno odpovedujejo svoji ustavni in zakonski pravici do nepremakljivosti in
               prevzamejo delo na starejših nerešenih zadevah, praviloma zahtevnejših, praviloma z
               večjimi obremenitvami, ki jih prinaša sprememba delovnega okolja in delovnega
               področja. Ta projekt, katerega želimo podpreti z zakonom - to je projekt pod imenom
               Herkules - je tudi omenjen v nekaterih dokumentih, ki smo jih predložili Evropski
               uniji v smislu prizadevanj za zagotovitev političnih pogojev za pridružitev. Hvala
               lepa.</p>
            </sp>
            <sp xml:id="SDZ3-Redna-06-2001-05-31.sp12">

               <speaker>PODPREDSEDNIK ANTON DELAK:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim poročevalca, da predstavi mnenje odbora o predlogu zakona.
               Prosim! Besedo ima predsednik odbora.</p>
            </sp>
            <sp xml:id="SDZ3-Redna-06-2001-05-31.sp13">

               <speaker>MAKSIMILJAN LAVRINC:</speaker>

               <p>Spoštovani gospod podpredsednik! Spoštovane kolegice in kolegi! Kot je bilo iz uvodne
               predstavitve državnega sekretarja razbrati, gre pravzaprav za spremembo enega samega
               člena. Vendar moram povedati, da je odbor tej spremembi namenil trikratno razpravo.
               Vse skupaj, sem nekako tako čez palec izračunal, je razprava o teh spremembah trajala
               šest ur. Kar pomeni, da smo se o zadevi temeljito poučili, jo prediskutirali. Poleg
               tega pa, se mi zdi, potem prišli tudi do nekega bolj kvalitetnega predloga, kot je
               bilo sprva načrtovano. Povedati moram, da je naodboru bilo povedano s strani
               predlagatelja, da je najprej vlada razmišljala o neki širši noveli zakona o sodniški
               službi, ki pa po mnenju sodnega sveta in pa slovenskega sodniškega društva ni
               bilaprimerna. Zato so se odločili, da ta zakon umaknejo in ga nadomestijo s spremembo
               zakona v samo eni točki. To pa je v tistem delu, ko naj bi dali pravno podlago za
               izvedbo programa Herkules. Predlagana rešitev, kot je bila prvotno predlagana, je
               naletela na kritike, tako s strani našega sekretariata, sekretariatadržavnega zbora
               za zakonodajo in pravne zadeve, kot tudi na kritiko sodnega sveta in seveda na
               kritiko sodniškega društva. Vsem trem kritikam in pa seveda k tem so se pridružile
               tudi kritike poslank in poslancev v odboru, je bilo skupno to, da se je dvomilo v
               ustavno korektnost rešitve, ki je bila predlagana.</p>
               <p>Šlo je namreč za to, da naj bi sodni svet določal kriterije, po katerih bi
               razdeljevali, da tako rečem, ta dodatek, ki naj bi šel sodnikom zato, ker so se
               odločili za pomoč na drugih sodiščih. Ker je stvar tekla tako, kot sem povedal, je
               potem predlagatelj pod težo naših argumentov in pa težo argumentov sodnega sveta,
               sodniškega društva, našega sekretariata to določbo spremenil in celo smo nekako
               ugotavljali, da je dodal neki kvaliteten dodatek, ker je zahteval oziroma ta dodatek
               zahteva, da se preverjajo na nek način tako uporabljena sredstva in seveda tudi
               rezultati tega programa.</p>
               <p>V razpravah, ki so tekle v vseh treh nadaljevanjih, da tako rečem, te točke na
               odboru, se je zelo ostro postavilo vprašanje odgovornosti sodne veje oblasti za te
               zaostanke. Povedana so bila mnenja in mislim, da so dobila kar potrebno večinsko
               podporo, da to ne more biti edini korak k odpravi teh sodnih zaostankov, že zato ne,
               ker so razlogi verjetno drugje. Ne more biti razlog samo to, da se z nekaj več
               denarja zagotovi nekaj prerazporeditev in da tako pridemo na zmanjšanje teh sodnih
               zaostankov, ki pa nam jih očitajo, to je treba povedati odkrito, tudi v Bruslju.</p>
               <p>Ob koncu pravzaprav, ko smo nekako prišli skupaj že, se je izpostavilo vprašanje
               različnega tolmačenja tega novega amandmaja vlade, in sicer, ali naj bi se, takrat ko
               se bo ta dodatek določal, upoštevala tudi delovna doba, skratka, ali naj gre ta
               dodatek na celotno plačo, ki jo nek sodnik prejema, ali samo na plačo, ki mu gre
               skupaj z vsemi dodatki, vendar brez povečanega odstotka za delovno dobo. In ker je
               bila splošna diskusija usmerjena v to smer, da bi bilo to na nek način nedopustno,
               ker se to tudi v drugih sferah javnega življenja ne počne tako, torej v drugih delih
               javnih služb ne počne tako, smo oblikovali amandma.</p>
               <p>Odbor je sprejel tudi dodatni sklep, ki je posledica razprav, da naj bi bil to šele
               prvi korak, in da se dodatni sklep, zelo poenostavljeno povedano, glasi tako, da naj
               bi vlada Republike Slovenije in vrhovno sodišče ustanovila neko skupno strokovno
               skupino, ki naj prouči in pripravi analizo vzrokov za nastanek sodnih zaostankov, in
               pri tem prouči tudi materialne in procesne predpise, ki jih je mogoče šikanozno
               rabiti in seveda s tem odlagati obravnave ter kopičiti zadeve po sodiščih.</p>
               <p>Zato v imenu članov odbora predlagam, da sedaj ponujeno varianto spremenjenega
               zakona podprete, skupaj z amandmajem odbora.</p>
            </sp>
            <sp xml:id="SDZ3-Redna-06-2001-05-31.sp14">

               <speaker>PODPREDSEDNIK ANTON DELAK:</speaker>

               <p>Hvala lepa. Želi besedo predstavnica sekretariata za zakonodajo in pravne zadeve? <stage>(Ne
               želi.)</stage> Želijo besedo predstavniki poslanskih skupin? Prijavili so se že naslednji:
               Dušan Vučko, LDS, Majda Zupan, Nova Slovenija, Rudolf Petan, Socialdemokrati
               Slovenije, Miran Potrč, Združena lista socialnih demokratov, in Sašo Peče, Slovenska
               nacionalna stranka. Ostali se lahko še prijavijo.</p>
               <p>Besedo ima Dušan Vučko, predstavnik LDS.</p>
            </sp>
            <sp xml:id="SDZ3-Redna-06-2001-05-31.sp15">

               <speaker>DUŠAN VUČKO:</speaker>

               <p>Spoštovani podpredsednik, hvala za besedo. Spoštovane kolegice in spoštovani kolegi!
               V procesu vključevanja Republike Slovenije v Evropsko unijo se je med pomembnejšimi
               ovirami izkazalo vprašanje sodnih zaostankov.</p>
               <p>V Liberalni demokraciji Slovenije smo in bomo tudi v prihodnje podpirali vse tiste
               projekte in programe, ki bodo prispevali k zmanjševanju sodnih zaostankov in na ta
               način omogočili uveljavljanje ustavne pravice, pravice do sojenja v razumnem roku.</p>
               <p>Izhajajoč iz te temeljne opredelitve oziroma cilja, ki ga v Liberalni demokraciji
               Slovenije zasledujemo, bomo podprli tudi predlagano novelo zakona o sodniški službi.</p>
               <p>V poslanski skupini LDS se zavedamo resnosti in obsega problema sodnih zaostankov.
               Ocenjujemo, da je vzrokov za sodne zaostanke več in da so le-ti objektivne kot tudi
               subjektivne narave. Odpravljanje vzrokov zahteva določen čas, zato se ne gre slepiti,
               da bomo lete odpravili čez noč.</p>
               <p>Predlagana sprememba in dopolnitev zakona o sodniški službi ne odpravlja vzrokov za
               nastanek sodnih zaostankov, temveč skuša, kar se le da racionalno in učinkovito
               odpraviti posledice, se pravi sodne zaostanke. Novela zakona je samo delček mozaika,
               za izgradnjo katerega si bomo morali prizadevati še vnaprej. Poslanke in poslanci
               poslanske skupine LDS smo si od vsega začetka prizadevali, da se novela zakona
               čimprej sprejme in uveljavi, pri čemer smo v razpravi na pristojnem odboru opozarjali
               na opozorila sekretariata za zakonodajo in pravne zadeve, kot tudi na stališča
               sodnega sveta in društva sodnikov Slovenije. Naša opozorila, ki so bila posredovana v
               smeri odprave zakonske neskladnosti in bolj jasne zakonske opredelitve, so bila
               napačno razumljena, češ, da je Liberalna demokracija Slovenije proti
               operacionalizaciji projekta Herkules. Slednje se je izkazalo z vložitvijo amandmajev
               vlade Republike Slovenije, s katerimi je vlada oziroma resorno ministrstvo
               akceptirala naše pripombe in opozorila. Poslanke in poslanci poslanske skupine LDS
               bomo podprli amandma odbora za notranjo politiko na amandma vlade na 1. člen, kot
               tudi predlog dodatnega sklepa, ki ga pristojni odbor predlaga državnemu zboru v
               sprejem. Hvala.</p>
            </sp>
            <sp xml:id="SDZ3-Redna-06-2001-05-31.sp16">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima Majda Zupan, v imenu poslanske skupine Nova Slovenija.</p>
            </sp>
            <sp xml:id="SDZ3-Redna-06-2001-05-31.sp17">

               <speaker>MAJDA ZUPAN:</speaker>

               <p>Hvala lepa. Spoštovani gospod podpredsednik, predstavnik vlade, spoštovani zbor!
               Želim predstaviti mnenje poslanske skupine Nove Slovenije v zvezi z zakonom o
               spremembi zakona o sodniški službi, ki v prvotni verziji obsega le tri člene. Zakon
               sprejemamo po hitrem postopku, kar je razumljivo vsaj iz dveh razlogov.</p>
               <p>Prvič, velika ovira v procesu vključevanja Slovenije v Evropsko unijo je prav
               vprašanje sodnih zaostankov. Konec leta 2000 je ostalo namreč 533.000 nerešenih
               zadev. Pravnih zaostankov, kamor niso štete zemljiškoknjižne zadeve in izvršbe, pa je
               po določilih sodnega reda okoli 93.000. Vse to vpliva na zagotavljanje pravice do
               sojenja v razumnem roku.</p>
               <p>In drugič. Čeprav je res, da se sodni zaostanki že tretje leto zmanjšujejo, ostaja
               dejstvo, da fizične in pravne osebe v Sloveniji zaradi zapletenih in zlasti
               dolgotrajnih postopkov še vedno nimajo učinkovitega sodnega varstva. Sodni zaostanki
               izvirajo namreč iz obdobja od leta 1994 do 1997 in so posledica prepotrebne vendar
               nepravilno izvedene reforme. S predlaganimi spremembami skuša predlagatelj doseči
               racionalnejše, hitrejše in učinkovitejše sodstvo ter predvsem reševanje sodnih
               zaostankov tako, da bi se lahko notranja organiziranost in delovanje sodstva
               prilagodila številčnejšim in zahtevnejšim potrebam državljanov in drugih subjektov po
               sodnem varstvu, in učinkovitejšem delu sodnikov, pri čemer naj bi se v celoti
               ohranilo ustavno načelo delitve oblasti</p>
               <p>Razprava med poslanci v matičnem odboru je bila kljub predlaganim kratkim sprememba
               temperamentna, na trenutke prav vroča, kar kaže, da se poslanci zavedamo teže
               problema in da ne želimo ponoviti napak iz preteklosti, ko je bilo v veliki časovni
               stiski, ki je spremljala sprejem zakona o sodiščih in zakona o sodniški službi,
               narejeno kar nekaj velikih napak zaradi želje po čimprejšnji prilagoditvi sodstva
               modernim, demokratičnim načelom. V veliki meri pa je bilo zapostavljeno načelo
               racionalnega, hitregain učinkovitega sodstva.</p>
               <p>Dejstvo je namreč, da državljanke in državljani smo kritični do sodstva in da
               podpisovanje peticij, ki smo jim priča za odvzem trajnega mandata sodnikom, ne
               preseneča. Zlasti veliko polemike je bilo okoli vprašanja, ali ta program odprave
               zaostankov, kot ga predlagatelj imenuje, vključuje tudi projekt Herkules in kakšna bo
               nagrada sodnikom, ki bodo pri tem sodelovali. Sprememba zakona naj bi omogočila
               začasno prerazporeditev sodnikov, zlasti višje stopnje na sodišče nižje stopnje
               nekateri bi izključno reševali sodne zaostanke. Predlagatelj meni, da bi se v
               sodelovanje pri programu odprave zaostankov vključilo približno 20 sodnikov, ki pa
               morajo biti za to delo dodatno nagrajeni.</p>
               <p>Del programa odprave zaostankov je torej projekt Herkules, za katerega je v
               proračunu za leto 2001 namenjenih 50 milijonov. Prav pri tem je bilo na strani
               predlagateljev sprememb zakona veliko sprenevedanja, pri poslancih pa bojazni, da
               projekt Herkules ne rešuje problema sodnih zaostankov, ampak gre le za zvišanje plač
               sodnikov, posebno še, ker je znotraj sodstva plačni sistem povsem porušen, in da
               obstajajo med sodniki velike razlike. Jasno nam je, da ta projekt ne bo mogel rešiti
               v celoti vseh zaostankov, pač pa smo prepričani, da bo moralo slovensko sodstvo
               doseči večjo učinkovitost, še posebej, ker smo na vrhu lestvice po številu sodnikov
               na število prebivalcev.</p>
               <p>V precep bo ponovno potrebno vzeti tudi zakonodajo na področju materialnega in
               procesnega prava in poiskati še dodatne rešitve. Tudi varuh človekovih pravic v
               svojem poročilu za leto 2000 ugotavlja, da so največji problem še vedno sodni
               zaostanki, saj se kljub prizadevanju sodišč še vedno ubadajo z velikim številom
               nerešenih zadev. Poleg tega pa ugotavlja, da so zaostanki tudi posledica dela
               sodnikov, saj so nekateri sodniki premalo zavzeti in je njihovo odločanje premalo
               kvalitetno.</p>
               <p>Projekt Herkules, poimenovan po junaku iz grške mitologije in pomeni sinonim za
               nekaj orjaškega in močnega, je torej le delček programa odprave zaostankov in je po
               vsem tem postal oskubljen in rahitičen malček. Kot je videti, tudi pri sodnikih
               zaradi njega ne vlada ravno navdušenje. Upamo lahko, da se ne bo zgodilo tako kot
               junaku iz zgodbe, ko je bilo v začetku okrog njega veliko ljubosumnosti, pa je
               nazadnje ostal le dim in pepel na pogorišču. Kljub vsemu pa je v zgodbi le prevladala
               krepost.</p>
               <p>In kljub vsem tem pomislekom, ki jih imamo v zvezi s temi spremembami, bomo poslanci
               poslanske skupine Nove Slovenije predlagane spremembe podprli. Hvala lepa.</p>
            </sp>
            <sp xml:id="SDZ3-Redna-06-2001-05-31.sp18">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima Rudolf Petan, v imenu poslanske skupine SDS.</p>
            </sp>
            <sp xml:id="SDZ3-Redna-06-2001-05-31.sp19">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! V Socialdemokratski stranki smo
               mnenja, da je stanje na področju sodstva kot neodvisne veje oblasti - da to področje
               ni urejeno, da je na nekaterih segmentih kritično. Omenil bi samo eno področje, to je
               področje delovne zakonodaje, ki zahteva zelo hitro ukrepanje, kajti iskanje pravice
               na tem področju s časovno komponento, ko čas teče, je lahko brezpredmetno, firma gre
               lahko tudi v stečaj, in vse skupaj je v bistvu zaman. Pojavljajo se veliki zaostanki,
               zadeve zastarajo, osumljenci imajo ali pa dobijo čas, da pobegnejo iz države, trend
               zaostankov pa se bistveno, pravim, bistveno ne izboljšuje in se ne zmanjšuje.</p>
               <p>V postopku vključevanja naše države v Evropsko unijo ravno to področje postaja nek
               kamen spotike, cokla napredka pri zapiranju področij in pa vir ali vzrok kritike doma
               in Evropske unije. Stanje pa ni kritično zaradi Evrope, ampak predvsem zaradi nas.
               Sodna veja je segment oblasti naše države ali servis za naše državljane ali servis za
               naše davkoplačevalce. Problem zaostankov se vleče že več let in stvari, ki bi morale
               dobiti sodni epilog, zastarajo. To je, seveda, nedopustno. Sodno varstvo v razumnem
               roku pa je temeljna človekova pravica.</p>
               <p>Predlog, ki je pred nami, ki se imenuje Herkules, je verjetno eden od možnih. V tem
               trenutku drugih predlogov ni. V SDS menimo, da bi morda lahko našli kakšen drugačen
               način odpravljanja sodnih zaostankov, mogoče tudi celo kakšnega boljšega, mogoče tudi
               kakšen drugačen pristop. Vendar pa je to edini predlog, ki je v tem trenutku pred
               nami, ki je v zakonski obliki, in zato ga v poslanski skupini podpiramo.</p>
               <p>V podporo temu zakonu govorijo tudi statistični podatki o izrečenih sodbah ali o
               kaznovanjih ali kakorkoli pač gledamo na te številke. Namreč, številke so kar
               zanimive. V letu 1991 je bilo okoli 10.000 izrečenih sodb, v letu 1996 okoli 4.000, v
               letu 1999 pa okoli 6.000. Torej, na osnovi te statistike se lahko vprašamo, ali smo
               Slovenci od leta 1991 do 1996 postali več kot dvakrat bolj pridni, da smo več kot
               dvakrat manj kršili zakone, ali smo bili dva in polkrat manj delikventni kot v letu
               1991. Potem zopet od leta 1996 do 1999, ali smo postali zopet za polovicobolj
               delikventni, bolj problematični, ali smo res za polovico bolj kršili zakone ali pa je
               tu tudi kaj drugega. Postavlja se pač vprašanje, ali je število izrečenih kazni
               odvisno od denarja ali do česarkoli drugega. Ne bi se spuščali v analizo tega,
               podatki so dovolj zgovorni. Vsak si lahko postavi svoje vprašanje, lahko pogleda iz
               svojega zornega kota. Ampak za vse je pa enako, da vse to govori, da je potrebno
               ukrepati in to takoj. Zato v SDS podpiramo ta predlog in tudi vse morebitne
               spremembe, ki bi šle v smeri zmanjšanja sodnih zaostankov. Hvala lepa.</p>
            </sp>
            <sp xml:id="SDZ3-Redna-06-2001-05-31.sp20">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima Miran Potrč v imenu poslanske skupine združene liste.</p>
            </sp>
            <sp xml:id="SDZ3-Redna-06-2001-05-31.sp21">

               <speaker>MIRAN POTRČ:</speaker>

               <p>Hvala lepa. Spoštovani gospod podpredsednik, kolegice in kolegi! Po prepričanju
               kolegic poslank in poslancev v Združeni listi socialnih demokratov je obravnava
               predlaganega zakona značilen primer, ki kaže težavnost položaja, v katerem se
               mnogokrat nahaja ta državni zbor. Zakaj? Splošno znano je, da so zaostanki v sodstvu
               izjemno veliki, da se sicer postopoma nekoliko zmanjšujejo, vendar je tempo
               zmanjševanja zaostankov v zadnjih letih takšen, da če bi ta tempo sledil, bi bilo
               potrebno desetletje in več, preden bi prišli do normalnega roka obravnavanja sodnih
               zadev. Iz tega razloga je tudi razumljiva kritičnost javnosti, izjemno velika in kaže
               s prstom tudi na poslanke in poslance državnega zbora, dajmo ali ne dajmo, kdaj bomo
               ali kdaj ne bomo določene stvari uredili.</p>
               <p>Druga značilnost, ki jo želim omeniti, je dejstvo, da se na tem področju dotikamo
               tretje veje oblasti, sodstva, za katerega vsi želimo, da je stabilno, da je
               neodvisno, da je strokovno, da dela izključno in samo po zakonih, da ni deležno zelo
               pogostih sprememb. Ker karkoli se na tem področju dogaja, ima prej negativen kot pa
               pozitiven vpliv, kar konec koncev danes ugotavljamo tudi vsi z reformami, ki smo jih
               izvedli in ki so bile pred tem državnim zborom - jaz sem sodeloval pri njih, bil tudi
               takrat poslanec - postavljene na zelo podoben način kot danes. Nismo zadovoljni,
               ampak treba je sprejeti, da se bo nekaj storilo.</p>
               <p>Tretje, naš položaj. Ni mogoče, da bi sami oblikovali zakone. Mi smo ujetniki
               predlogov, ki jih imamo. Lahko jih malo ali manj izboljšamo, na koncu smo pred tem,
               da jih - posebej, če so vloženi po hitrem postopku - ob neki družbeni klimi sprejmemo
               ali ne. Rad bi povedal, da je po prepričanju v Združeni listi socialnih demokratov ta
               zakon tisti, ki ga je treba sprejeti prav upoštevaje te kriterije in težak položaj,
               ne v prepričanju, niti da je dober niti da je idealen niti da rešuje probleme
               zaostankov v pravosodju. Da pa, če ga ne bi sprejeli in ne bi pripomogli k temu, da
               vsaj neko malenkost, recimo, popravi, bi bili upravičeno od sodnikov in pravosodja,
               od javnosti in morda od še koga okrivljeni za to, da ne pomagamo reševati enega zelo
               pomembnih problemov uveljavljanja pravne države, to je učinkovitega pravnega varstva
               državljank in državljanov.</p>
               <p>Zakaj, bi rekel, menim, da imamo argumente za takšen razmislek, ki pomeni podporo,
               hkrati pa je zelo - nič ne skrivam - zelo kritičen do načina, kako je bil zakon
               pripravljen in do reševanja problemov v celoti. Mi mislimo, da nam tudi ob tem zakonu
               - to si upam trditi, so obrazložitve zakona, ki smo ga dobili, in so ocene razlogov
               za sprejem zakona - ministrstvo in tretja veja oblasti, ki tukaj vem, da mora
               sodelovati, nista predstavila temeljnih problemov in nista izkoristila prilike, da bi
               jasno povedala, kje so temeljni problemi, da bi jasno ocenila že sprejete ukrepe, ker
               mnogi so bili sprejeti in nekateri dajejo vsaj začetne rezultate, ker sicer bi trend
               povečanja zaostankov še vedno rasel, pa ne, ustavil se je in počasi zadnji dve leti
               kljub vsemu pada, niti jasno predvidela novih drugih resnih sistemskih ukrepov, ki bi
               bili potrebni, ne pa samo ta, ki v bistvu ni sistemski, ampak pomeni samo neko
               gašenje požara.</p>
               <p>Obrazložitev, ki smo jo tukaj dobili od predlagateljev, je bila zelo skopa. Šla je s
               predpostavke, da pravzaprav to je tako in da to moramo sprejeti, ker je vsem znano,
               da nihče ne bo mogel postaviti kakršnegakoli vprašanja, da se sprejme reševanje
               sodnih zaostankov, ki so vendar tako velik problem.</p>
               <p>Zakaj si upam trditi, da je možno tako, bi rekel, kritično oceniti stanje? Poglejte,
               vlada, ministrstvo za pravosodje je že septembra lanskega leta pripravila, jaz trdim,
               dovolj korekten, konkreten pregled problemov pri reševanju sodnih zaostankov in tudi
               predvidela konkretne predloge ukrepov, ki bi bili potrebni, da bi se sistemsko
               zaostanki reševali. Med temi ukrepi v pripravi je tudi sprememba zakona o sodniški
               službi, ki naj bi med ostalim poenostavila in olajšala razporejanje in dodeljevanje
               sodnikov. Danes je gospod državni sekretar rekel, da je ta zakon potreben zato, ker v
               zakonu o sodniški službi nismo dovolj razumno uredili vprašanje poenostavljenega,
               olajšanega, racionalnejšega razporejanja in dodeljevanja sodnikov, lahko, rečem tudi
               eventualno prerazporejanja v primeru, če se pač pripad med posameznimi sodišči pokaže
               tako zelo različen, da je tempo reševanja sodnih zadev tako neenak, dacx je treba na
               ta način intervenirati. Namesto da bi ob tej ugotovitvi in hkrati ob predlogu,
               septembra lani ugotovljenem, šli v takojšnjo pripravo tega ali pa vsaj jasno
               opozorilo, kdaj bo narejeno, je 9. marca na podlagi dogovora med tretjo vejo oblasti
               - jaz izrecno poudarjam, ne krivim samo ministrstva - in ministrstvom prišlo do
               predloga, ki prek, bi rekel, enkratnega načina rešuje pravzaprav deloma ta problem.
               Mislim, da je to slabo, da to kaže na to, da dovolj pripravljenosti za neko celovito
               oceno in za dovolj korektno in korenito ukrepanje na tem področju ni kje in zakaj -
               jaz si ocene ne upam dajati, ali pa jo sicer dajem sam zase -, pomeni pač premajhno
               pripravljenost pogledati lastne probleme in se tudi v okviru sodne veje oblasti
               organizirati, da bi se ti probleme učinkovitejše reševali. Zavedajo se pa verjetno
               tudi v tej veji oblasti, da vsak poseg v njo je za tistega, ki želi biti korekten,
               zelo težek in odgovoren, in na ta način pravzaprav se nek status quo zadržuje, ki ni
               najboljši.</p>
               <p>Jaz mislim, da je možno dobiti argumente za kritično oceno v dejstvu, da prvotno
               gradivo vlade ni dalo dovolj jasnih ocen, kakšni so pravzaprav cilji in kaj bomo z
               njimi dosegli. Šele na podlagi sitnobe ali pa zahtev nas, poslank in poslancev v
               matičnem delovnem telesu, je kasneje bilo ugotovljeno, da bo verjetno možno uporabiti
               ta predvidena sredstva za prerazporeditev okoli 20 sodnikov, da je možno računati, da
               bo vsak od teh okoli 200 zahtevnejših sodnih spisov v teku enega leta razrešil, da je
               možno pričakovati, da bo to letno cirka 4000 zadev, da je usmeritev predvsem na
               gospodarsko sodstvo, ker so tam zaostanki veliki, in da to pomeni pomemben prispevek
               k odpravljanju zaostankov vsaj na gospodarskem sodstvu in na sodiščih v Ljubljani,
               kjer je ta pripad največji. Tega pred tem nismo vedeli. Nekaj časa smo dobivali celo
               informacijo, da bo to morda pet sodnikov, da se natančno ne ve in podobno. Mislim, se
               k taki nalogi mora pristopati na drug način.</p>
               <p>Tretje. Ministrstvo in tretja veja oblasti, sodstvo, ne glede na razloge, na kateri
               stani je krivda, nista pripravili ob tem usklajenih rešitev, ampak je bila diskusija,
               ali je prav, da se v zakonu postavi zahteva, da sodni svet določa eventualno dodatno
               nagrajevanje, ali da mora biti to vsebina zakona. Tudi na tej točki se je pokazalo,
               da stvari niso dobro pripravljene.</p>
               <p>Na koncu smo, povem, z delom v matičnem delovnem telesu ob pripravljenosti vseh,
               kdaj pa kdaj tudi ob kakšnem medsebojnem nerazumevanju, uspeli doseči, da vsaj vemo,
               kakšen je jasen cilj tega zakona, kaj približno lahko od njega pričakujemo, in na tej
               podlagi dobili možnost, da bomo tudi kontrolirali, ali bo res dajal te učinke, in
               zahtevali, da se pripravi konkreten program. Sam pričakujem, da bo ta program
               predložen v najkrajšem času, ker praktično v ministrstvu, gospod Jenull, obstoja ta
               program, in je prav, da ga dobimo tudi mi, in da bodo pravočasno pripravljene
               sistemske rešitve, ki bodo v doglednem času naredile za nepotrebno takšno reševanje,
               kakor je predvideno v tem projektu, pa kljub temu omogočile postopno, v nekaj letih,
               reševanje zaostankov in normalen čas za reševanje zadev pred sodišči in uveljavljanje
               pravice do sodnega varstva naših državljank in državljanov.</p>
               <p>V poslanski skupini pričakujemo, da bo to storjeno v doglednem času, da se bomo s
               popravki sistema zakona o sodiščih, zakona o sodniški službi, tudi procesnih zakonov
               in še česa, lotili reševanja teh vprašanja, da bo pravosodje kot tretja veja oblasti
               pri tem bolj angažirano in da bomo na ta način, ne pa prek nekaterih rešitev, ki se
               eventualno tudi v javnosti ponujajo, pa po mojem niso sistemsko ustrezne, našli pot
               za to, da bo v doglednem času, nekaj letih, ker prav gotovo to prek noči ni mogoče,
               prišlo do takšnega sistema in takšnega obsega dela, po katerem bo tudi pravočasnost
               reševanja ali pa razumnost reševanja sodnih sporov zagotovljena. Hvala lepa.</p>
            </sp>
            <sp xml:id="SDZ3-Redna-06-2001-05-31.sp22">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima Sašo Peče v imenu poslanske skupine SNS.</p>
            </sp>
            <sp xml:id="SDZ3-Redna-06-2001-05-31.sp23">

               <speaker>SAŠO PEČE:</speaker>

               <p>Spoštovani prisotni! Za razliko od predstavnika vlade in njegove uvodne obrazložitve,
               smo v Slovenski nacionalni stranki prepričani, da je edini imenovalec sodstva v
               Republiki Sloveniji neučinkovitost.</p>
               <p>Za to neučinkovitost je krivo sodstvo samo in pa kriva je slovenska vlada. Kriva je
               slovenska vlada v tisti obliki oziroma v tistem momentu, ko državnemu zboru ponuja,
               recimo temu, "blef" zakone.</p>
               <p>Eden izmed takih zakonov, ki ga danes nekako vsi hvalite in pravite, da je obvezna
               nuja, za sabo ne bo vlekel ničesar, kar se brez tega zakona ne bi dalo storiti v tej
               državi.</p>
               <p>Ne bom govoril na splošno o sodstvu, ne bom zavlačeval in ne bom tratil vašega
               dragocenega časa, rad pa bi se obrnil na te tri člene, ki jih danes obravnavamo in ki
               naj bi spodbujali program Herkules - program lepega imena, program, ki ne bo imel
               nobenih učinkov, tako kot, žal, nima nobenih učinkov noben program, ki izhaja iz
               vlade Republike Slovenije in katerega namen je samo metanje peska v oči temu
               državnemu zboru in - kar je huje -, prebivalcem Republike Slovenije. Dobro, to je
               politika, ki ste jo izbrali. Jaz iskreno upam, da bo kratkoročna.</p>
               <p>Toda, če se vrnem na same spremembe in dopolnitve zakona. Če občan, odjemalec
               kakršnihkoli storitev ne poravna, recimo temu, položnic, svojega dolga, je za to
               kaznovan. Slovenska vlada z zakonom pa nam hoče povedati, da bomo samo še nagradili
               sodstvo za to, ker je v zaostankih, zato ker je neučinkovita. In poskuša na način,
               recimo temu, imenovan Herkules, samo se polniti že tako velike plače sodnikov zato,
               da bodo boljše delali. Zato, ker so v zamudi. Navaden občan plača obresti. Plača
               kazni. Ne! Toda slovenska vlada se je odločila, da bomo to našo družbo, družbo 2
               milijonov Slovencev začeli segmentirati. Pred časom smo že na to opozarjali. In prav
               pride pregovor oziroma rek, ki izvira že iz stare Grčije, da za demokracijo pride
               buržoazija; torej, se nekako začnejo razslojevati ljudje. To je faza, v kateri smo
               danes vSloveniji, kjer slovenska vlada skozi zakonodajo na legalen način skuša
               ustvariti večpolnost te države, ki bo temeljila izključno na materialni osnovi.
               Pozneje za buržoazijo, dragi gospodje in gospe, ki sprejemate, podpirate ta zakon,
               pride diktatura. Pozneje se vse to vrti. To so normalni procesi, toda nenormalni
               procesi v tako kratkih rokih, kot se to odvija v naši državi.</p>
               <p>Predlog zakona v Slovenski nacionalni stranki ne bomo podprli, ker se nam zdi
               dejansko sramota. Nagrajevati tistega, ki je v zamudi, nagrajevati tistega, ki ne
               izpolnjuje svojih obveznosti, lepo vas, prosim, če je to ukrep, s katerim mislite,
               recimo, povečati učinkovitost slovenskega sodstva, se motite.</p>
               <p>V Slovenski nacionalni stranki smo pripravili amandma. Amandma, ki je sicer v
               nasprotju z nekaterimi akti v naši državi. Ne verjamemo, da bo sprejet. Smo pa s tem
               odprli novo poglavje ustavnih sprememb. Iskreno upam, da nas boste vsaj nekateri
               poslanci v teh spremembah podprli. To je to, da uničimo oziroma izničimo
               doživljenjsko funkcijo sodnikov. To je trenutno najbolj zaščitena vrsta - recimo temu
               v narekovajih, še enkrat poudarjam, v narekovajih "živali" v naši državi. Če hočemo
               narediti slovensko sodstvo v naši državi učinkovito, ne smemo spodbujati zamud, kar
               zdaj delamo. Ne! Za neučinkovitost mora biti kazen. Taka kazen, kot jo plača občan te
               države oziroma državljan Republike Slovenije, če ne poravna enostavno davščin, ki jih
               ta ista vlada predpisuje. V Slovenski nacionalni stranki nasprotujemo selekcioniranju
               državljanov, še bolj pa kvazi obravnavanje zakonov, samo v imenu in imenovalcu, torej
               tega, da se v tej državi nekaj dela. Takšen je namen tega, razen da se krati čas in
               da se poskuša prek vplivnih in vodljivih medijev prikazati to vlado kot nekaj
               dobrega. Žal, gospodje, po našem mnenju ste izbrali napačne karte. Zakona ne bomo
               podprli. Hvala.</p>
            </sp>
            <sp xml:id="SDZ3-Redna-06-2001-05-31.sp24">

               <speaker>PODPREDSEDNIK ANTON DELAK:</speaker>

               <p>Hvala. Besedo ima Peter Levič v imenu poslanske skupine SMS.</p>
            </sp>
            <sp xml:id="SDZ3-Redna-06-2001-05-31.sp25">

               <speaker>PETER LEVIČ:</speaker>

               <p>Hvala, gospod podpredsednik. Ta zakon, torej zakon o sodniški službi, sprejemamo po
               hitrem postopku. V Stranki mladih Slovenije menimo, da utemeljeno, ker je to ena od
               redkih izjem v poplavi predlogov zakonov, ki jih sprejemamo po hitrem postopku.</p>
               <p>V Stranki mladih Slovenije tudi menimo, da smo lahko pri tem zakonu soglasni. Ta
               zakon omogoča reševanje pereče problematike sodnih zaostankov in to je najbolj
               pomembno. Manj pomembno je, kdo bo določil nagrado za delo. Tu bi predlagali oziroma
               se strinjali, da je prva rešitev, da zakon določa merila za nagrade za preseganje
               pričakovanega obsega dela. Torej, naj sodni svet ne odloča o zadevi, ki nima
               vsebinske opore v zakonu.</p>
               <p>Kot sem že omenil, pomembno se nam zdi, da se konkretno tudi v državnem zobru
               posredno aktivno vključujemo v odpravo problemov v sodstvu, predvsem zaostankov.
               Upamo in prepričani smo, da se bo projekt Herkules obnesel. Upamo tudi, da se pri tem
               projektu ne bo ustavilo. Po našem mnenju bi bilo potrebno poseči po ukrepih ter se
               zgledovati po tujih vzorih in z imenovanjem liste sodnikov za hitre posege oziroma
               leteče brigade sodnikov, kakor imajo narejeno na primer na Nizozemskem.</p>
               <p>Kar pa se tiče nagrajevanja sodnikov, ki bodo poskušali reševati nakopičene sodne
               zaostanke, pa menimo, da bo treba temeljito premisliti pri oblikovanju kriterijev za
               nagrade, saj moramo, po našem mnenju, zasledovati ne samo kvantiteto pravnega dela,
               ampak tudi kvaliteto. Zavedamo se, da lahko Slovenija dobi precej zoprno promocijo na
               evropskem sodišču za človekove pravice zaradi zaostankov v sodstvu in drugod. Prvi
               primeri so že na omenjenem sodišču. Tudi zato bomo zakon v Stranki mladih Slovenije
               brez pomislekov podprli. Hvala lepa.</p>
            </sp>
            <sp xml:id="SDZ3-Redna-06-2001-05-31.sp26">

               <speaker>PODPREDSEDNIK ANTON DELAK:</speaker>

               <p>Hvala. Želi predstaviti svoje mnenje še kakšna druga poslanska skupina? <stage>(Ne želi.)</stage>
               Besedo dajem poslankam in poslancev. Pismeno se je prijavil Roman Jakič. Prosim!</p>
            </sp>
            <sp xml:id="SDZ3-Redna-06-2001-05-31.sp27">

               <speaker>ROMAN JAKIČ:</speaker>

               <p>Hvala za besedo, predsedujoči. Spoštovane kolegice, spoštovani kolegi! V imenu
               poslanske skupine je že bilo rečeno, ampak seveda v poslanski skupini Liberalne
               demokracije Slovenije nas je nekaj, pa če lahko v svojem imenu govorim, sem jaz
               tisti, ki na nek način nasprotujem temu zakonu, in sem seveda en del burne razprave
               požel že na matičnem delovnem telesu, kjer sem gostil kot nadomesti poslanec, ampak s
               strogim namenom, da v resnici razpravljam o predloženem zakonu o sodniški službi
               oziroma dopolnitvah tega zakona.</p>
               <p>Poglejte, varuh človekovih pravic v svojem poročilu zelo obsežno poglavje II namenja
               v bistvu sodnim postopkom in seveda pove vse to, kar mi v tem državnem zboru že vemo
               - da so slovenska sodišča leta 2000 zaključila s 533.225 nerešenimi zadevami; da
               sodna statistika pravi sicer, da je to zmanjšanje za 5,5% v primerjavi s prejšnjim
               letom; da država sprejema različne ukrepe, med drugim, da smo tudi mi v tem državnem
               zboru sprejeli obsežno novelo zakonao sodiščih, katere namen je bil pospešiti sodne
               postopke in zagotoviti boljši nadzor tedaj, ko stranka meni, da sodišče neutemeljeno
               dolgo rešuje zadevo.</p>
               <p>Moram reči, da v tem projektu boja zoper sodne zaostanke vidim tudi odločitev tega
               državnega zbora ob spremembah zakonodaje, ko smo v bistvu uspeli v tej državi
               zagotoviti tudi izvensodno poravnavo, kar je na nek način tudi razbremenilo sodišča.</p>
               <p>Moje osebno stališče je, da je storjeno še premalo, da ljudje tudi ne razumejo vseh
               teh igric in vseh teh kreganj med nami, ker čakajo in čakajo, in je seveda ta rok v
               resnici nerazumen. Prav tako večina ljudi ne razume, da je pomanjkljivo urejena
               zakonska ureditev disciplinske odgovornosti in disciplinskega postopka zoper sodnika.
               Seveda se zavedam problematike, da s stališča predstavnika zakonodajnega telesa
               posegam v samostojno vejo oblasti, ko razpravljam o tem. Ne želim pa si, da bi
               poslanke in poslanci zaradi tega ne razpravljali o predloženem zakonu ravno zaradi
               tega, ker bi si nekdo mislil, da s tem posegamo v sodno vejo oblasti in da to ni
               prav. Mislim, da razprava mora biti široka in da si je predvsem treba naliti čistega
               vina.</p>
               <p>Osebno, moram reči, da sem bil zaveden na začetku, ker se mi je od vsega začetka
               predstavljalo ta zakon kot nujno potrebnega za zakonsko ureditev dodeljevanja
               sodnikov na druga sodišča. Tako mi je bilo na začetku predstavljeno, češ da je to
               tisti razlog, zaradi katerega sodniki niso mogli iti po Sloveniji in reševati sodnih
               zaostankov, in da je zato do te spremembe prišlo. Po podrobnem branju tega sem
               ugotovil, da že obstoječi 69. člen zakona o sodniški službi sodnikom omogoča
               dodeljevanja, opravljati sodniško službo tudi na drugih sodiščih, če je to potrebno
               zaradi izjemno povečanega obsega dela tega sodišča ali zaradi drugih razlogov, ki so
               povzročili izreden zaostanek v delu tega sodišča. Tako da je argument, katerega so
               imeli nekateri, ki so zagovarjali ta zakon, pri meni odpadel. Argument dodeljevanje.</p>
               <p>Potem smo bili talci proračuna. Talci 50 milijonov, ki smo jih v proračunu
               zagotovili za projekt Herkules. To je bila argumentacija, češ, saj sredstva so
               zagotovljena, zdaj jih je pa potrebno izkoristiti. Izkoristili jih bomo pa na ta
               način, da bomo seveda povečevali plače, da bomo stimulirali, ne bom rekel povečeval,
               da bomo stimulirali sodnike, ki bodo opravljali pomoč drugim sodnikom pri
               odpravljanju zaostanka.</p>
               <p>Drugi neroden argument in se nas je hotelo poslance postaviti kot talce, je bil
               argument Zahoda. Evropska unija od nas pričakuje odpravo zaostankov. Popolnoma se
               strinjam. Zaostanki so problem, številke kažejo 533.000 in še nekaj nerešenih zadev.
               Ampak ta zakon, po mojem osebnem prepričanju, tega ne rešuje. Ta zakon seveda rešuje
               nekaj drugega.</p>
               <p>Jaz sem paralale na matičnem delovnem telesu vlekel s šolniki. Pa samo v spomin ali
               pa v opomin vsem vam, ko govorimo o nekih stimulacijah. Naj vam povem razmerje,
               primerjavo plač obeh dveh segmentov. Sodnik okrajnega sodišča, najnižja plača, seveda
               izobrazba in vse je isto - 5 let delovnih, naziv mentor, pravniški izpit,
               univerzitetna visoka izobrazba in tako naprej. Sodnik okrajnega sodišča, njegova
               najnižja plača je 383.399, najnižja profesorska 232.000. Najvišja plača sodnika
               okrajnega sodišča 578.000, najvišja plača profesorja 331.000. Govorimo o primerjava
               plač. Mislim, da je to bruto plača. Seveda. Bruto plača. Primerjava plač na dan
               1.1.2001. Izhodišča plača je 48.317. /Odzivi iz klopi./ Jaz se opravičujem. Bom vam
               preskrbel... Mislim, da je bruto plača. Hočem vam povedati, da ne razumem v
               diskusiji, ki jo imamo v tej državi, da se zdaj iščejo neki novi modeli, kako
               stimulirati oziroma povečati plačno politiko.</p>
               <p>Tretji argument, ki je bil v povezavi z Evropsko unijo, je bil, in tega so zelo
               nesramno izkoriščali, češ tudi zahodna Evropa pozna boj zoper zaostanke na način
               Herkulesa, med drugimi - zdaj pa poslušajte, dikcija je bila -, med drugim tovrsten
               projekt peljeta tudi Italija in Nizozemska. Dikcija je zopet zavajajoča. Le Italija
               in Nizozemska imata tovrstni projekt. Bistvena razlika je v tem, da v Italiji so
               angažiraniupokojeni sodniki in dobijo nagrado po spisu, ki ga rešijo, dragi moji. Mi
               pa tu govorimo, da bo sodnik, ki se bo odločil, generalno sodniki, ki se bodo
               odločili, bodo dobili 20% višjo plačo. Sodnik v Italiji, upokojeni sodnik v Italiji,
               se loti primera tako, da ve, ko bo zaprl zgodbo s spisom, bo dobil 250 tisoč lir -
               250 tisoč lir - denarja za spis, ki ga je opravil. Tako da je seveda tudi ta argument
               pri meni odpadel. Moram reči, da sem bil zelo jezen - to se je tudi videlo iz tiste
               razprave na matičnemdelovnem telesu -, ker sem imel občutek, da me ima nekdo kot
               poslanca za norca, da mi prodaja zgodbo Hekulesa, neko veliko zadevo, ki smo si jo
               izmislili skupaj v kontekstu EU-ja, in da sedaj tisti, ki bo kakorkoli dvignil glas
               zoper to spremembo tega zakona, bo nasprotoval projektu Herkules oziroma projektu
               odpravljanja zaostankov.</p>
               <p>Jaz seveda tudi tukaj zoper to protestiram. Jaz menim, da imata vlada in ministrstvo
               na voljo mnogo več ali pa druge instrumente, kako te zaostanke rešiti. Razmišljati v
               smer italijanskega modela ne pade na pamet nikomur, se pravi, vpoklicati. Jasno, da
               je treba prilagoditi zakonodajo. Tudi nobenemu ne pride na misel na ministrstvu, da v
               proceduro predloži spremembo zakona o upravnem postopku, kjer vsi mi plus vsa sodna
               veja oblasti, predvsem pa ljudje, ki čakajo, ne razumejo, da je v upravnem postopku
               pet instanc. Zakaj tu ne potegnete paralele z Evropo in vidite, da ni v Evropi
               države, kjer bi v upravnem postopku bilo pet instanc. Je ni!</p>
               <p>Poglejte, glede zaposlovanja. Varuh človekovih pravic na strani 35 pravi: "Konec
               novembra 2000 je bilo na Okrajnem sodišču v Ljubljani od 66 sistematiziranih
               sodniških mest zasedenih samo 52. Ker je bilo pet sodnic na porodniškem dopustu, je
               bila dejanska zasedenost manj kot 70 - odstotna." Potem pa naj bi nekdo odgovori,
               zakaj pa potem ta branža zadržuje mlad kader, da bi prišel. Volonterji, volonterji,
               tisti, ki se zavestno odrečejo plačilu, volonterji pripravniki čakajo na vstop v to
               vejo med pet in sedem let. Tisti, ki pa želijo biti plačani kot pripravniki, pa
               čakajo do deset let v tej državi, da postanejo pripravniki, da imajo možnost postati
               sodniki in pomagati reševati vprašanja, ki se tičejo zaostankov. Zakaj vlada
               Republike Slovenije ne pride z rešitvijo, ki bi na nek način poskušala spodbuditi čim
               večje zaposlovanje, ne največjega zaposlovanja, ampak vsaj dopolnitev prostih
               delovnih mest, ki jih sodišča imajo?</p>
               <p>In, seveda, zdaj bom končal. Ponovno trdim, da s sprejetjem tega zakona ne rešujemo
               vprašanja odpravljanja sodnih zaostankov. Moje osebno mnenje je - in tu tvegam, kar
               sem že naredil, tvegam gnev sodne veje oblasti - menim, da se s tem zakonom rešuje
               materialni položaj sodnikov, in to seveda v duhu iskanja splošnega konsenza okoli
               zakona, če hočete, o razmerju plač v javnem sektorju ni pravilno in ni fer.
               Hvala.</p>
            </sp>
            <sp xml:id="SDZ3-Redna-06-2001-05-31.sp28">

               <speaker>PODPREDSEDNIK ANTON DELAK:</speaker>

               <p>Prosim, replika, Branko Kelemina.</p>
            </sp>
            <sp xml:id="SDZ3-Redna-06-2001-05-31.sp29">

               <speaker>BRANKO KELEMINA:</speaker>

               <p>Hvala lepa za besedo, spoštovani podpredsednik. Spoštovane poslanke in poslanci!
               Sicer to ne bo kritična replika na izvajanje gospoda Jakiča, temveč izredno pozitivna
               kritika. Lahko samo rečem, končno! Končno, da ste tudi sami nekako prišli do
               spoznanja, da v sodnem sistemu kot neodvisni veji oblasti že dolgo ni vse v
               najboljšem redu. Seveda se zahvaljujem tudi kolegu Pečetu in vsem ostalim, ki ste
               kritično spregovorili o tej temi. Namreč, tudi sam sem, recimo, v prejšnjem mandatu o
               teh zadevah večkrat govoril in se med drugim lotil tudi skrajnega ukrepa, kjer sem
               izjavil, da ne bom glasoval za potrditev sodnikov s trajnim mandatom oziroma jih
               sploh ne bom potrjeval, dokler ne bodo ključna vprašanja v tem sektorju rešena.
               Seveda me je potem kolega Lavrinc zelo skritiziral, češ da to ni primeren ukrep. Tega
               se zavedam, vendar je bil to pač nek ukrep v neki moji stiski, neki sili, ko
               enostavnonisem videl, da bi lahko na zadevo drugače vplival; s tem sem hotel pač
               opozoriti na neurejene zadeve na tem področju. Takrat mi je bilo tudi očitano, češ da
               je sodna veja oblasti popolnoma samostojna in da se ne sme nihče vpletati v njeno
               delo. Že takrat sem povedal, kar je popolnoma jasno, in to nam mora biti vsem jasno,
               da se mi ne smemo kot poslanci in parlament vtikati v njihove akte oziroma v njihove
               sodbe kot take, v proces njihovega dela. Ampak kdo jim bo predpisal kako bodo delali
               in kaj bodo delali oziroma vsaj kako bodo delali, v skladu s katerimi načeli, po
               katerih pravilih; to je pa prav gotovo naloga parlamenta in pa tudi vlade, da
               pripravi ustrezne rešitve na tem področju.</p>
               <p>Skratka, hvala vam, spoštovani kolegi, da ste začeli tako razmišljati, in upam, da
               bo na osnovi nekega takega skupnega razmišljanja, nekega skupnega konsenza v tem
               državnem zboru prišlo do nekih premikov na tem področju. Vse pametne predloge, ki jih
               boste podali, bom prav gotovo podprl. Hvala lepa.</p>
            </sp>
            <sp xml:id="SDZ3-Redna-06-2001-05-31.sp30">

               <speaker>PODPREDSEDNIK ANTON DELAK:</speaker>

               <p>Hvala. Replika to ravno ni bila. Besedi imajo naslednji poslanci: Maksimiljan
               Lavrinc, Alojz Sok, s tem da so seveda omejeni na pet minut. Prosim!</p>
            </sp>
            <sp xml:id="SDZ3-Redna-06-2001-05-31.sp31">

               <speaker>MAKSIMILJAN LAVRINC:</speaker>

               <p>Hvala za besedo. Začel bi bolj za šalo, kot za res - ukiniti je treba trajni mandat
               sodnikom in zmanjšati plače in seveda jih vreči popolnoma pod ingerenco predsednikov
               sodišč in je za to dobil ustrezna pooblastila. Kaj pa bo potem? Potem bo tako, da
               bodo sodniki sodili o tistih zadevah, o katerih bodo želeli - ne, o tistih, o katerih
               jim bo naročeno. Že sedaj vam povem kar nekaj primerov, ko se je, denimo, o razsodbi
               glede mojega kolege, takrat še poslanskega, potem že direktorja neke firme, razsodilo
               - eno leto in pol, preden se je razsodila, denimo, o popolnoma identični zadevi -
               šloje za obrekovanje, storjeno s tiskom - v moji zadevi. Potem bi bilo tako, kot je,
               denimo, v primeru pritožbe oziroma tožbe tožilca, nekdanjega tožilca, gospoda
               Ribnikarja, ki že štiri leta čaka na vrhovnem sodišču, medtem pa je že bilo razsojeno
               - ali pa recimo gospoda Tevža - medtem pa je že bilo na istem vrhovnem sodišču
               razsojeno v zadevi Türk, popolnoma identične okoliščine. Gospodje, pri teh stvareh je
               treba ohraniti trezno pamet, hladno kri in predvsem, kar jaz zamerim ves čas že,
               sistemski pristop -tega moram reči ni bilo niti takrat, ko smo se lotili reforme
               sodstva v letu 1994.</p>
               <p>Sam, bom rekel, bi o tej točki povedal to. Prav je, da se sliši ves glas, torej tudi
               - ne tudi, ampak še posebej takšna razmišljanja so, kot jih je bilo slišati sedaj,
               recimo, iz razprave gospoda Jakiča in pa iz razprave gospoda Kelemine. Naj za hec
               preberem pismo, ki ga je - ne bom bral celega, ne se bati - nek državljan pisal
               predsedniku vrhovnega sodišča in potem seveda tudi predsedniku državnega zbora, v
               katerem opozarja na norost - dobesedno na sodno norost - ko je neka sodnica, tam bolj
               iz onih krajev, vzhodnih, zaradi obravnave, kjer se zahteva znesek 16.700 tolarjev,
               pet obravnava razpisala in za dodatek še dva terenska ogleda. Torej, to nedvomno ni
               kvalitetno delo sodnika. Vem za primer, ko je sodnica za to, da je klepetala z
               obdolženim, prosim vas, ki ta trenutek sedi v priporu, zapravila več 10.000 tolarjev.
               Taista sodnica, denimo, je pisala pesmice nekemu drugemu obdolženemu. To nesporno ne
               pritiče ali pa ne priliči sodnikom. Kaj se zgodi? Ali smo že imeli primer, da bi
               kateri sodnik zaradi slabega dela, zaradi nedela bil izpostavljen neki resnejši
               kritiki ali pa, denimo, postavljen na cesto, kot bi se to zgodilo nekje drugje? To se
               ne zgodi seveda.</p>
               <p>Zato osebno menim, da dokler ne bomo prišli do sistema, ki ga je treba narediti,
               tako kot smo tam predlagali, v tistem sklepu na podlagi neke resne analize, ki bo
               povzročil neko gibanje znotraj sodne veje oblasti, do takrat - po moje - ne moremo
               priti do kvalitetnih rešitev. Treba je priznati, da se zaostanki rešujejo. To je res.
               Vendar se jaz bojim, da se zaostanki zmanjšujejo bolj zaradi pritiska javnosti,
               zaradi različnih pobud za ukinitev trajnega mandata in zaradi kritik, ki jim je
               izpostavljena sodna veja oblasti kot pa zaradi dobrih organizacijskih prijemov ali
               podobnega. Poglejte, ta državni zbor dobiva sodno statistiko. Končuje se peti mesec,
               prav danes je zadnji dan. Sodne statistike še nimamo. Ta bi bila kvalitetna podlaga
               za resnejšo razpravo, denimo tudi ob kakšnih drugih spremembah zakona o sodniški
               službi. Po mojem mnenju je novela tega zakona nujno potrebna.</p>
               <p>Še nekaj bom rekel okoli plač sodnikov. Plače dobrih sodnikov so slabe. Pa me
               kamenjajte! Ampak dejansko je, da so plače dobrih sodnikov slabe. Ker v primerjavi z
               notarji, v primerjavi z odvetniki so to povprečneži pravzaprav. Tako kot smo mi
               povprečneži, ne vem, s kakšnimi direktorji v večjih firmah. Slabih sodnikov plače so
               pa previsoke. Mnogo previsoke! Zanimivo bi bilo, recimo, pogledati, koliko časa
               presedi in dela povprečen slovenski sodnik na svojem delovnem mestu. Jaz sem
               prepričan, da bi vzeli, ne samo vse bolniške, kar je razumljiv človeški razlog,
               porodniške - enako. Tudi o neki nataliteti smo govorili v tem državnem zboru. Ampak
               tudi izobraževanja, ki tečejo med delovnim časom. V Italiji, denimo, tečejo ob
               sobotah. Tudi kavice in drugi izostanki, ki jih po moje nihče ne registrira, bi
               ugotovili, da bi ti gospodje in gospe, pa čeprav delajo počasi, niso pa vsi, in
               poudarjam, da ne bo napačno razumljeno, bi lahko postorili precej več tudi z njihovim
               znanjem, ki ga sedaj posredujejo.</p>
            </sp>
            <sp xml:id="SDZ3-Redna-06-2001-05-31.sp32">

               <speaker>PODPREDSEDNIK ANTON DELAK:</speaker>

               <p>Prosim, če počasi zaključite.</p>
            </sp>
            <sp xml:id="SDZ3-Redna-06-2001-05-31.sp33">

               <speaker>MAKSIMILJAN LAVRINC:</speaker>

               <p>Oprostite, preslišal sem tale pisk. Pozabil sem se prijaviti. Bom zaključil. Sicer
               se bom pa še lahko v kakšni repliki oglasil.</p>
               <p>Zakaj se ne razmišlja o povečanju števila strokovnih delavcev? Zakaj je pri nas
               razmerje, torej en strokovni delavec na več sodnikov? V tujini je več strokovcev na
               enega sodnika. Zakaj se ne razmišlja - pri tem, kar je gospod Jakič govoril,
               razmišljam v tej smeri: ne moremo mi ustave spremeniti zato, da bomo upokojene
               sodnike zaposlili dodatno, lahko bi pa kot strokovni sodelavci delali. Skratka,
               načinov, po moje, za korekten "way out" iz teh stisk, je zagotovo več.</p>
               <p>To naj bo zaenkrat dovolj. Sicer pa bom morda še zlorabil repliko, da dodam tisto,
               kar sem želel povedati. Hvala lepa.</p>
            </sp>
            <sp xml:id="SDZ3-Redna-06-2001-05-31.sp34">

               <speaker>PODPREDSEDNIK ANTON DELAK:</speaker>

               <p>Hvala. Želi poslanec Anton Partljič replicirati ali razpravljati? <stage>(Ga ni.)</stage> Besedo ima
               Alojz Sok.</p>
            </sp>
            <sp xml:id="SDZ3-Redna-06-2001-05-31.sp35">

               <speaker>ALOJZ SOK:</speaker>

               <p>Hvala za besedo, gospod predsedujoči. Bom jaz gospodu Lavrincu dal možnost za
               repliko, pa bi mu rekel, da se norosti ne dogajajo samo tam, v vzhodnem delu
               Slovenije; če boste vprašali ljudi tam, bodo rekli, da se največ norosti zgodi v
               osrednjem delu Slovenije, in sicer bodo pokazali na parlament. Tako nekako sem
               razumel v njegovem izvajanju, da pač tam obstajajo norosti.</p>
               <p>Torej, kar se tiče tega zakona, je naša poslanska skupina povedala, da bo ta zakon
               podprla, čeravno sam osebno nisem prepričan, da bomo s tem večanjem plač sodnikom
               tudi rešili ta akutni problem v Sloveniji.</p>
               <p>Poglejte, če pogledate poročilo varuha človekovih pravic, ki je danes že bilo
               omenjeno, v tem svojem poročilu pravi: več sodnikov je treba za hitrejšo pravico. Se
               pravi, če hočemo to zadevo resnično rešiti, potem s povečevanjem nagrajevanja tega ne
               bomo mogli naresti, ampak moramo enostavno zaposliti več sodnikov. V zvezi s tem pa
               bi gospoda državnega sekretarja, predstavnika vlade, rad nekaj vprašal, preden se bom
               odločil, zato mu bom na koncu zastavil eno vprašanje.</p>
               <p>Glejte, varuh ugotavlja, da je v letu 2000 bilo nerešenih 533.225 zadev, torej več
               kot pol milijona nerešenih zadev, in tu piše, da bo za rešitev takšnega zaostanka
               potrebnih več let. Primer iz delovnopravnega področja bom omenil. Poglejte, ena od
               delavk, zaposlena v neki občini, je enajst let čakala na svojo pravico. Postopek je
               bil čisto enostaven: izgubila je službo in enajst let je trajal sodni postopek, da je
               čez enajst let dobila na končni instanci - sepravi, na vrhovnem sodišču - potrjeno
               tisto prvo odločitev prvostopenjskega sodišča. In zadeva se kaže skozi dva velika
               problema. Najprej se je treba zamisliti, kako je lahko ta mati enajst let brez službe
               preživela svojo družino. In potem, po enajstih letih, ko je to pravico dobila, je iz
               proračuna, seveda s strani davkoplačevalcev, šlo njej, mislim, da nekje okrog 25
               milijonov tolarjev za vse tisto, česar ni dobila v teh letih izplačanega. Dejstvo je,
               da je pravica, ki je odložena, v bistvu pravica odrečena. Torej, to je neizpodbitno
               dejstvo.</p>
               <p>Zdaj bi pa rad gospoda sekretarja vprašal, ko razpravljamo o tem povečanju plač za
               sodnike, ali vendarle vlada razpolaga s podatki, kolikšno je število sodnikov na
               število prebivalcev, glede na razmerje v Evropski uniji;, se pravi, povprečje v
               Evropski uniji.</p>
               <p>Še en podatek me zanima. Kakšna je pripadnost zadev glede na povprečje v Evropski
               uniji - če vlada razpolaga s temi podatki? Rad bi namreč vedel, ali imamo mi res tako
               malo sodnikov na število prebivalcev. In pa drugo, ali se Slovenci res toliko
               pritožujemo, da je pripad teh zadev toliko večji. Kajti, če se, potem je tu nekaj
               narobe: ali so nam tolikokrat kršene pravice ali pa bomo morali narediti neko
               raziskavo in pristati na to, da imamo takšno mentaliteto, da se radi prepiramo.</p>
               <p>Zares bi rad, preden bomo glasovali, da nam postrežete s tema dvema podatkoma, če ju
               seveda imate. Hvala lepa.</p>
            </sp>
            <sp xml:id="SDZ3-Redna-06-2001-05-31.sp36">

               <speaker>PODPREDSEDNIK ANTON DELAK:</speaker>

               <p>Hvala lepa. Želi še kdo od poslancev razpravljati? Prosim. Samo naj bo res
               replika.</p>
            </sp>
            <sp xml:id="SDZ3-Redna-06-2001-05-31.sp37">

               <speaker>BRANKO KELEMINA:</speaker>

               <p>Da. V bistvu replika dopolnitve tega vprašanja, ki ga je kolega Sok zdaj postavil.
               Jaz bi prosil, če bi vlada dala to primerjavo posebej z Anglijo. Anglija in
               Slovenija, ker sem ta podatek že pred leti nekje zasledil. Mislim, da je zelo zanimiv
               in bi rad, da bi ga ponovno predstavili vsem poslancem. Hvala lepa.</p>
            </sp>
            <sp xml:id="SDZ3-Redna-06-2001-05-31.sp38">

               <speaker>PODPREDSEDNIK ANTON DELAK:</speaker>

               <p>Hvala. Želi še kdo razpravljati? Prosim, Anton Partljič.</p>
            </sp>
            <sp xml:id="SDZ3-Redna-06-2001-05-31.sp39">

               <speaker>ANTON (TONE) PARTLJIČ:</speaker>

               <p>Na srečo smo pri koncu, ker kot ponavadi ne bom nič tehtnega povedal, kar bi k
               zakonu sodilo. So pa stvari, za katere se mi zdi, da jih je vendarle treba reči. S
               tem zakonom se mi nekako zdi, da gremo po slovenskem pregovoru, da "v sili hudič še
               žeblje žre." Morda mislimo, da bomo s tem kaj rešili. V principu - se pa ne bi tako
               detajlno spuščal - bi bil v celoti na stališču kolega Romana Jakiča. Ampak, oglasil
               sem se zaradi tega, ker se bojim, da nam te zamude, ki jih zdaj želimo rešiti, sem
               iskreno prepričan in tudi Lavrinčevi argumenti navsezadnje zelo natančno poročilo
               odbora seveda, jih ni za preslišati. In jih ne jemati zares. Ampak, zamude, seveda v
               pravosodju - grda stvar, vsi so o tem govorili. Ampak, na zamude se navajamo v celi
               državi Sloveniji. Mi bomo s tem živeli, nam se lahko zgodi, da bomo stimulirali
               zdravnike - tiste ki niso v privatni praksi -, da bodo zavrli zaostanke v zdravstvu,
               ker vem, da ljudem za akutne ali za življenjsko nevarne zadeve jim pripišejo, da naj
               pridejo čez eno leto ali pa čez nekaj mesecev. Zamude so v državni upravi. Jaz
               ogorčen celo zdaj pišemproti temu, da gotovo 100 ljudi name pritiska, da naj nekje
               interveniram. Mislijo celo, da se da na sodišču kaj doseči, da bo prišel prej na
               vrsto - saj imate drugi te primere. Zdaj imam gotovo deset pritiskov, da naj ministru
               za zdravstvo vendarle rečem,da naj odgovorijo za stvari v zvezi s koncesijami.
               Stvari, ki so tam že dve leti. Morda je to že tretji minister, ki ni odgovoril. Pa
               sem prepričan, da je ta zelo aktiven. Tudi vidim, da se isti trenutek pojavlja na
               treh, štirih krajih. Sem prepričan, da je tudi tam aktiven. Ampak so zamude, s
               katerimi so se sprijaznili, in preprosto ne odgovarjajo. Ali pa je to aroganca
               oblasti. Ne bi našteval še naprej. Lahko bi takih primerov, kjer smo se sprijaznili s
               tem, da ne odgovarjamo, da dajemo na kup, da jih je v naših raznih branžah še zelo
               veliko. In to se mi zdi resna nevarnost za državo, ki ob desetletnici ugotovi eno
               tako veliko zaostajanje. Če bi na raznih področjih, torej ergo tu in pač smo se
               odločili reševati na ta način; ne o stimuliranju ne o ničemer ne bom govoril. Ker sem
               pa bil osnovnošolski učitelj, si seveda ne znam predstavljati, da bi tistim učencem,
               ki ne delajo domačih nalog, da bi jih dvajset izbral in jim rekel, naj druge
               kontrolirajo, ki tudi ne delajo, pa jim bom zato dajal bombončke, ker potem bi samo
               dosegel, da nihče več ne bi teh nalog delal, in da bi tem šlo dobro.</p>
               <p>Tudi bi se strinjal z gospo, ki je malo poetično ali satirično govorila o samem
               imenu Herkules. Jaz mislim, če ni živel samo v mitu - seveda je živel v mitu - ampak
               tudi v mitu se sedaj obrača grobo tako kot en ventilator. Veste, da je on počistil
               Avgijeve hleve in še marikaj drugega. Mi ga pa uporabljamo tako, da bi stimulirali 20
               sodnikov, da bi neke zaostanke... To nima s Herkulesom, sem prepričan, nobene zveze.
               Bi pa morda rabili za umazanijo -, s čemer pa ne mislim na pravosodje ali pa na ljudi
               -, ampak tisti kupi, ki jih je treba očistiti, so podobni tistemu, kar je na nek
               način treba izčistiti. Torej jaz ob tem opozarjam, da ni samo pravosodje, da je to
               ena katrstrofalna razvada, ki smo jo bodisi prenesli delno iz drugih krajev, bodi smo
               se jih navadili v nekem drugem režimu, da ni za njo odgovarjal nihče, in spada k
               temu, da preprosto nam redko kdo sploh pravočasno odgovori. In od tod je samo
               posledica, ker je ta mentaliteta globoko v nas. Morda bi k temu prispevali k tem
               zaostankom tudi, če se številni politiki ne bi tožili zaradi žalitev časti, ko
               hočejo, ker doživijo tako hude muke, da bi umrli, če ne dobijo 20 milijonov. To nima
               z mojim kolegom Lavrincem nobene zveze, nobene zveze. Ampak tudi, tudi če se pošalim,
               da je verjetno res toliko teh tožb. Skratka, projekt po mojem ni obsojen na uspeh.
               Jaz ne bom glasoval proti, če vendarle nekaj ljudi mislim, da se s tem da kaj malega
               pomagati, da pa to gotovo ni sistemska rešitev.</p>
               <p>Morda pa bomo morali mi začeti premišljevati in dajati novosti k zakonu o sodniški
               službi, ker se mi zdi, da bi - recimo, se strinjam z Maksom, da bomo sedaj reki, da
               bomo odvzeli doživljenjske mandate, stalne mandate. Kaj bomo pa s tem naredili jutri?
               Ampak to se mi zdi prva stvar, ki bi jo morali narediti, da tisti, ki ima velike
               zaostanke, ne more celo življenje na teh kupih sedeti. Hvala.</p>
            </sp>
            <sp xml:id="SDZ3-Redna-06-2001-05-31.sp40">

               <speaker>PODPREDSEDNIK ANTON DELAK:</speaker>

               <p>Hvala lepa. Gospod Sašo Peče, replicirate? Izvolite.</p>
            </sp>
            <sp xml:id="SDZ3-Redna-06-2001-05-31.sp41">

               <speaker>SAŠO PEČE:</speaker>

               <p>Praviloma verjamem, da je vsak posameznik do svoje meje iznajdljiv in če sem... -
               kakorkoli, gospodu Partljiču! Gospod Partljič, kolega Tone, pravilno ugotavlja, da so
               zamude na vseh področjih razvoja v naši družbi in vseh področjih življenja. Toda zdi
               se mi popolnoma napačen pristop in ta državni zbor bi mogel reči enkrat za vselej
               "ne". Da mi globalno gledamo in - ta zakon to omogoča - stimuliramo zamude. Državni
               zbor s tem zakonom, ki je danes tukaj, stimulira zamude - nekdanje delo sodnikov in
               jim daje v bistvunapotke, kako naj v bodoče delajo, če si hočejo izboljšati svoj
               materialni položaj. Rešitev je dejansko v amandmaju, ki sicer po vsej verjetnosti bo
               sporen za marsikoga, je v tem, da mandat sodnikov, ki je izvoljen v sodniško službo,
               traja 8 let, pri čemer se delo sodnika preverja vsake 2 leti. Skratka, da nastopi nek
               moment v opravljanju te funkcije, kjer je treba položiti račune, kjer je treba
               pokazati učinkovitost in kjer je treba pokazati rezultate. Ne stimulirati, recimo
               temu, zamujanja in neučinkovitosti!</p>
               <p>Državni zbor bi danes moral sprejeti sklep, po našem mnenju, ki bi se dotikal
               mandata sodnikov in ki se dotikal preverjanja dela. S tem, po našem mnenju, bi
               stimulirali, zmanjševali zamude v okviru sodstva Republike Slovenije. Nikakor ne s
               predlogom, s katerim se državni zbor srečuje danes. In, če to dejansko vsi mi hočemo,
               moramo danes zavreči ta zakon. Moramo pokazati, da se ne strinjamo z blefiranjem, ki
               nam ga v tem trenutku ponuja pristojno ministrstvo ali vlada Republike Slovenije, pa
               pustimo,kdo jo sestavlja. Zavreči moramo predlagani zakona. Hvala.</p>
            </sp>
            <sp xml:id="SDZ3-Redna-06-2001-05-31.sp42">

               <speaker>PODPREDSEDNIK ANTON DELAK:</speaker>

               <p>Poslanec Blaža Kavčič replicirate ali razpravljate?</p>
            </sp>
            <sp xml:id="SDZ3-Redna-06-2001-05-31.sp43">

               <speaker>BLAŽ KAVČIČ:</speaker>

               <p>Razpravljam.</p>
            </sp>
            <sp xml:id="SDZ3-Redna-06-2001-05-31.sp44">

               <speaker>PODPREDSEDNIK ANTON DELAK:</speaker>

               <p>Razprava. Potem pa, prosim, najprej še Maksimiljan Lavrinc, ki replicira.</p>
            </sp>
            <sp xml:id="SDZ3-Redna-06-2001-05-31.sp45">

               <speaker>MAKSIMILJAN LAVRINC:</speaker>

               <p>Ja, hvala za besedo. Ni čisto tako, gospod Peče. Ta zakon ne predvideva stimulacije
               za tiste, ki so povzročili te zaostanke oziroma, da tako rečem, za lene. Tudi ni
               čisto tako, da bi zdaj lahko sploh na splošno govorili o sodstvu, ker imamo sodišča,
               kjer se boljše dela in kjer se slabše dela. Žal je prav vrhovno sodišče eno tistih
               primerov, kjer bi lahko "zavklicali": "Cesar je nag," kot je rekel nekdo včeraj, ali
               pa: "Kovačeva kobila je bosa."</p>
               <p>Tukaj je predvideno dvoje, pravzaprav; nagrajevanje oziroma ta dodatek sodniku, ki
               bodo zamenjali pozicijo, torej šli tudi na manjše, na nižja sodišča - to je prvo. Ti
               ljudje bodo vrhunski strokovnjaki, bodo pokazali "know" in na ta način, bom rekel,
               ustvarili tudi neke standarde. Denimo, če bo nek sposoben sodnik naredil 200 spisov
               ali pa lahko tudi 300 spisov na leto, bo to nek standard. Vsi ostali, ki sedijo tam
               okoli, na tistem sodišču, in denimo, naredijo samo po 70 ali 80, bodo s tem
               prisiljeni priznati: prvo, da so nesposobni in tudi, jaz mislim, da sam sodni svet
               kot tisti, ki naj bi skrbel in dokončal v takšnih primerih, ko gre za ugotavljanje
               postopkov, torej za postopke zoper sodnike, bo imel neke kriterije. Jaz sem
               prepričan, da ta program Herkules ima tudi v enem delu tudi pozitiven naboj. Žal ima
               tudi hudega negativnega. Na to so pa opozarjali kolegi okoli plač in podiranja
               sistemov in sploh samega principa. Ampak, sicer mislim - torej, to bi lahko opravili
               sodniki, če bi bila volja v sodni veji oblasti, seveda, tudi res brez teh dodatkov;
               to je pa tudi treba reči. Ampak: to ni stimulacija za lenuhe, temveč za tiste, ki
               bodo pokazali, kako je treba delati. Hvala.</p>
            </sp>
            <sp xml:id="SDZ3-Redna-06-2001-05-31.sp46">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima poslanec Blaž Kavčič.</p>
            </sp>
            <sp xml:id="SDZ3-Redna-06-2001-05-31.sp47">

               <speaker>BLAŽ KAVČIČ:</speaker>

               <p>Hvala za besedo, gospod podpredsednik. Tako kot maloprej kolega Jakič želim tudi sam
               izraziti pomislek v zvezi s tem predlogom zakona, ki izvira iz dobronamerne
               zaskrbljenosti.</p>
               <p>Želim si, da bi problem, ki ga zakonodajalec želi rešiti, bil rešen, vendar se mi
               vsiljuje primerjava, da ima naš sodni sistem zdravstvene probleme: recimo, v
               utemeljenem sumu, da gre za zlom noge, zakonodajalec pa se problema loteva z bolj
               pedikerskimi ukrepi.</p>
               <p>Konkretno me skrbi naslednje - in bi želel tudi pojasnilo, razmišljanje gospoda
               državnega sekretarja. Ta predpostavka se mi zdi nekoliko težko kupljiva. Pravimo:
               rešili bomo problem s tem, da bomo sodnike z enega sodišča s stimulativnimi ukrepi
               angažirali na drugem sodišču. To bi pravzaprav pomenilo, da bi v Sloveniji morali
               imeti sodišča,ki imajo nepolno zasedene sodnike. Katera sodišča so to? Če temu ni
               tako, če nimamo prostih sodišč v Sloveniji, potem bomo določena prezasedena sodišča
               še bolj zavrli v njihovem delu s tem, da jim bomo vzel sodnike, ki bodo šli delat za
               20% višjo plačo nadrugo sodišče. Na tistem matičnem sodišču pa se bodo, seveda,
               zaradi njihove odsotnosti nabirali dodatni zaostanki. Se pravi: ali imamo spisek
               prostih sodišč v Sloveniji, ki lahko odstopajo sodnike? Če tega spiska nimamo, če
               prostih sodnikov ni, se sprašujem, kaj je s čisto logično osnovo projekta Herkules.
               Hvala.</p>
            </sp>
            <sp xml:id="SDZ3-Redna-06-2001-05-31.sp48">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima poslanec Franci Rokavec.</p>
            </sp>
            <sp xml:id="SDZ3-Redna-06-2001-05-31.sp49">

               <speaker>FRANCI ROKAVEC:</speaker>

               <p>Hvala za besedo, gospod predsedujoči. Spoštovane poslanke in poslanci! Morda je
               predlog sprememb tega zakona poskus, kako se lotiti hitrejše odprave res enormnega
               števila sodnih zaostankov. Seveda, lahko poskusimo, mogoče je tudi to ena od smeri,
               ki bo morda le dala možnost, da bomo prišli do zmanjševanja sodnih zaostankov v naši
               državi, kljub vsemu pa dvomim v to.</p>
               <p>Dobro je vsaj to, da je na nek način z amandmajem odbora določeno, da je nagrada
               določena v zakonu in da to ni prepuščeno sodnemu svetu. Namreč dejstvo je, da vrana
               "vrani ne izkljuje oči". Mislim, da je to tudi ena od začaranih zgodb samostojne veje
               oblasti, in menim, da bi bilo na tem delu treba v prihodnje marsikaj doreči.</p>
               <p>Prepričan sem, da bi se bilo treba na nek način temeljito lotiti razprav glede
               funkcije trajnega mandata, ne zato, da ga odpravimo, ampak bolj v razpravi, po
               kolikšnem času opravljanja delovne dobe v sodniški funkciji pa se lahko pridobi
               trajni mandat. Namreč, prepričan sem, da bi v tem smislu najbrž bilo potrebno tudi
               pridobiti podatke iz primerljivih evropskih držav, kdaj in na kakšen način se
               podeljuje trajni mandat kot eno od izvirnosti pridobitve samostojne veje oblasti. Je
               pa verjetno res to, da bi moralo biti v procesu odpravljanja zaostankov prioritetno
               predvsem odpravljanje zaostankov, ker so tako imenovano kršenje delovnopravne
               zakonodaje. Namreč, jaz sem prepričan, da je nedopustno, da se dogajajo primeri 10
               let čakanja na pravico določenih posameznikov, ki so izgubili delovno mesto. In to
               neupravičeno. In mislim, da z vidika ustave, kjer govorimo, da je Slovenija pravna in
               socialna država, mislim, da je to ena od najbolj problematičnih točk v zaostankih na
               sodiščih. Najbrž bi se pa morali pri tej točki tudi vprašati, ali mogoče tudi kdaj po
               nepotrebnem ne iščemo svoje poti na sodiščih. Mislim, da je tukaj tudi vprašanje
               vloge izvensodne poravnave, ki tudi še ni zakonsko urejena. Namreč, vsi nasveti,
               recimo, starejših ljudi do sedaj so bili velikokrat v tem, da je potrebno čim
               manjkrat imeti opravka s sodniki. In mislim, da bi to najbrž moralo biti tudi eno od
               izhodišč. Namreč, mnogokrat je to tudi od posameznikovodvisno, nekateri so celo tudi
               zasvojeni s tem, da morajo vedno iskati pravico na sodišču. Hvala lepa.</p>
            </sp>
            <sp xml:id="SDZ3-Redna-06-2001-05-31.sp50">

               <speaker>PODPREDSEDNIK ANTON DELAK:</speaker>

               <p>Hvala. Replicira poslanec Maksimiljan Lavrinc.</p>
            </sp>
            <sp xml:id="SDZ3-Redna-06-2001-05-31.sp51">

               <speaker>MAKSIMILJAN LAVRINC:</speaker>

               <p>Hvala lepa. Zdaj bo izgledalo, kot da se je cel državni zbor kot pogrom spravil na
               sodno vejo oblasti. Jaz se pa tu nekaj upiram in branim. Ampak stvari, bom rekel, res
               niso tako zelo preproste. Jaz se strinjam z vsemi pomisleki, denimo pomislek to, kako
               bodo jemali sodnike z nekih sodišč in jih dali na druga sodišča, če pa je že tam
               zaostanek. Seveda, na takih sodiščih sodnikov ne bodo jemali. Ampak, med enako
               visokimi sodišči so bistvene razlike v številu zaostankov. Vi imate Ljubljano, ki se
               utaplja v zaostankih. In imate, ne vem, neko drugo sodišče, ki dokaj tekoče posluje,
               celo evropsko primerljivo. Ne bom povedal, katero je.</p>
               <p>Drugo je to, da je trajni mandat opredeljen v ustavi. Mi to vemo. Kako priti do
               trajnega mandata, ureja zakon. Zato smo tudi rekli, tam v tistem sklepu, celo jaz sem
               sam v tej smeri tukaj diskutiral, da je treba zakon o sodniški službi novelirati.
               Tretje, sodniki se ocenjujejo in tudi od te oceni je potem napredovanje, bom rekel v
               narekovajih, odvisno. Te stvari bo verjetno treba izbrusiti. Obenem je treba dati...
               Poglejte, primer bom povedal, tako bom najlažje pokazal, kaj hočem povedati. Če nek
               odvetnik, ki je dovolj zvit, dovolj kompetenten, dovolj spoštovan in zloglasen po
               moči, tak, ki pride v imenu obdolženca na idejo, da bi se dalo postopek še malo
               zavleči, predlaga izločitev sodnika in postopek teče. Odvetnik med tem časom, govorim
               o konkretnem primeru, je šel pa smučat. V drugih državah jim na misel ne pride, ker
               je takoj treba položiti neko kavcijo, in ta kavcija ostane tam, v državi, če je bil
               zahtevek neutemeljen.</p>
               <p>Skratka, z vsemi vrstami prijemov je treba stvari pripraviti do tega, da bodo
               krajše. Ne moremo samo zdaj spremeniti ustave, reči, trajnega mandata ne bo več, bomo
               imeli, ne vem, vsakih osem let, pa vsaki dve leti se bodo ocenjevali in tako naprej.
               Vse to, kar setu diskutira, je bolje, da kot neko sugestijo položimo na srce
               državnemu sekretarju, da se neka skupina, torej strokovna skupina, v njej pa ne smejo
               biti samo sodniki, bog ne daj! - naj bodo tudi upokojeni, bom rekel, ker ti že lahko
               neobremenjeno govorijo, sploh pa ne samo vrhovno sodišče, ki mora najprej hitro
               začeti pometati pred lastnim pragom - torej, da se ta strokovna skupina s takšnimi
               vprašanji sooči, spopade, naredi neko analizo, tudi po primerih - treba je ugotoviti,
               zakaj prihaja do tega. Denimo, tu se popolnoma strinjam z gospodom Sokom, da so
               blazni zaostanki na delovnih in socialnih sodiščih. Seveda, saj imamo tudi zakonodajo
               še iz rajnke "Juge"! Tam se sodniki lovijo, zato je res samo od kvalitetnega sodnika
               pričakovati, da bo zadevo hitro rešil. Tu je tudi nekaj naše krivde, skratka, ni samo
               črno, ni samo belo, nikjer!</p>
               <p>Zato, bom rekel, vzemite to bolj kot prispevek k temu, da bi vsi skupaj želeli, da
               se stvari premaknejo.</p>
            </sp>
            <sp xml:id="SDZ3-Redna-06-2001-05-31.sp52">

               <speaker>PODPREDSEDNIK ANTON DELAK:</speaker>

               <p>Hvala lepa. Razpravljal bo poslanec Valentin Pohorec.</p>
            </sp>
            <sp xml:id="SDZ3-Redna-06-2001-05-31.sp53">

               <speaker>VALENTIN POHOREC:</speaker>

               <p>Hvala lepa za besedo. Najprej bi postavil vprašanje, na katerem sodišču v Sloveniji
               ni sodnih zaostankov, da bi lahko s tega sodišča premestili, recimo, sodnike na drugo
               sodišče. Za ta podatek ne vem in bi želel odgovor.</p>
               <p>Ali se ne bo dogajalo naslednje, da bo, recimo, sodnik s Ptuja premeščen v Maribor,
               da bi tam reševal zaostanke, iz Maribora pa na Ptuj, ker so tudi na Ptuju zaostanki,
               oba bosta pa prejemala 20% višji dohodek. Ali ni za tem mogoče tudi kaj takega in
               bomo s tem še v večjem nesorazmerju do drugih vej naših javnih služb, naših drugih
               strokovnjakov na področju šolstva, izobraževanja, kulture, kjer že danes ugotavljajo,
               da je nesorazmerje v plačah s sodniki tolikšno, in bomo sprožili nova vprašanja in
               nove zahteve po spremembi plač, po spremembi kolektivnih pogodb ali pa celo dobili
               grožnje s stavkami.</p>
               <p>Menim, da so razlogi za te zaostanke v sodnih postopkih, da je treba tu nekaj
               spremeniti; da so v tej igri predvsem odvetniki, ki seveda iz tega služijo. Poznam
               primer, ko sta se odvetnika, zagovornika obdolženca in tožnika dogovorila, "danes jaz
               preložim, čez mesec dni ti preložiš", in tako gre zadeva v nedogled in se vleče šest,
               sedem let. Primer, ki bi ga z vsemi dokazili, ki obstajajo, lahko že kdaj rešili! Ali
               pogosto nekomu ne sodijo odvetniki namesto sodniki? Oni velikokrat pišejo, kako se
               naj sodba glasi, in velikokrat sodniki temu tudi sledijo.</p>
               <p>Menim, da je nujno treba narediti celotno analizo, obsežno, temeljito analizo našega
               sodnega sistema in nato priti s spremembami vseh tistih zakonov, pa če treba tudi
               ustave, kjer bi spremenili trajni mandat, da bi zadevo rešili. Ne vem, če bo ta
               zakon, ta novela rešila vse probleme, ki na tem področju obstajajo. Jaz sem postal po
               tej razpravi, posebej po razpravi gospoda Romana Jakiča, ki se mu v celoti
               pridružujem, pa tudi drugih, skeptik in razmišljam, da zakona sam ne bi podprl.
               Hvala.</p>
            </sp>
            <sp xml:id="SDZ3-Redna-06-2001-05-31.sp54">

               <speaker>PODPREDSEDNIK ANTON DELAK:</speaker>

               <p>Hvala. Besedo ima poslanec Kebrič Ivan.</p>
            </sp>
            <sp xml:id="SDZ3-Redna-06-2001-05-31.sp55">

               <speaker>IVAN KEBRIČ:</speaker>

               <p>Spoštovane kolegice in kolegi! Sodstvo je s tem predlogom, ki je pred nami, pod
               očesom in kritiko javnosti. Kdor od nas se je malo posvetoval z raznimi sodniki, pa
               poskušal dobiti pogled v obe plati medalje ali imel priliko slišati obe plati zvona,
               si je lahko ustvaril določeno mnenje. Osnovnakritika pada v glavnem na sodniške
               plače. In če imam to pred očmi, menim, da je ta program Herkules enostavno reševanje
               njihovih plač. Zato za ta program sploh ne bom glasoval.</p>
               <p>Menimo, da so sodniki res kot posebna veja oblasti omejeni s svojimi plačami na ta
               način, da pač ni njihova funkcija združljiva s kakšnimi drugimi funkcijami, ki dajejo
               pridobitno, ki predstavljajo pridobitno dejavnost in dajejo določene dodatne
               zaslužke. Zato imajo tudi ta funkcijski dodatek nezdružljivosti z njihovo funkcijo.
               Nadrugi strani imajo pa mnogi, ki se z njimi primerjajo, mnogo možnosti dodatnih
               zaslužkov, hočejo pa v osnovi imeti enak dohodek ali plačo, kot temu danes pravimo.</p>
               <p>Menim, da sodniki s tem sistemom, kakrkšen je, nimajo prave, dovoljšne motivacije.
               Če je, je moje vprašanje, ali je dovoljšna. Na drugi strani pa tudi ustrezna
               stimulacija, ki se pač bi morala izraziti v materialni obliki. Menimo, da če dam
               primer, o katerem sem razmišljal, ali je dober tisti sodnik, ki razpiše, govorim v
               indeksu, primerjalno 50 razprav, pa jih reši 10 v tistem mesecu, ali je pa boljši
               tisti, ki razpiše 30 razprav, pa jih razreši 15. To so dileme, ki so mi dale
               razmišljanje, da je v našem sodstvu nekaj, bom rekel, drastično narobe. Menim pa, da
               ta predlog ne rešuje teh osnovnih problemov. Mi vemo, da je določena motivacija in
               stimulacija samo v tem, ko imajo, pod narekovajem, normo, koliko zadev naj bi rešili
               mesečno. Tisti, ki jih razreši več, pač lahko pridobi določene pozitivne točke, ki mu
               gredo v korist ob priliki za njegovonapredovanje. Drugi, ki pa so raje, da zopet
               rečem pod narekovajem, "v senci", so pač malo bolj lagodni in tudi niso posebej za to
               sankcionirani, saj sankcij, vsaj materialnih, ne poznajo. Stimulacija je pa na drugi
               strani tako skromna, da ni pravzaprav niti omembe vredna. Zato menim, da tak predlog,
               kakršen je pred nami, ni sprejemljiv in ne bom zanj glasoval. Hvala.</p>
            </sp>
            <sp xml:id="SDZ3-Redna-06-2001-05-31.sp56">

               <speaker>PODPREDSEDNIK ANTON DELAK:</speaker>

               <p>Hvala lepa. Prosim. Besedo ima poslanec... <stage>(Glas iz ozadja.)</stage> Razprava. Kangler.</p>
            </sp>
            <sp xml:id="SDZ3-Redna-06-2001-05-31.sp57">

               <speaker>FRANC KANGLER:</speaker>

               <p>Hvala za besedo. Ko poslušam te razprave, moram reči, da sem malo presenečen nad
               nekaterimi posamezniki, pa ne bi želel replicirati posameznikom. Presenečen sem, da
               marsikdo, ki je tudi v vladni koaliciji, tukaj ne podpira vladnega predloga. Čeprav
               gre za sporna finančna sredstva, ki bi bila, ne samo simboličnega pomena in neki
               drugi način reševanja te problematike. Jaz pravim malo drugače. Potrebno se je
               postaviti v luč tistih, ki so nas izvolili v ta parlament in ki iščejo pravico v
               sodiščih. Iščejo pravico že 5 do 10 let in zaradi zaostankov nasodiščih ne pridejo do
               prave pravice. Sam sem v zvezi s tem že razpravljal na odboru. Mi danes v tej dvorani
               tega problema s tem projektom ne bomo rešili. Bomo pa marsikateremu, ki čaka na
               pravico, pomagali. Tako ali drugače.</p>
               <p>V prejšnjem mandatu, se spomnim, je bilo veliko polemik na račun spremembe zakona o
               rednih sodiščih, kjer smo si mi kot koalicijski partnerji prizadevali, da bi dali
               večja pooblastila predsednikom sodišč. Zakaj predsednikom sodišč? Danes predsednik
               sodišča nima pravice, nima vpliva,da sploh sodnika vpraša, kaj počenja cel dan. Ne
               gre, da bi imel pogled v materialno stvar, ki jo ima sodnik. Predsedniki sodišč bi
               morali imeti pravice in tudi vpogled, kaj dela sodnik v delovnem času.</p>
               <p>Kar se tiče plač sodnikov, gospod Kebrič. Glede na nekatere druge državne uslužbence
               so kar dobro plačani. Res pa je, da če nekdo dodatno dela, da ga je treba tudi
               finančno nagraditi. In ta projekt bo določenim sodnikom naložil dodatno delo izven
               rednega delovnega časa. In to jim je potrebno plačati. In predstavnika vlada tudi
               prosim in samo vlado, da se na tem področju temeljito pripravi, predvsem da se
               spremeni zakonodaja na procesnem področju. Brez zakonodaje na procesnem področju mi
               zmanjšali zaostankov na sodišču ne bomo. In brez temeljite spremembe zakona o rednih
               sodiščih tudi ne oziroma v sodnih službah. Ta dva zakona sta temelj, da se zaostanki
               na sodiščih zmanjšajo. Nedopustno je, da se v navadnih civilnih tožbah ljudje lahko
               tožijo po 10 let in da sodišče na prvi stopnji ne odloči v nekaterih zadevah, ker ima
               vsak možnost, procesne možnosti dajejo eni in drugi stranki, da lahko postopke na
               sodišču zavlačujejo. In na tem področju bo potrebno malo več storiti. Da bomo
               zmanjšali zaostanke na sodiščih, pa je potrebno dati pravno podlago, spremeniti
               procesno zakonodajo in zakon o sodniški službi, tako pripraviti in temeljito
               spremeniti, pa razmišljati tudi, kot razmišljajo nekateri posamezniki, strokovnjaki,
               ali ima sodnik trajni mandat ali nima, oziroma kdaj naj sodnik dobi trajni mandat. To
               je zelo pomembno, kdaj naj sodnik dobi trajni mandat. Ali naj dobi sodnik trajni
               mandat pri 30 ali 35 letih, ali kasneje ko ima delovne izkušnje, takšne ali drugačne.
               In mislim, da vlada mora v najkrajšem času se temeljito lotiti teh sprememb, če želi
               na sodišču zmanjšati zaostanke. Hvala lepa.</p>
            </sp>
            <sp xml:id="SDZ3-Redna-06-2001-05-31.sp58">

               <speaker>PODPREDSEDNIK ANTON DELAK:</speaker>

               <p>Ker ne želi nihče več ... najprej bom dal besedo predstavniku vlade, da odgovori na
               nekatera postavljena vprašanja, potem pa seveda poslancem, ki bodo želeli
               razpravljati. Prosim.</p>
            </sp>
            <sp xml:id="SDZ3-Redna-06-2001-05-31.sp59">

               <speaker>HINKO JENULL:</speaker>

               <p>Hvala za besedo. Gre za problem delitve oblasti. Sodno oblast v Sloveniji izvajajo
               sodišča in sodniki, je ne izvaja niti zakonodajna veja,katere predstavniki ste tukaj,
               niti izvršilna veja, katere predstavnik sem jaz tukaj. Če bi želel podrobneje
               razpravljati o vseh vprašanjih, ki so bila načeta, in vsa vprašanja utemeljeno ali pa
               vsaj veliko večino, bi moral komentirati tudi ravnanja, predloge, pobude, nagibe
               sodne veje oblasti. Ne vem, če mi je to dovoljeno kot predstavniku vlade tukaj in ne
               vem, če je toprav storiti brez sodnikov oziroma njihovih predstavnikov. Tu sem, moram
               reči, v specifičnem položaju, tako kot je vlada in ministrstvo v specifičnem
               položaju, ko pripravlja zakonodajo, ki zadeva sodišča in sodniško poslovanje, ker
               skuša te zakone pripravljati vedno, in pisati skupaj s sodniki, tako da je dosežena
               kar največja možna stopnja soglasja. Tega pa vedno ni lahko doseči in kaže, da v
               nekaterih zadevah tudi ne bo možno.</p>
               <p>Tu je bilo načeto vprašanje zakona o sodniški službi. Res je, da je bil vložen v
               proceduro, res je tudi, da je bil nadomeščen s tem zakonom, ki ga danes obravnavate,
               in sicer iz razloga, ker so organi sodne veje, Slovensko sodniško društvo, Sodni
               svet, dali kar petnajst strani pripomb na tisto gradivo. Vladi se je zdelo primerno,
               da to zadevo ponovno preuči. Zagotavljam vam, da te obsežne spremembe, ki zadevajo
               tudi vprašanje napredovanja, vprašanje disciplinske odgovornosti, vprašanje
               pooblastil predsednikov, razrešujemo in je znaten del besedila že napisan, ne pa
               povsod usklajen s sodno vejo. O teh zadevah bo moral ta parlament, ko bo zakon dobil,
               dokončno odločiti.</p>
               <p>Zakona nismo predložili, ker je odprto temeljno vprašanje, to je pa vprašanje načina
               izvolitev sodnikov, ki je v izhodiščih za spremembo ustave. Če se tu zgodijo
               spremembe, potem je potrebno celoten koncept sedanjega načina izbire in izvolitev
               spremeniti tudi v zakonu o sodniški službi, predvsem v tem, ki operacionalizira te
               ustavne določbe. Zato smo se odločili s soglasjem predstavnikov sodne veje, da
               počakamo do konca meseca junija in nato delo nadaljujemo.</p>
               <p>Kar zadeva konkretni zakon bi želel to povedati. Projekt Herkules ni projekt niti
               ministrstva za pravosodje, niti vlade, ampak je projekt vrhovnega sodišča. Je ena od
               oblik reševanja sodnih zaostankov. Kako se lotevamo sodnih zaostankov, to določa
               zakon o sodiščih, in sicer pove, da če pride na sodišču do zaostankov - to je 60.
               člen - mora predsednik sodišča sprejeti program reševanja. Vrhovno sodišče je
               ponudilo vsem predsednikom sodišč, ki imajo zaostanke, projekt Herkules kot idejni
               okvir za medsebojno pomoč sodnikov. Tisto, kar je vlada štela za potrebno in k čemur
               je bila pozvana, da stori, je, da da temu projektu zakonsko podlago. To in samo to
               želimo s tem zakonom.</p>
               <p>Nismo pa nikoli trdili - če so pojasnila oziroma obrazložitve bile razumljene
               nekoliko preveč optimistično, se opravičujem - da bomo s tem projektom lahko
               odpravili sodne zaostanke in se strinjam z vsemi, ki so opozarjali, da gre za
               kompleksno vprašanje.</p>
               <p>S tem v zvezi bi samo povedal nekaj o procesni zakonodaji. Ta državni zbor je,
               največkrat na pobudo sodnikov, že obsežno spreminjal procesno zakonodajo - moram to
               povedati - do take stopnje, da so nekatere ocene Sveta Evrope, da smo preveč zavrli
               dostop do sodišča in dostop do sodnika. Eden odaspektov, ki smo ga danes odpravili -
               in za to se vam vsem zahvaljujem - je zakon o brezplačni pravni pomoči. Vendar so še
               določen drugi pomisleki. Procesna zakonodaja je dala široka pooblastila sodnikom, da
               onemogočijo vsakršne zlorabe postopkov.</p>
               <p>Drugo vprašanje, ki ga jaz ne morem ocenjevati, kako se ta pooblastila uporabljajo.
               Procesna zakonodaja je s spremenjenimi določbami o vročanju, z obveznostmi plačila
               sodnih taks kot procesnimi predpostavkami, s poudarjeno kontradiktornostjo, s
               prekluzijo dokazov na prvi stopnji, s prekluzijo dokaza v pritožbenem postopku, s
               povečanjem uradnih pooblastil in tako dalje že storila veliko tega, na kar je bilo
               danes tu opozorjeno, verjetno ne vsega, ampak veliko. Ocenjevati, ali in kako so te
               spremembe zaživele v praksi, tudi ni ali pa vsaj ne izključno naloga izvršilne veje
               oblasti. To bi morali storiti skupaj s sodniki.</p>
               <p>Glede posameznih vprašanj bi povedal posameznim poslancem, ki so izrecno naslovili in
               dal pojasnila. Gospod Jakič je rekel, da je bil zaveden, češ da zakon ni potreben,
               ker že sedanji zakon omogoča dodelitev. Res je, da sedanji zakon omogoča dodelitev,
               vendar v dikciji je lahko višji sodnik dodeljen na okrožno sodišče in okrožni sodnik
               na okrajno sodišče. Opozorila predsednikov sodišč so bila, da je ravno ta določba
               preozka, ker je največja možnost dodeljevanja iz višjih sodišč na okrajna sodišča in
               da zakon tega ne omogoča. Zato smo to izpostavili kot eno od potrebnih sprememb.</p>
               <p>Drugo. Ta zakon je omogočal samo dodelitev za polni delovni čas. Mi smo želeli tako
               dopolnitev, pri kateri bi bilo možno, da sodnik z delom delovnega časa še vedno dela
               pri svojem sodišču, tako da tam ne bi nastajali zaostanki.</p>
               <p>Tretje je ureditev načela zakonitega sodnika.</p>
               <p>Četrto je dodatek, o katerem boste odločali.</p>
               <p>Poslanec, gospod Alojz Sok je vprašal, če imamo podatke o številu sodnikov na
               prebivalca. Te podatke imamo. Imamo natančne podatke iz študije, ki so jo naredili
               nemški kolegi, ki v okviru horizontalnega Phare projekta skupaj z nami ugotavljajo
               razloge in ukrepe za preprečevanje zaostankov in o tem bomo na zaključni konferenci,
               ki bo konec junija, obvestili slovensko javnost in smo pozvali že, s predhodnim
               vabilom tudi ta državni zbor, da se udeleži in sliši ugotovitve. S sebi lastno
               natančnostjo so nemški kolegi izračunali, da ima Nemčija na 100.000 prebivalcev 25,5
               sodnika in Slovenija na 100.000 prebivalcev 36,6 sodnika. Glede na to, da so oni
               natančno proučevali našo zakonodajo in organizacijo, mislim, da ti podatki držijo.
               Jaz pa imam podatke tudi za številne primerljive evropske države, pri čemer jih ne
               morem uporabiti z neko, bi rekel, veliko prepričljivostjo, ker so ureditve do te mere
               različne, da je težko reči, kaj pomeni število sodnikov na prebivalca, glede na to,
               da je različna ureditev, kaj je v sodni pristojnosti in česa ni v sodni pristojnosti
               in kam prištevamo določene poklice. Vendar po teh podatkih je Slovenija na vrhu
               evropskih držav po številu sodnikov v primerjavi, recimo, po teh izračunih je bilo
               2.000 na 2.800, obraten izračun, prebivalcev, medtemko recimo Avstrija na 12.000,
               Španija na 11.000, Danska na 16.000, Francija na 12.000 in tako dalje. Ti podatki so
               nas ravno vodili k temu, da ne moremo samo povečevati staleža sodnikov in da je treba
               iskati rezerve v okviru obstoječega števila in zagotoviti mobilnost.</p>
               <p>S tem v zvezi je bilo utemeljeno postavljeno vprašanje poslanca, gospoda Kavčiča,
               kako je to možno. To je možno zato, ker so obremenitve naših sodišč do te mere
               različne, da imamo, na primer, okrožno sodišče, kjer znaša količnik prepustnosti, kot
               bi rekel, 0,6, in imamo okrožno sodišče, kjer znaša ta količnik 2,1. Kar pomeni, da
               je prvo sodišče sposobno, če ne dobi nobene nove zadeve, vse, kar ima, pospraviti v
               dobri polovici leta, drugo pa rabi dve leti. In pri okrajnih sodiščih gredo ti
               količniki od 0,4, pri najbolj učinkovitem oziroma tekoče poslujočem sodišču, do 3,5.</p>
               <p>Tu vidimo rezervo, ki jo želimo omogočiti s tem zakonom, in še v nečem. Utemeljeno
               je bilo opozorjeno, da lahko pri posameznem sodišču pride do zaostankov, če bi ti
               sodniki šli drugam pomagat. Zato ima zakon vgrajeno določbo, da je ta dodelitev možna
               samo s soglasjem obeh predsednikov sodišč. Popolnoma zaupamo sodnemu svetu, ki v
               končni fazi odloča, da ne bo dovolil predodelitev s tistih sodišč, ki so
               preobremenjena, pač pa samo s tistih sodišč, kjer se pri tekočem delu to ne bo preveč
               poznalo.</p>
               <p>Postavljeno je bilo vprašanje, kje ni zaostankov. Mislim, da sem na to odgovoril. Ti
               podatki so na voljo. Sodna statistika je izdelana - gospodu Lavrincu se opravičujem,
               če je ni dobil, jo bomo poslali, to bom zagotovil - izdelana je bila v mesecu aprilu.
               Poleg tega imam sam še določene križane podatke, tako da lahko to dodatno še
               pojasnim.</p>
               <p>Gospod poslanec Rokavec je opozoril na vprašanje dostopa v trajni mandat. To je
               stvar ustavnih razprav. Povedal bi samo, da to, kar ste rekli, drži. Nekatere
               evropske države imajo določeno preizkusno dobo, po kateri se pridobi trajni sodniški
               mandat. To povem samo kot pojasnilo, ne da bi se želel do vprašanja trajnega mandata
               opredeljevati, ker mislim, da je znano, da je evropski in svetovni standard sodniške
               neodvisnosti prav trajni mandat.</p>
               <p>Kar zadeva izvensodno poravnavo, pripravljamo podlage, v kazenskem postopku je že,
               pripravljamo v pravdnem postopku, pripravljamo v delovnih in socialnih sporih,
               vgradili bomo tudi v novo družinsko zakonodajo.</p>
               <p>Glede procesne zakonodaje sem povedal. Ne izključujem, da so še kje rezerve.</p>
               <p>Glede organizacijske zakonodaje in zakona o sodniški službi pa se popolnoma strinjam
               in zagotavljam, da bo vlada s temeljitimi spremembami, kjer bo tudi govora o večjih
               pooblastilih in o bolj učinkovitih notranjih kontrolnih mehanizmih, prišla v ta
               državni zbor.</p>
               <p>Ponovno predlagam, da zakon podprete. Čeprav bodo njegovi učinki v primerjavi z
               velikostjo zaostankov razmeroma majhni, bodo pa zelo pomembni, zlasti če bo program
               izveden tako, da se bo šlo na določena manjša sodišča in da bomo lahko na teh manjših
               sodiščih zagotovili tekoče delo. Katera bodo ta sodišča, o tem ministrstvo ne odloča,
               o tem bo odločalo vrhovno sodišče in sodni svet. Hvala.</p>
            </sp>
            <sp xml:id="SDZ3-Redna-06-2001-05-31.sp60">

               <speaker>PODPREDSEDNIK ANTON DELAK:</speaker>

               <p>Hvala lepa. Sedaj samo še napovem, prijavil se je Jakič Roman, razumem, replika, in
               potem za razpravo še Mamić Ivan. Prosim!</p>
            </sp>
            <sp xml:id="SDZ3-Redna-06-2001-05-31.sp61">

               <speaker>ROMAN JAKIČ:</speaker>

               <p>Hvala za besedo. Jaz se zahvaljujem seveda državnemu sekretarju za to, kar je
               povedal. Jaz sem že prej rekel, da smo ujeti v neko zanko ločevanja vej oblasti.
               Ampak seveda ta zanka ne pomeni, da o tem ne smemo kot zakonodajna veja oblasti, ki
               kljub vsemu zakonodajno determiniramo, o tem razpravljati.</p>
               <p>Najbolj se mi zdi pa nevzdržna situacija, da sodna veja oblasti sama spesni dikcijo
               člena, ki nima podlage v drugem, kot v zvišanju plač oziroma dodatkih, in potem jaz
               ne smem o tem razpravljati kljub temu, da seveda moram skrbeti kot državni poslanec
               za razmerje plač vjavnem sektorju. Veste, jaz sem zelo naklonjen šolnikom in bi jim
               bilo treba zvišati plače. Jaz trdim, da so premalo plačani. Kulturniki so tudi,
               mislim, da bi bilo dobro, če bi jim 7% višje plače dali, in so upravičeno štrajkali
               pred ministrstvom za kulturo. Ampak seveda kot državni poslanec moram paziti na
               razmerje plač v javnem sektorju na ta način, da se razmerje plač ne poruši. Državni
               sekretar, vi ste rekli, jaz sem bil zaveden. Če bi bila intenca tega zakona tudi s
               strani spisa na strani sodnikov, da zgolj gre za ta prvi del, potem bi pisalo:
               "Sodnik je lahko začasno dodeljen, da opravlja sodniško službo itn., največ za dobo
               šest mesecev, največ za dobo enega leta, sodnik je lahko začasno dodeljen največ
               dvakrat zaporedoma, o začasni dodelitvi odloča sodni svet, začasna dodelitev ne
               posega v sodniški položaj in sodniško plačo."</p>
               <p>Del, na katerega teče moja razprava, se nanaša na drugi del tega člena, za katerega
               me pa ne boste prepričali, da je to vmešavanje v sodno vejo oblasti na način, da se
               vmešavam v nek sistem in njihovo neodvisno delo. To je pa plačna politika, drugi del
               tega amandmaja. Je stimulacija in o tej stimulaciji sem jaz v svoji diskusiji
               govoril. Ne nazadnje na matičnem delovnem telesu smo jasno dobili odgovor, da
               sodniki, če ne bo drugega, ki govori o 20% stimulaciji, ne bodo tega delali. Moja
               osnovna poanta je bila primerjava tega in zato sem ministru rekel, kako bo lahko
               skupaj sedel s svojo ministrsko kolegico Čokovo, ko bosta razpravljala o plačni
               politiki, in bo rekel, "mi smo touspeli narediti" - prej smo slišali, kako se da,
               seveda, zgodba peljati z 20%, kdo komu pomaga in na kakšen način. In postavka je
               letos 50 milijonov, drugo leto, boste rekli, je pa 500 milijonov, glede na to, da
               neke analize niste naredili, ali ta zakon sploh lahko odpravi te zaostanke.</p>
               <p>Na matičnem delovnem telesu ne samo, da se je pokazalo, da ni bilo na to odgovora,
               ampak je bilo zavajajoče tudi to, da so rekli - najprej so rekli, bo samo 20
               sodnikov, potem so rekli, bo samo 5 sodnikov, potem so pa rekli, da teh 5 sodnikov
               lahko ta zaostanek, 533.000 pa še nekaj primerov, reši v štirih letih! V štirih
               letih! Statistično, matematično - šel sem h kolegu Viliju Trofeniku, sedela sva
               skupaj, in sem rekel, glede na to, da je zelo dober matematik, če vse neznanke
               upošteva, ali je to možno. Seveda ni možno, ker je neznanka v tem, kar je govoril, da
               tisti, ki bo šel s Ptuja v Ljubljano, je neznanka, koliko primerov bo prišlo na Ptuj
               in koliko primerov bo ostalo na Ptuju nerešenih! In kdo bo tiste na Ptuju reševal
               potem!</p>
               <p>Zato si sam ne dovolim, kot državni poslanec, da mi nekdo govori, da moram držati
               gobec, zato ker je to sodna veja oblasti, in ne smem v njo posegati. Jaz se nisem
               opredeljeval do prvega dela tega člena, govorim o plačni politiki v tej državi in
               govorim, da ta del amandmaja nima zveze s Herkulesom. Nima zveze s Herkulesom! Gospod
               Partljič vam je govoril - izmislil sem si, da bo projekt ... /Nerazumljivo./ , ko se
               bodo zdravniki izmislili, in bo tisoč drugih projektov, ko bomo zaostanke... Kako bom
               pa jaz doma svoji ženi povedal, ki je profesorica angleškega jezika, da pa ona, ki pa
               redno vse dela tako, kot je treba, da ima isto plačo že kar nekaj časa, bo pa težko!
               Jaz ji bom težko dopovedal, težko ji bom dopovedal, da je nekdo stimuliran za nekaj,
               kar bi moralo biti narejeno.</p>
               <p>V tem je moja poanta in prosim, da mi ne govorite, da moram na nek način molčati ali
               pa ne razpravljati zato, ker ne ločim in ne vem, kaj je to ločitev treh vej oblasti.
               Točno se zavedam, in zato nikoli nisem šel - vsi predlogi, ki so prišli iz
               kateregakoli segmenta sodišča na točki, ki je reševala sistemsko, sem bil tiho in sem
               to sprejemal. Ampak da mi nekdo zraven prilepi plačno politiko, to je pa zgodba, o
               kateri jaz odločam! Jaz odločam v tej državi, kakšna bo plačna politika. Ni mi všeč,
               ampak moram paziti na vse segmente v javnem sektorju. Hvala.</p>
            </sp>
            <sp xml:id="SDZ3-Redna-06-2001-05-31.sp62">

               <speaker>PODPREDSEDNIK ANTON DELAK:</speaker>

               <p>Hvala lepa. Predlagam državnemu zboru, da poslušamo še našega poslanskega kolega
               Mamića in potem zaključimo splošno razpravo, seveda, če je volja v državnem zboru za
               to.</p>
            </sp>
            <sp xml:id="SDZ3-Redna-06-2001-05-31.sp63">

               <speaker>IVAN MAMIĆ:</speaker>

               <p>Hvala lepa.</p>
            </sp>
            <sp xml:id="SDZ3-Redna-06-2001-05-31.sp64">

               <speaker>PODPREDSEDNIK ANTON DELAK:</speaker>

               <p>Samo moment, prosim! Se potem strinjate, da poslušamo še gospoda Mamića? Prosim,
               poslanec Ivan Mamić.</p>
            </sp>
            <sp xml:id="SDZ3-Redna-06-2001-05-31.sp65">

               <speaker>IVAN MAMIĆ:</speaker>

               <p>Upam, da bom kratek. Zahvaljujem se za besedo.</p>
               <p>Mislim, da je vse, o čemer se mi danes pogovarjamo, kar so določeni že omenili in
               povezali, šolstvo, zdravstvo in tako naprej, stvar naše mentalitete pravzaprav. Če
               Herkules rešuje ta problem, hvala bogu, ga podprem z obema rokama! Ta Herkules, vsaj
               sam si predstavljam, da je to kot nek inštruktor nekemu učencu. Sedaj ta učenec, če
               se sam zanaša na inštruktorja, potem ne bo nič iz njega. To se pravi, naj bi ta
               akcija trajala en čas in potem, ko se pojavi spet problem, je isto, se pač pojavi
               problem in se rešuje. Tako, da bi to tudi nekako podpiral.</p>
               <p>Recimo tisto vprašanje, ki ga je postavil gospod Sok, in odgovor je, da je v Nemčiji
               dosti manj sodnikov, kot v Sloveniji, se pravi na novo zaposlovanje ne vem koliko bi
               bilo efektno, efektivno. Ne vem, bi bilo si treba neko formulo, da bi te ljudi, ne
               bom rekel stimulirali, prisilili, da bi mogoče prav delali. Dobro, oni bodo lahko
               rekli, "kaj pa v tistem državnem zboru, kaj pa vi delate, o tem govorite po tri ure,
               ker imate neomejeno, pa se še enkrat ponavljate itn., eno točko dnevnega reda
               obravnavate po cel dan ali pa še kaj več". Torej, vsi mi lahko drug drugemu kaj
               očitamo.</p>
               <p>Kako stimulirati? Tudi v šolstvu, recimo, ko je rekla gospa Čokova, dobre profesorje
               je treba nagraditi, sem vprašal, kdo pa je dober profesor in kdo je slab profesor. Se
               pravi, to je zelo težko.</p>
               <p>Omenim samo še en primer. Izhajam iz Ajdovščine, smo imeli - jaz sem bil porotnik
               osem let, sodnica, ki je delala redno, je imela zamude samo par mesecev in nič več,
               ko je ona šla drugam, so drugi sodniki hodili in so te stvari tako zavlačevali, za
               eno razpravo so zapravili toliko časa, trikrat, štirikrat več kakor ona in v enem
               letu se je nabralo, da je zamuda bila potem čez dve leti itn. Se pravi, o tem bi se
               morali malo zamisliti, pogovoriti. Hvala lepa.</p>
            </sp>
            <sp xml:id="SDZ3-Redna-06-2001-05-31.sp66">

               <speaker>PODPREDSEDNIK ANTON DELAK:</speaker>

               <p>Hvala lepa. Ker se je prijavil še k razpravi dr. Bernik, vidimo, da ne bomo mogli
               končati do dopoldanskega dela in seveda prekinjam sejo. Nadaljujemo ob 14.30.</p>
               <stage>(Seja je bila prekinjena ob 13.06 uri in se je nadaljevala ob 14.37 uri.)</stage>
            </sp>
            <sp xml:id="SDZ3-Redna-06-2001-05-31.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice poslanke, kolegi poslanci! Nadaljujemo popoldanski del zasedanja.</p>
               <p>Sporočam vam, da so dodatno opravičeni za nadaljevanje 6. seje, dne 31.5.2001: Samo
               Bevk od 17.00 ure dalje, Rudolf Moge za popoldanski del seje, Vili Trofenik za
               pričetek popoldanskega dela seje, ravno tako Jožef Školč, za pričetek popoldanskega
               dela seje naslednje člani komisije za nadzor nad delom varnostnih in obveščevalnih
               služb Anton Delak, Marko Diaci, mag. JanezDrobnič, Zmago Jelinčič Plemeniti, Jožef
               Jerovšek, Franc Kangler, Bogomir Zamernik in od 16.30 ure dalje Božič Ivan.</p>
               <p>V dopoldanskem delu še nismo končali splošne razprave k predlogu zakona o spremembi
               in dopolnitvi zakona o sodniški službi. Gospod Bernik, mislim, da ste se vi javili.</p>
               <p>Se opravičujem, najprej bomo še ugotavljali navzočnost. Vljudno vas prosim, da pri
               sosedih pogledate, da morebiti imajo vstavljene kartice, pa niso prisotni.
               Spoštovani, spoštovane, ki vas v tej dvorani ni! Vaše obnašanje ni za zgled niti ni
               korektno do ostalih, ki v dvorani čakajo na vašo prisotnost. Zato v skladu s
               poslovnikom ugotavljamo navzočnost prvič. Navzočih je 43 poslank in poslancev.
               Državni zbor ni sklepčen, zato v skladu s poslovnikom ugotavljamo navzočnost drugič.
               Ugotavljamo navzočnost. Prosimo, da vstavite kartice. Ugotavljamo navzočnost drugič.
               Navzočih je 46 poslank in poslancev. Državni zbor je sklepčen, zato lahko veljavno
               odloča. Ostali smo pri splošni razpravi k predlogu zakona o spremembi in dopolnitvi
               zakona o sodniški službi. Dr. Jožef Bernik se je priglasil k besedi že v opoldanskem
               delu, zato mu dajem besedo zdaj. Spoštovane in spoštovani! Prosim za potreben mir za
               to, da lahko gospod Bernik pove svoje mnenje. Lepo prosim za mir!</p>
            </sp>
            <sp xml:id="SDZ3-Redna-06-2001-05-31.sp68">

               <speaker>DR. JOŽEF BERNIK:</speaker>

               <p>Gospa podpredsednica, dame poslanke in gospodje poslanci, gospod sekretar! Najprej
               hvala lepa, da je vaš predhodnik prekinil sejo, da smo se lahko šli opomoč in danes
               lahko nadaljujemo naprej to veliko razpravo o sodniški službi. Današnja razprava je
               osvetlila zelo mnogo različnih problemov in pa tudi možnih rešitev. Zaostanki so
               resnično veliki in to škoduje slovenskim ljudem pri njihovi kvaliteti življenja.
               Priznati moramo, da se taki zaostanki, kot so po svetu, ne samo tukaj pri nas ali v
               Evropi, rešujejo ali poskušajo reševati na različne načine in med temi so tudi tako
               imenovane "leteče" sodniške skupine, ki gredo iz kraja v kraj, brez kakšne dodatne
               nagrade.</p>
               <p>Seveda, tukaj razpravljamo o slovenskem receptu za rešitev zaostankov. Vendar ta
               predlog še zdaleč ni zadovoljiv, vendar je edini, ki ga imamo sedaj pred seboj. Po
               mojem gledanju ta predlog ne bo rešil teh velikih zaostankov, čeprav je možno, da bo
               sedanje stanje nekoliko izboljšal. Vse to je pokazalo na vse te probleme in pokazala
               tudi zelo bogata razprava danes dopoldne. Mislim, da lahko zaključimo, da s tem, da
               problem ni v kazuistiki, ampak je sistemski in da se bomo morali soočiti s tem, da se
               sistem sodstva spremeni.</p>
               <p>Je pa res, da naši državljani in volivci pričakujejo, da bosta sodna oblast in pa
               naš državni zbor naredila nekaj radikalnega in celotno stvar spremenila, sedanji
               sistem spremenila in jim s tem olajšali življenje. Torej, pred nami je, da nekaj
               naredimo. Vendar ta predlog, ki je pred nami, je zelo ekeperimentalen, drag in tudi
               brez zagotovila, da bo dosegel temeljito spremembo situacije. Ob vsem tem me zelo
               čudi dejstvo, da je ta predlog nekako "sine fine", torej brez konca, za vedno.</p>
               <p>Menda je nekaj debate o tej stvari v delovnem odboru in slišim, da je bil pomislek
               glede tega zavrnjen. Zato se mi ponuja vprašanje, ali ne bi bilo umestno, da v ta
               predlog vgradimo, recimo dobo 12-ih do 18-ih mesecev in potem pregledamo učinke. V
               tem času bi bilo pametno obvezati našo vlado, da pripravi predlog zakona o temeljiti
               sistemski spremembi sodne veje oblasti, seveda, s polnim sodelovanjem te oblasti pri
               pripravljanju tega zakona. Če tega vlada ne more storiti v tem času, potem bi morali
               ponovno odločati, kaj storiti. Zdi se mi, da je predlog kot tak, brez omejitve časa,
               nesprejemljiv in bomo se z isto situacijo srečali še in še in še. Hvala lepa.</p>
            </sp>
            <sp xml:id="SDZ3-Redna-06-2001-05-31.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker nihče več ne želi razpravljati, zaključujem splošno razpravo.</p>
               <p>Prehajamo na <title>drugo obravnavo,</title> to je na razpravo in odločanje o posameznih
               členih predloga zakona in vloženih amandmajih. Razpravo bomo vodili na podlagi
               pregleda amandmajev z dne 23.5.2001. Na klopeh pa imate tudi dva amandmaja, ki ju je
               vložila poslanska skupina Slovenske nacionalne stranke.</p>
               <p>Najprej dajem v razpravo in odločanje amandma poslanske skupine Slovenske nacionalne
               stranke, in sicer amandma, ki pravi, da se doda nov 14. člen, ki se glasi: "Mandat
               sodnika, ki je izvoljen v sodniško službo, traja osem let, pri čemur se delo sodnika
               preverja vsaki dve leti. Po poteku mandata lahko sodnik ponovno kandidira za sodniško
               službo." Želi kdo razpravljati? Gospod Sašo Peče, izvolite.</p>
            </sp>
            <sp xml:id="SDZ3-Redna-06-2001-05-31.sp70">

               <speaker>SAŠO PEČE:</speaker>

               <p>Spoštovani! Že v govoru v okviru razprav predstavnikov poslanskih skupin sem opozoril
               na dva amandmaja, ki bi po našem mnenju bistveno posegla v samo materijo sodstva na
               Slovenskem, kakor tudi obstoječega oziroma predlaganega zakona.</p>
               <p>Dolžan sem vas opozoriti, ker drugače bo to za mano naredil tudi verjetno
               sekretariat za zakonodajo in pravne zadeve, da so naši amandmaji v bistvu v nasprotju
               s trajnostjo sodniške funkcije, opredeljene v ustavi. Z našimi amandmaji smo skušali
               sprožiti razpravo o smiselnosti trajnosti, in po našem mnenju je ravno netrajnost
               oziroma časovna omejitev trajanja sodniškega mandata, z možnostjo preveritve dela
               vsaki dve leti, pospešila učinkovitost slovenskega sodstva, k čemer, verjamem, težimo
               vsi v državnem zboru. V zameno za to proceduralno ponujam predlog sklepa, ki ga boste
               prejeli, in sicer, v primeru, da bo sklep sprejet, bomo oba amandmaja tudi umaknili.
               Predlog sklepa se glasi:</p>
               <p>"Državni zbor Republike Slovenije predlaga vladi Republike Slovenije, da v okviru
               sprememb in dopolnitev zakona o sodniški službi ter napovedanih ustavnih sprememb
               prouči in pripravi predloge nadomestitve trajnega mandata v smislu vsebine: Mandat
               sodnika, ki je bil izvoljen v sodniško službo, traja osem let, pri čemer se delo
               sodnika preverja vsaki dve leti. Po poteku mandata lahko sodnik ponovno kandidira za
               sodniško službo."</p>
               <p>S sprejetjem tega sklepa bi omogočili, da se materija prav tako opredeli v ustavi.
               Vsi vemo, da so napovedane nekatere ustavne spremembe, kakor tudi v sami zakonski
               obliki. Predlagam, da državni zbor sprejme predlog sklepa in s tem pokaže, da mu
               dejansko je nekaj do tega, da pripeljemo element učinkovitosti v slovensko sodstvo,
               ki bo zadovoljeval predvsem tiste, ki se jih najbolj tičejo nerešene vloge in njihovi
               dolgotrajni postopki. V primeru, da bo predlog sklepa sprejet, bomo umaknili oba
               predlagana oziroma oba vložena amandmaja. Hvala lepa.</p>
            </sp>
            <sp xml:id="SDZ3-Redna-06-2001-05-31.sp71">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Spoštovani gospod Peče, če dovolite, da vam
            samo pojasnim. Predlogi sklepov v takšni obliki, kot ste ga prebrali državnemu zboru, se
            sprejemajo po opravljenem glasovanju o zakonu v celoti. Tako, da pogojevanje, da boste
            umaknili oba amandmaja, v kolikor bo sprejet sklep tehnično, in tega ne moremo izvesti
            oziroma, če bi to naredili, bi bilo v nasprotju s poslovnikom. Izvolite, gospod Peče. </p>
            </sp>
            <sp xml:id="SDZ3-Redna-06-2001-05-31.sp72">

               <speaker>SAŠO PEČE:</speaker>

               <p>Resnično dobronamerno sem hotel povedati oziroma podal proceduralni predlog in samo
               naprej opozoril poslance, da v primeru sprejema bomo umaknili amandmaje. Tu ni bilo
               nobenega pogojevanja z naše strani. Jaz predlagam, da upoštevate proceduralni predlog
               Slovenske nacionalne stranke in da daste naš predlog sklepa na glasovanje, tako kot
               vam veleva poslovnik in pa pravila obnašanja v tej hiši. Upam, da se jih boste
               držali. Hvala.</p>
            </sp>
            <sp xml:id="SDZ3-Redna-06-2001-05-31.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Očitno sem bila napačno razumljena. Gospod Peče, mi smo v fazi druge obravnave in
               obravnavamo amandma, ki ga je vložila vaša poslanska skupina. O predlogu sklepa, kot
               ste ga predlagali, se opravi obravnava in glasovanje vedno potem, ko zakon, ki ga
               obravnavamo, že sprejmemo. Ne moremo obravnavati ta trenutek vašega predloga sklepa.
               Izvolite.</p>
            </sp>
            <sp xml:id="SDZ3-Redna-06-2001-05-31.sp74">

               <speaker>SAŠO PEČE:</speaker>

               <p>Poglejte, v izogib vsega tega govoričenja in mojega in vašega in prepričanja, da en
               drugemu poskušamo vsiljevati, recimo, kako to opredeljuje poslovnik, jaz le
               predlagam, da v zameno za nepotrebne komplikacije in pa zaradi izgube časa le daste
               na glasovanje predlog sklepa, ki ste ga dobili v obliki proceduralnega predloga.
               Hvala.</p>
            </sp>
            <sp xml:id="SDZ3-Redna-06-2001-05-31.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Očitno se ne razumeva. Žal tega ne morem narediti. V kolikor bi, bi v
               celoti kršila določbe poslovnika. Tako, da smo še vedno pri obravnavi vašega
               amandmaja, ki ste ga obrazložili. Sprašujem poslanke in poslance, kdo želi... Gospod
               Jakič, izvolite.</p>
            </sp>
            <sp xml:id="SDZ3-Redna-06-2001-05-31.sp76">

               <speaker>ROMAN JAKIČ:</speaker>

               <p>Hvala za besedo. Jaz sem bil danes zelo kritičen glede zaostankov. Ne bom pa seveda
               podprl amandmaja, ki ga predlaga poslanska skupina Slovenske nacionalne stranke.
               Prvič zato, ker je ustavna kategorija, se pravi trajni mandat. In drugič, ker menim,
               da s tem ko smo v ustavi zapisali, da imajo sodniki trajni mandat, smo jim dali na
               neki način neodvisnost. Mislim, da je ta amandma, ki bi trajni mandat spreminjal v
               sodniško službo osmih let in potem je nesprejemljiv, vsaj zame osebno. Jaz mislim, da
               so drugi mehanizmi. Jaz sem danes o njih govoril, o disciplinski odgovornosti
               sodnikov. Disciplinska odgovornost se pa lahko regulira, ne na ta način, da se jim
               odvzame trajni mandat, ampak da se seveda to, kar že poteka, se pravi ocenjevanje
               zaostankov - vi imate celo statistiko glede tega in sodni svet vodi to statistiko -
               se lahko znotraj sodne veje oblasti verjetno lahko dogovorijo za kakšne druge
               disciplinske ukrepe, ki bi seveda sanirali tiste, pri katerih so zaostanki veliki
               zaradi njih samih.</p>
               <p>Jaz osebno pa amandmaja k 2. členu poslanske skupine Slovenske nacionalne stranke ne
               bom podprl, ker, kot sem rekel, ni ustavne oziroma je v nasprotju s členom, ustavo,
               in drugič menim, da je že prav, da imajo sodniki trajni mandat. Hvala.</p>
            </sp>
            <sp xml:id="SDZ3-Redna-06-2001-05-31.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lavrinc.</p>
            </sp>
            <sp xml:id="SDZ3-Redna-06-2001-05-31.sp78">

               <speaker>MAKSIMILJAN LAVRINC:</speaker>

               <p>Saj bo podobno, morda bom samo dopolnil. Poglejte. V času od 8. do 10. julija 1998 je
               Svet Evrope organiziral multilateralno srečanje, katerega cilj je bil ugotovitev
               zakonske ureditve položaja sodnikov. To je tako imenovana evropska listina o zakonski
               ureditvi položaja sodnikov, kjer izrecno napotuje, kako naj se države, ki so članice
               sveta, ravnajo. Če kaj, je seveda tam, kjer je trajni mandat, nepriporočljivo, da
               stvar vračajo za korak nazaj - to je prvo; drugo, celo tam, kjer je omejen mandat,
               pogojujejo to, da denimo ne tako, kot pri nas sodnike voli neodvisna institucija -
               torej od politike nekoliko stran itn. To je eno. Naša ustava, ker je mlada ustava,
               ker je moderna, je seveda že takrat, tako kot večino določil iz evropske konvencije o
               človekovih pravicah ali pa denimo dokumenta, ki je bil sprejet v Nici, že takrat
               zapisala vsa ta temeljna načela in eno od teh je tam, ne vem, 126. ali 128. člen
               ustave, ki govori o trajnem mandatu sodnikov.</p>
               <p>Jaz mislim, da bi bilo, torej razumem ta amandma bolj kot apel pripravljavcem
               zakona, novele zakona o sodniški službi, da morda razmislijo v smer, ki jo je tu
               omenjal gospod Rokavec, to pa je, da bi preden nekdo postane sodnik, imel nek - kako
               bi rekel - uvajalen rok in da - torej to je možno urediti še pozneje. Vendar vsako
               tako rešitev, ki je sistemske narave itn., jaz mislim, da je treba sprejeti, ne tako
               pod presijo čustev, temveč na podlagi nekih analiz in pa ugotovitev ter postaviti
               tako, da bo vzdržala, ne vem, vsaj eno desetletje. Hvala lepa. Ne moremo podpreti
               tega, no.</p>
            </sp>
            <sp xml:id="SDZ3-Redna-06-2001-05-31.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Tina Bitenc, izvolite!</p>
            </sp>
            <sp xml:id="SDZ3-Redna-06-2001-05-31.sp80">

               <speaker>TINA BITENC PENGOV:</speaker>

               <p>Hvala lepa za besedo, gospa podpredsednica. Spoštovani zbor! Želela bi vas opozoriti,
               da sta po našem mnenju oba predložena amandmaja protiustavna - eden glede na trajnost
               mandata, drugi pa tudi na dejstvo, da ustava pozna samo prenehanje in odvzem sodniške
               funkcije, ne pa prekinitev. Poleg tega bi želela opozoriti, da sta tudi
               pravnotehnično nekorektno vložena, ker bi moral biti en amandma za novi A1 člen,
               drugi pa amandma za novi B1 člen. Hvala lepa.</p>
            </sp>
            <sp xml:id="SDZ3-Redna-06-2001-05-31.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem razpravo in prehajamo na odločanje. Glasujemo o amandmaju,
               kot je bil predstavljen na začetku. Glasujemo. Navzočih je 48 poslank in poslancev.
               Za je glasovalo 11, proti 23.</p>
               <p><stage>(Za je glasovalo 11.)</stage> <stage>(Proti 23.)</stage></p>
               <p>Ugotavljam, da amandma ni bil sprejet. Prehajamo na razpravo in odločanje o
               amandmaju, ki bi moral bili vložen za B1 člen. In sicer amandma, ki se glasi: Doda se
               nov 15. člen... Imate ga na mizi, da ga ne prebiram. Želi kdo razpravljati? Ker ne
               želi nihče razpravljati, prehajamo na odločanje. Glasujemo. Navzočih je 49 poslank in
               poslancev. Za je glasovalo 9, proti 26.</p>
               <p><stage>(Za je glasovalo 9.)</stage> <stage>(Proti 26.)</stage></p>
               <p>Ugotavljam, da amandma ni bil sprejet.</p>
               <p>Zdaj se vračamo na pregled amandmajev z dne 23.5. 2001. In sicer dajem v obravnavo
               in odločanje 1. člen in tri amandmaje k 1. členu. Predlagatelj prvega amandmaja je
               odbor in je to amandma na amandma vlade. Pod 2 je amandma na amandma vlade Republike
               Slovenije, ki ga matično delovno telo podpira. Pod 3 je ravno tako amandma vlade s
               podporo matičnega delovnega telesa. Želi kdo razpravljati? Gospod Lavrinc.</p>
            </sp>
            <sp xml:id="SDZ3-Redna-06-2001-05-31.sp82">

               <speaker>MAKSIMILJAN LAVRINC:</speaker>

               <p>Ne, samo pojasnil bi. Morda takrat v mojem uvodnem nastopu kdo ni dovolj pozorno
               poslušal. Prvi amandma je amandma na amandma vlade. In sicer se precizira, od česa se
               pravzaprav teh 20% obračuna. Samo to je. Opozorili so pa na to tudi predstavniki
               sodne veje oblasti, tako da če bi ostalo samo tako napisano, kot je bilo, bi bil
               lahko dvom. To bi pa pomenilo, da bi izplačevali na določen način, računsko sodišče
               bi pa ugotovilo, da je napačen. Tako, da predlagam vsem, da, tako kot je odbor to
               storil, podprete najprej amandma odbora, nato amandma vlade in seveda tudi zadnji
               amandma, amandma vlade.</p>
            </sp>
            <sp xml:id="SDZ3-Redna-06-2001-05-31.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje. In sicer,
               glasujemo najprej o amandmaju pod zaporedno številko 1. Glasujemo. Navzočih je 48
               poslank in poslancev. Za je glasovalo 32, proti 3.</p>
               <p><stage>(Za je glasovalo 32.)</stage> <stage>(Proti 3.)</stage></p>
               <p>Ugotavljam, da je amandma pod 1 sprejet.</p>
               <p>Prehajamo na glasovanje o amandmaju pod 2. Glasujemo. Navzočih je 49 poslank in
               poslancev. Za je glasovalo 30, proti 4.</p>
               <p><stage>(Za je glasovalo 30.)</stage> <stage>(Proti 4.)</stage></p>
               <p>Ugotavljam, da je amandma pod 2 sprejet. Prehajamo še na odločanje o amandmaju pod
               številko 3. Glasujemo. Navzočih je 49 poslank in poslancev. Za je glasovalo 29, proti
               3.</p>
               <p><stage>(Za je glasovalo 29.)</stage> <stage>(Proti 3.)</stage></p>
               <p>Ugotavljam, da je amandma pod številko 3 sprejet.</p>
               <p>Glasujemo še o 1. členu v celoti. Glasujemo. Navzočih je 49 poslank in poslancev. Za
               je glasovalo 33, proti 6.</p>
               <p><stage>(Za je glasovalo 33.)</stage> <stage>(Proti 6.)</stage></p>
               <p>Ugotavljam, da je 1. člen v celoti sprejet.</p>
               <p>Prehajamo na razpravo in odločanje o 2. členu in amandmaju k temu členu, ki ga
               predlaga vlada, matično delovno telo amandma podpira. Želi kdo razpravljati? <stage>(Ne
               želi.)</stage></p>
               <p>Prehajamo na odločanje. Glasujemo o amandmaju k 1. členu. Navzočih je 49 poslank in
               poslancev. Za je glasovalo 29, proti 3.</p>
               <p><stage>(Za je glasovalo 29.)</stage> <stage>(Proti 3.)</stage></p>
               <p>Ugotavljam, da je amandma sprejet in 2. člen črtan.</p>
               <p>Razpravljati in glasovati moramo še o 3. členu, ki se nahaja v osnovnem besedilu
               predlagateljev, v Poročevalcu, govori pa, da zakon začne veljati 15. dan po objavi v
               Uradnem listu Republike Slovenije. Želi kdo razpravljati? <stage>(Ne želi.)</stage></p>
               <p>Prehajamo na odločanje o 3. členu. Glasujemo. Navzočih je 48 poslank in poslancev.
               Za je glasovalo 29, proti 3.</p>
               <p><stage>(Za je glasovalo 29.)</stage> <stage>(Proti 3.)</stage></p>
               <p>Ugotavljam, da je 3. člen v celoti sprejet.</p>
               <p>Prehajamo na razpravo in odločanje o naslovu zakona. Imamo amandma k naslovu zakona,
               ki je tudi naveden v pregledu. To je amandma vlade, ki ga matično delovno telo
               podpira. Želi kdo razpravljati? <stage>(Ne želi.)</stage></p>
               <p>Prehajamo na odločanje. Glasujemo o amandmaju k naslovu zakona. Navzočih je 48
               poslank in poslancev. Za je glasovalo 28, proti 4.</p>
               <p><stage>(Za je glasovalo 28.)</stage> <stage>(Proti 4.)</stage></p>
               <p>Ugotavljam, da je amandma sprejet in naslov zakona v celoti spremenjen.</p>
               <p>Prehajamo na <title>tretjo obravnavo</title> predloga zakona.</p>
               <p>Ugotavljam, da so bili k predlogu zakona v drugi obravnavi sprejeti amandmaji k 1.
               in 2. členu. Če želijo kvalificirani predlagatelji vložiti k odprtim členom amandma,
               prosim, da to storijo. Pred tem pa sprašujem, ali želi kdo razpravljati o predlogu
               zakona v celoti? <stage>(Ne želi.)</stage> Sprašujem še sekretariat, ali je morebiti prišlo do
               neusklajenosti? <stage>(Ne.)</stage> Hvala lepa.</p>
               <p>Prehajamo na odločanje o zakonu v celoti. Glasujemo. Navzočih je 49 poslank in
               poslancev. Za je glasovalo 29, proti 6.</p>
               <p><stage>(Za je glasovalo 29.)</stage> <stage>(Proti 6.)</stage></p>
               <p>Ugotavljam, da je zakon v celoti sprejet.</p>
               <p>V zvezi s tem zakonom je odbor za notranjo politiko vložil dodatni predlog sklepa
               <stage>(nahaja se v pregledu amandmajev)</stage>, ki se glasi:</p>
               <p>"Državni zbor Republike Slovenije predlaga vladi Republike Slovenije in vrhovnemu
               sodišču Republike Slovenije, da ustanovita skupno strokovno skupino, ki naj prouči in
               pripravi analizo vzrokov za nastanek sodnih zaostankov, pri čemer naj prouči tudi
               določbe materialnega in procesnega prava.</p>
               <p>Na podlagi izdelane analize in ugotovljenih vzrokov naj strokovna skupina pripravi
               konkretne predloge za odpravo oziroma zmanjšanje sodnih zaostankov ter ob tem prouči
               vse možne načine rešitev, tudi tistih, ki so bile izpostavljene v razpravi o predlogu
               zakona o spremembi zakona o sodniški službi."</p>
               <p>Želi o predlaganem sklepu kdo razpravljati? Gospod Anderlič, izvolite.</p>
            </sp>
            <sp xml:id="SDZ3-Redna-06-2001-05-31.sp84">

               <speaker>ANTON ANDERLIČ:</speaker>

               <p>Sam bom glasoval proti temu sklepu, ker se mi zdi, da je popolnoma nelogično in
               nesmiselno, da je bil ob tem, ko sprejemamo zakon, ko bi morali nekatere stvari
               urediti na osnovi analiz in na osnovi podatkov, najbrž zakon pripravljen; če tega ni
               bilo, potem je seveda to toliko slabše. In prav gotovo je vlada odgovorna za stanje
               na tem področju in si bo za pripravo novega zakona morala pridobiti te analize.
               Državni zbor ni tisti, ki vladi nekaj naroča, ampak sprejema zakone, akte in tako
               naprej, ki so v njegovi pristojnosti.</p>
               <p>Tako kot pri mnogih takih primerih bom tudi v tem primeru glasoval proti.</p>
            </sp>
            <sp xml:id="SDZ3-Redna-06-2001-05-31.sp85">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lavrinc, izvolite. Gospod Jakič, takoj zatem ste na vrsti vi.</p>
            </sp>
            <sp xml:id="SDZ3-Redna-06-2001-05-31.sp86">

               <speaker>MAKSIMILJAN LAVRINC:</speaker>

               <p>Hvala lepa. Bojim se, da se bo ponovila zgodba od včeraj, ko so se v teh klopeh sami
               med seboj tolkli.</p>
               <p>Za kaj gre? Večkrat je bilo tu v razpravi pojasnjeno, da je zakon samo drobec
               tistega, kar se sicer že na nek način pripravlja, to pa je novela zakona o sodniški
               službi. Pojasnjeno je bilo večkrat, da je to pravzaprav projekt vrhovnega sodišča in
               da smo z odločitvijo za letošnji proračun, torej z odločitvijo za tistih 50
               milijonov, ki so namenjeni za projekt Herkules, na nek način že trasirali pot, da
               bomo po tej poti šli.</p>
               <p>Ker je politika umetnost možnega, ta trenutek ni mogoče drugega, kot da v sili
               sprejmemo ta zakon. Na ta način bomo, če sem iskren, tudi prevalili odgovornost za
               to, ali se bodo sodni zaostanki zmanjšali ali ne, na sodno vejo oblasti. Sam sklep je
               pa pač takšen kakršnega lahko naša, torej ta zakonodajna veja oblasti, sploh sprejme.
               Treba je vedeti, da so vse veje oblasti samostojne in mi tukaj lahko samo predlagamo,
               torej tako izvršilni veji kot sodni veji oblasti, naj skupaj - kajti drugače si jaz
               tega ne znam predstavljati opravita to analizo, ki do sedaj ni bila v celoti
               narejena. Jaz mislim, da je to tudi obsežna zadeva. Mi tukaj nalagamo, ne samo zakon
               o sodniški službi, ampak denimo tudi takšne primere, kot sem ga navedel, da ni mogoče
               teh procesnih določil šikanozno rabiti oziroma da se v takem primeru, bom rekel,
               država oziroma sodišče na nek način zavarujeta, in to mora biti vgrajeno seveda v
               zakone, v kolikor to že ni, ker nekaj je že, kot je že bilo pojasnjeno danes.</p>
               <p>Zato predlagam, da z razumevanjem sprejmete to odločitev in da sprejmemo ta dodatni
               sklep, ki pa seveda ne more biti zavezujoč. Mi ne moremo postaviti roka - "do takrat
               in takrat nam naredite to" - oni so samostojni - "bodo naredili - ne bodo naredili".
               Na nas je, če nam bi "zasmrdelo" na vladi, da rečemo, niste več pravi; medtem ko če
               nam ne bi bilo všeč vrhovno sodišče, ki je pravzaprav bilo nosilec tega projekta, se
               pa bojim gospodje, da kakršnekoli možnosti vpliva ni. Zato jaz takšen dodaten sklep
               jemljem bolj kot kritiko predvsem tistim, ki so bili pripravljavci tega predloga, in
               torej kritiko na nek način tudi vladi, ki je - ne bom grdega izraza uporabe, ampak
               ... - pristala na to, da se po tej poti odide k lepšim časom na proti.</p>
            </sp>
            <sp xml:id="SDZ3-Redna-06-2001-05-31.sp87">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jakič in potem gospod Anderlič.</p>
            </sp>
            <sp xml:id="SDZ3-Redna-06-2001-05-31.sp88">

               <speaker>ROMAN JAKIČ:</speaker>

               <p>Hvala za besedo. Jaz moram reči, da seveda razumem intenco dodatnega sklepa oziroma
               napor, ki ga je matično delovno telo pač naredilo, da bi na nek način poprosilo vlado
               Republike Slovenije, da nekaj ukrene. Ampak iskreno povedano, jaz, seveda, ta dodatni
               sklep vidim kot lajšanje vesti vsem tistim, ki so se, seveda, z mojim nasprotovanjem
               samemu zakonu in, seveda, z argumenti na nek način strinjali.</p>
               <p>To, kar je tu, seveda, v tem napisano, je, "brez veze", da pišemo. Republika
               Slovenija in ministrstvo za pravosodje: sodna statistika za leto 2000, 140 strani
               čiste analize. 140 strani čiste analize, zbirno poročilo za vse zadeve, procenti,
               točno se ve, kje so zaostanki, kje ni zaostankov. Ta analiza je narejena,
               spoštovanekolegice, spoštovani kolegi. Jaz, seveda, se ne bom niti pozitivno niti
               negativno izrekel o tem sklepu. Ampak mislim, da je, seveda, projekt Herkules ravno
               to, kar smo ali pa želimo skozi ta dodatni sklep zapisati, in to je, da naj Vlada
               Republike Slovenije že enkrat, za božjo voljo, pred ta državni zbor pride s
               spremembami tiste zakonodaje, ki bodo reševale zaostanke, ne pa da hodi pred ta
               državni zbor reševati materialni položaj sodnikov. Hvala.</p>
            </sp>
            <sp xml:id="SDZ3-Redna-06-2001-05-31.sp89">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ3-Redna-06-2001-05-31.sp90">

               <speaker>ANTON ANDERLIČ:</speaker>

               <p>Saj, seveda, zastonj, ampak treba je stokrat ponoviti v tem državnem zboru, da gre
               samo za eno in edino zadevo. Gre za to, da ima vsaka veja oblasti v tej državi svoje
               pristojnosti, svoja pooblastila, predvsem pa naloge, ki jih mora izvajati in
               predlagati drugima dvema vejama oblasti, da ustanovita skupno strokovno skupino. To
               je preprosto, bom rekel, neki podaljšek tistega, za kar se Marx zmeraj zavzema: da je
               potrebno odpraviti ostanke prejšnjih odnosov, ko je skupščina naročala ostalima
               dvema. Tukaj smo seveda zdaj, ker ne moremo drugače, kot predlagamo. Drugače pa bi
               seveda ta beseda v prvem stavku bila drugačna in bi bilo: "nalaga Vladi Republike
               Slovenije in Vrhovnemu sodišču". Jaz ne bom polemiziral naprej, ker je nesmiselno.
               Ampak zares, odgovornost za funkcioniranje pravosodne veje oblasti v materialnem
               smislu, organizacijskem in tako naprej, je na vladi. In zares, organizacijsko in
               tisto, kar je znotraj tega, je na vrhovnem sodišču oziroma na organih znotraj
               pravosodja. Oni bodo prišli z ustreznimi ukrepi in morajo priti. Ali pa predlagajte
               zakon. Predlagajte zakon tisti, ki mislite, da veste več o tem. Naredite analize,
               zahtevajte analize. Ampak zdi se mi, da je to zares nekaj, kar bi v sedanjem času za
               ta državni zbor bilo lahko že odveč. Vsak mora narediti na svojem področju tisto, kar
               mu gre. Mi smo za to, da sprejemamo zakone, sprejemamo odločitve, in če seveda nismo
               zadovoljni s tistim, kar so do zdaj prinesli, bi lahko z amandmaji, tako kot tudi
               večino zakonov, spremenili in to tudi naredili. Ampak, kot sem rekel, pri vsakem
               dodatnem sklepu se bom oglasil, pri vsaki točki, ker mislim, da je to nekaj, kar ne
               sodi v ta način dela, kakršen bi moral biti. Torej, parlament sprejema zakone. Vlada
               ima zakon o vladi in vse druge ureditve, ki ji nalaga, kako naj izvršuje, zato se
               tudi imenuje izvršilna veja oblasti. Sodna veja oblasti ima svoje zakone, svojo
               organizacijo, svoje pristojnosti, ne pa to, da tukaj drug drugemu nekaj nalagamo.
               Hvala lepa.</p>
            </sp>
            <sp xml:id="SDZ3-Redna-06-2001-05-31.sp91">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replicirati želi dr. Brejc, potem gospod Lavrinc.</p>
            </sp>
            <sp xml:id="SDZ3-Redna-06-2001-05-31.sp92">

               <speaker>DR. MIHA BREJC:</speaker>

               <p>Replika gospodu Anderliču. Nam, v naši poslanski skupini ni potrebno tega razlagati,
               gospod Anderlič, mi to vemo. Če so bile pa vaše besede namenjene vašim poslancem, bi
               bilo pa to dobro, da to kje uredite, ne pa na plenarnem delu. Hvala lepa.</p>
            </sp>
            <sp xml:id="SDZ3-Redna-06-2001-05-31.sp93">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lavrinc!</p>
            </sp>
            <sp xml:id="SDZ3-Redna-06-2001-05-31.sp94">

               <speaker>MAKSIMILJAN LAVRINC:</speaker>

               <p>Poglejte. Saj ima vsakdo v enem delu prav. Ampak na koncu jaz mislim še vedno, da je
               le pametno, če to podprete. Bom povedal zakaj.</p>
               <p>Namreč, če bi bilo to tako enostavno, potem predlagam kolegu Jakiču, da sam napiše
               zakon. Analiza je tukaj, naj napiše zakone in bo v redu. To ne gre tako. Kritična
               masa znanja v Sloveniji ni taka, kot je na primer v Združenih državah Amerike. Tu je
               toliko in toliko ljudi, ki so to sposobni narediti ali pa niso sposobni narediti. To
               je prvo.</p>
               <p>Drugo. Brez vpogleda v "drobovje" sodstva ni mogoče pripraviti analiz, to so same
               številke, to je samo statistika, kje so pa vzroki, kaj vse, denimo, katere "procesne
               finte", da tako rečem, odvetniki največkrat uporabljajo, katere napake delajo sodniki
               in zaradi tega potem prelagajo te obravnave itn. To pa ni taka zadeva, da bi, ne vem,
               sedaj trije poslanci prišlikot na Sovo in potem tam to kontrolirali. Ne gre za to,
               gospodje. Oni so sami svoji. Zato je torej brez njihove pomoči to preprosto nemogoče
               narediti. Drugo je seveda vlada, ki je predlagatelj zakonov, kadar gre za neke
               normalne zadeve, do sedaj, kolikor imam jaz izkušenj v teh devetih letih odkar sem
               tu, še kadarkoli smo sami kaj "napacali", če ni bilo kaj hudo kratkega je bilo zmeraj
               treba popravljati. Tukaj se tudi vse tri veje oblasti srečajo - to je. Jaz ne bom
               predaval sedaj tisti "check and balance"itn. -"mi malo une, uni malo nas" - itn.
               Ampak dejstvo je to, da mi več, po moje, kot tak, da vljudno predlagamo, naj vsak
               svoje naredi in s tem seveda tudi izrečemo kritiko, kar pomeni, da ni naredil do
               sedaj, je to za moje pojme dovolj in zato se ne bomveč oglasil. Ljubeznivo pa prosim,
               da podprete ta predlog sklepa, ki ga je odbor sprejel.</p>
            </sp>
            <sp xml:id="SDZ3-Redna-06-2001-05-31.sp95">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Potrč, izvolite!</p>
            </sp>
            <sp xml:id="SDZ3-Redna-06-2001-05-31.sp96">

               <speaker>MIRAN POTRČ:</speaker>

               <p>Hvala lepa. Jaz s pomisleki gospoda Anderliča soglašam. Bom pa glasoval za, ker sem
               bil tudi že na odboru za. Moram pa reči, kako razumem ta sklep. Ne razumem ga tako,
               da dajemo pravico niti vrhovnemu sodišču niti ministrstvu, da se drug na drugega
               izgovarjata, da nista mogla opravljati vsak svojih nalog. Ker dalo bi se ta sklep
               tudi tako razumeti. Gospod minister namreč ve, gospod državni sekretar, da na
               ministrstvu obstaja analiza in je prej korektno povedal: "da je, vendar niso mogli
               pripraviti zakona, ker se glede nekaterih stvari še nismo ali pa sploh nismo uspeli
               dogovoriti zvrhovnim sodiščem". To ne more trajati v nedogled. Vlada je odgovorna, da
               se po svoji presoji, gotovo, kar zadeva procesne in materialne stvari, čim bolj
               usklajuje s tisto stroko, ki neposredno dela, ker ta edino lahko to reče. Kar zadeva
               pa organizacijskih, pa ni sigurno, da mora biti uskladitev popolna, ker so pri
               prizadetih lahko tudi drugačni interesi. Torej, vlada mora v zelo, zelo kratkem času
               s predlogi priti, ne pa razumeti, dokler te uskladitve ni, lahko čakamo še leto ali
               pa dve. Hvala.</p>
            </sp>
            <sp xml:id="SDZ3-Redna-06-2001-05-31.sp97">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Državni sekretar, gospod Jenull, izvolite.</p>
            </sp>
            <sp xml:id="SDZ3-Redna-06-2001-05-31.sp98">

               <speaker>HINKO JENULL:</speaker>

               <p>Hvala za besedo. Želel bi obvestiti državni zbor, kar je bilo na odboru povedano, da
               je ministrstvo za pravosodje predložilo vladi v mesecu marcu analizo vzrokov in
               predloge ukrepov za odpravo sodnih zaostankov. Vlada je to sprejela, vendar, žal,
               vidim, da bi bilo mogoče dobro, če bi bilo državnemu zboru poslano, ker bilo. S tega
               ni zadržkov, da se tista analiza ali pa tudi kakšna drugačna, razširjena, pošlje.</p>
               <p>V okviru tiste analize je vlada ugotovila, kakšne pristojnosti ima, ugotovila, kaj
               od tega je že naredila, in opredelila, kaj še mora narediti. Eden od ukrepov je
               predlog zakona o spremembi zakona o sodniški službi, ki ste ga danes sprejeli, eden
               od ukrepov je obsežna novela zakona o sodniški službi, ki je pripravljena, in sem
               povedal, da trenutno čakamo na izid razprave o ustavnih spremembah. V tisti analizi
               so tudi prikazani učinki, tako kot jih v vladi opazujemo, dosedanjih sprememb
               procesnih zakonov in tudi nakazane nove spremembe, ki jih pripravljamo. Vlada bo te
               svoje obveznosti izpolnjevala tako, da bo državnemu zboru te zakone posredovala v
               sprejem; lahko pa tudi poročilo, ki je bilo usklajeno z vrhovnim sodiščem. Hvala.
           </p>
            </sp>
            <sp xml:id="SDZ3-Redna-06-2001-05-31.sp99">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker o predlogu dodatnega sklepa ne želi nihče več razpravljati,
               zaključujem razpravo.</p>
               <p>Prehajamo na odločanje o dodatnem sklepu, katerega predlagatelj je odbor. Glasujemo.
               Navzočih je 52 poslank in poslancev. Za je glasovalo 32, proti eden.</p>
               <p><stage>(Za je glasovalo 32.)</stage> <stage>(Proti eden.)</stage></p>
               <p>Ugotavljam, da je dodatni sklep sprejet.</p>
               <p>Na klopi pa ste pred nekaj minutami dobili tudi predlog sklepa, katerega
               predlagatelj je poslanska skupina Slovenske nacionalne stranke, in sicer:</p>
               <p>"Državni zbor Republike Slovenije predlaga vladi Republike Slovenije, da v okviru
               sprememb in dopolnitev zakona o sodniški službi ter napovedanih ustavnih sprememb
               prouči in pripravi predlog nadomestitve trajnega mandata v smislu vsebine: Mandat
               sodnika, ki je izvoljen vsodniško službo, traja osem let, pri čemer se delo sodnika
               preverja vsaki dve leti. Po poteku mandata lahko sodnik ponovno kandidira za sodniško
               službo."</p>
               <p>Želi o predlaganem dodatnem sklepu kdo razpravljati? Gospod Peče, izvolite.</p>
            </sp>
            <sp xml:id="SDZ3-Redna-06-2001-05-31.sp100">

               <speaker>SAŠO PEČE:</speaker>

               <p>Hvala. Bom kratek.</p>
               <p>V bistvu se je glede tega predloga sklepa, ki ste ga ali pa ga še boste dobili na
               mizo, vrtela celotna razprava slovenske nacionalne stranke v govoru okrog zakona, ki
               je na naši mizi. Prepričani smo, da v primerjavi s prejšnjim sklepom, ki je sprožil
               nekaj vnaprej načrtovanih debat v okviru Liberalne demokracije, je to konkreten
               predlog. To je predlog sklepa, s katerim lahko dejansko nekaj spremenimo. Lahko
               spremenimo to, da bodo naši sodni mlini, torej sodstvo v Sloveniji, delovali hitreje.
               Odločitev je, seveda, na vas - če se boste odločili za tako imenovano potuho,
               doživljenjske mandate, trajne mandate, potem boste glasovali proti, s tako ali
               drugačno obrazložitvijo. Pa najsi bo vaša obrazložitev po vsebini identična temu ali
               ne, ampak to lahkodejansko pokažete samo s pritiskom na tipko. Prepričani smo, da
               predlog vlade, kot je podan, v takšni obliki, bi v slovenskemu sodstvu pripomogel k
               tistemu, kar mu zdaj očitamo. To je neuspešnost. Hvala.</p>
            </sp>
            <sp xml:id="SDZ3-Redna-06-2001-05-31.sp101">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje o dodatnem
               sklepu, kot je bil predstavljen. Glasujemo. Navzočih je 54 poslank in poslancev. Za
               je glasovalo 20, proti 18.</p>
               <p><stage>(Za je glasovalo 20.)</stage> <stage>(Proti 18.)</stage></p>
               <p>Ugotavljam, da je predlog sklepa poslanske skupine Slovenske nacionalne stranke
               sprejet.</p>
               <p>S tem zaključujem to točko dnevnega reda in tako, kot je sklenil kolegij državnega
               zbora, prehajamo na <title>18. TOČKO DNEVNEGA REDA - PRVA OBRAVNAVA PREDLOGA ZAKONA O JAVNIH
                  USLUŽBENCIH.</title> Predlog zakona je v obravnavo zboru predložila Vlada Republike
               Slovenije. Želi predstavnik vlade besedo? Državni sekretar na ministrstvu za notranje
               zadeve, dr. Grega Virant. Izvolite.</p>
            </sp>
            <sp xml:id="SDZ3-Redna-06-2001-05-31.sp102">

               <speaker>DR. GREGOR VIRANT:</speaker>

               <p>Hvala lepa podpredsednica. Spoštovane gospe poslanke in gospodje poslanci! Zakon o
               javnih uslužbencih je zakon, o katerem se govori že približno eno desetletje. Je
               zakon, za katerega so mnogi mislili, da bo razrešil vse probleme, ki so se nakopičili
               v javnem sektorju in hkrati tudi zakon, zaradi katerega Slovenija leto za letom
               dobiva negativne ocene v rednih poročilih Evropske unije. Vse te oznake tega zakona
               so seveda peljale v veliko dilemo o tem, kaj naj ta zakon sploh ureja. Temeljna
               konceptualna dilema, ki se je ves čas pojavljala, je bilo vprašanje, za koga naj ta
               zakonvelja, ali naj uredi sistem in uslužbenska razmerja v celotnem javnem sektorju
               ali samo v javni upravi in predvsem tudi ali naj ta zakon rešuje problematiko
               razpadlega sistema plač v javnem sektorju. Predlog, ki je sedaj v državnem zboru, je
               po eni strani kompromis med rešitvijo, po kateri naj bi zakon uredil celotni javni
               sektor, torej vse zaposlene v javnem sektorju, in rešitvijo, da naj ta zakon velja
               samo za javno upravo.</p>
               <p>Po drugi strani pa se je predlagatelj odločil, da v ta zakon ne vključi plačnega
               sistema. Zakaj takšna odločitev? Kateri so razlogi in v čem so prednosti zakona v
               takšnem konceptu, kakršen je predlagan? Po eni strani gre za ugotovitev, da je javni
               sektor tako raznolik in tako pester, da bi prišlo do nasilja nad javnim sektorjem, če
               bi se vsa uslužbenska razmerja enotno in enovito urejali z enim zakonom.</p>
               <p>Drugič. Izhajali smo iz tega, da ostane bistvena razlika med državo v ožjem smislu
               in tako imenovanimi para državnimi organizacijami oziroma osebami javnega prava, ki
               jih je država ustanovila ravno zaradi tega, da jih nima pod neposrednim nadzorom,
               ampak jih nadzira prek sistema financiranja, prek določanja standardov in prej
               različnih mehanizmov nadzora.</p>
               <p>Poleg tega smo izhajali tudi iz tradicije oziroma iz obstoječega stanja, ki je
               takšno, da za javni sektor, razen javne uprave, velja splošno delovno pravo in
               kolektivna pogodba za negospodarske dejavnosti in seveda tudi panožne kolektivne
               pogodbe.</p>
               <p>Po drugi strani imamo v rednih poročilih Evropske unije o napredku jasno izraženo
               stališče evropske komisije, da je glavni razlog za minuse, ki jih dobivamo na
               področju javne uprave to, da nimamo novega zakona o javnih uslužbencih.</p>
               <p>S temi ugotovitvami iz poročil se seveda da polemizirati. Menim, da smo v preteklih
               letih slovensko upravo slikali v nekoliko preveč črni luči, kar se nam je potem
               vrnilo kot bumerang v rednih poročilih o napredku. Pa vendarle so nas poročila
               evropske komisije opozorila na to, da so na področju uslužbenskega sistema elementi,
               ki jih je potrebno popraviti. Zaradi tega pravzaprav ni bilo kaj dosti izbire, ali ta
               zakon sprejeti oziroma iti v pripravo tega zakona ali ne.</p>
               <p>Ta zakon ne pomeni, da je s sedanjim uslužbenskim sistemom vse narobe. Ta zakon
               izhaja iz tistega, kar je bilo z zakonom o delavcih v državnih organih iz leta 1990
               in s kasnejšimi novelami narejeno dobro, in seveda iz analize o tem, katera vprašanja
               pa niso dobro urejena in jih je mogoče bolje urediti.</p>
               <p>Glede vprašanja plačnega sistema pa je potrebno poudariti, da je to vprašanje, ki ga
               je mogoče obravnavati ločeno, še posebej zato, ker so pri plačah močni razlogi za to,
               da se javni sektor jemlje kot celota. Vprašanje je mogoče obravnavati kot samostojen
               problem. Če ga povezujemo z zakonom o javnih uslužbencih, s tematiko, ki je sedaj
               pred vami, vidimo, da govorimo o dveh relativno ločljivih problemih, o dveh relativno
               ločljivih tematikah. Mogoče je torej o eni in o drugi stvari odločati posebej. Lahko
               bi oba zakona seveda združili, ampak lahko bi eden predstavljal oviro za drugega ali
               drugi predstavljal oviro za prvega.</p>
               <p>Ta predlog, ki je pred vami, je nastajal v intenzivnem usklajevanju oziroma
               sodelovanju z reprezentativnimi sindikati v državnih organih, strokovnimi združenji,
               in seveda tudi drugimi državnimi organi, kajti ta zakon ne velja samo za državno
               upravo, ampak bo veljal seveda tudi za vse druge državne organe. Tudi za zaposlene v
               državnem zboru, seveda. Zato pravim, smo se o zakonu pogovarjali tudi z drugimi
               državnimi organi in tudi, seveda, z združenji lokalnih skupnosti.</p>
               <p>In sedaj k vsebini tega zakona. Splošni del, ki obsega nekaj nad 20 členov, oziroma
               uvodni del, ki obsega nekaj nad 20 členov, je tisto vezivno tkivo, ki naj bi
               predstavljalo skupno ureditev, skupno arhitekturo celotnega javnega sektorja. Gre za
               definicijo javnega uslužbenca, ki je široka in zajema vse zaposlene v javnem
               sektorju, torej ne samo pri državi in lokalnih skupnostih v ožjem smislu, ampak tudi
               pri drugih osebah javnega prava, javnih zavodih, javnih skladih, javnih agencijah.</p>
               <p>Prvi skupni del vsebuje tudi nekatera skupna načela, ki veljajo za vse javne
               uslužbence, in še ureditev nekaterih drugih skupnih vprašanj. Med njimi se mi zdi
               zlasti pomembno tisto, ki postavlja drugačen princip, kot velja za delovno pravo,
               kjer lahko v principu vsak delodajalec pravice delavcev ureja po svoje, seveda pa ne
               sme iti pod nivo, ki ga določa zakon in kolektivna pogodba. V javnem sektorju seveda
               logika ne more biti taka, zato je v zakonu določeno, da v primerih, kadar zakon ali
               kolektivna pogodba določa neke pravice, posameznidelodajalec ne more, ne sme določati
               višjih pravic, razen če mu to zakon izrecno dopušča. Zaradi tega, da se izognemo
               napačnim razumevanjem, da bi lahko za javni sektor veljalo isto, kot velja v zasebnem
               sektorju, da ima vsak delodajalec popolnoma prosto pogodbeno svobodo, da je popolnoma
               svoboden na področju pogajanj.</p>
               <p>Prehajam že na drugi del zakona, torej tisti, ki velja za državne organe in organe
               lokalnih skupnosti, torej za skupaj približno 35.000 zaposlenih v državni upravi, v
               ministrstvih, organih v sestavi, upravnih enotah in vladnih službah, drugih državnih
               organih, državnem zboru, uradu predsednika republike, ustavnem sodišču, računskem
               sodišču, tudi v pravosodju in seveda za 192 občinskih uprav. Ta drugi del ureja
               uslužbenski sistem, torej sistem zaposlovanja in ureja pravice in obveznosti z
               delovnih razmerij. Glede tega drugega smo izhajali iz načela, da pravice in
               obveznosti uslužbencev v državnih organih in organih lokalne samouprave, v kolikor je
               le mogoče, približamo položaju zaposlenih v zasebnem sektorju. To pomeni, v tem
               zakonu so urejene samo nujne posebnosti. Za vse ostale velja, tudi za uradnike in
               druge zaposlene v državnih organih, splošna delovno pravna zakonodaja. Zakon
               predvideva tudi sklenitev kolektivne pogodbe za ta edini del javnega sektorja, ki
               doslej kolektivne pogodbe ni imel. In se je zaradi tega upravičeno počutil
               zapostavljenega.</p>
               <p>Zakon ureja odločanje o pravicah iz delovnih razmerij in pravno varstvo in pri tem
               postavlja standard, ki ga nova delovno pravna zakonodaja ne bo zagotavljala. Namreč,
               zagotavlja procesni standard odločanja o pravicah s pisnim obrazloženim sklepom in
               možnost pritožbe. Torej dvostopenjsko odločanje o pravicah in obveznostih z delovnega
               razmerja.</p>
               <p>Bistvena novost, ki jo ves čas poudarjamo, ali bistven pomen tega zakona je ločitev
               političnih pozicij, političnih funkcij in visokih uradniških pozicij, visokih
               uradniških položajev, predvsem v izvršilni veji oblasti. Danes imamo situacijo, ko
               imamo v izvršilni veji oblasti približno 150 političnih funkcionarjev, med njimi nas
               je mnogo takih, ki delujemo mnogo bolj uradniško in po strokovnih kriterijih kot po
               političnih kriterijih. To velja za predstojnike organov v sestavi ministrstev, za
               državne sekretarje, za predstojnike vladnih služb. Ta meja ni jasno izpeljana.</p>
               <p>Ideja tega zakona je, seveda v povezavi z novim zakonom o upravi, da se te pozicije
               jasno ločijo, da imamo na eni strani v izvršilni veji oblasti politične funkcionarje,
               ki vnašajo politične elemente odločanja - to so seveda ministri - in manjše število
               državnih sekretarjev, od tu naprej imamo pa profesionalne upravne menedžerje, ki
               vodijo posamezne segmente v ministrstvih, posamezne vladne službe in posamezne organe
               v sestavi. To je seveda evropsko, res evropsko primerljiva rešitev. Tu lahko pato
               zelo jasno zatrdimo, brez dvoma se tu lahko tak sistem lahko primerja s katerokoli
               evropsko državo.</p>
               <p>Seveda se nam je ob tem zastavilo težko vprašanje, kako urediti sistem
               "rekrutiranja" - kot se temu grdo po vojaško reče - in izbire uradnikov na teh
               ključnih položajih. Obstajajo seveda radikalne variante rešitve tega problema - od
               ameriške variante, kjer vemo, da se celoten vrh administracije s politiko menja, do
               druge skrajnosti, ki je britanska, kjer so visoki uradniki nastavljeni tako rekoč
               doživljenjsko - oba sistema seveda povzročata določene težave. Zato smo se odločili
               za vmesno kompromisno varianto, ki je spet na nek način primerljiva z mnogimi
               evropskimi državami, ki so se za ta kompromis odločile <stage>(Nemčija, Francija itn.)</stage>.
               Kompromisna varianta ki po eni strani zagotavlja, da v naključne upravne položaje
               pridejo ljudje skozi zahtevne selekcijske procedure, ki zagotavljajo visoko
               strokovnost, in na drugi strani, seveda, da pa ima vendarle politični funkcionar, ki
               politično vodi in usmerja, denimo ministrstvo, možnost na koncu znotraj te izbire
               izbrati tistega, s katerim bo lahko delal. Ker ne moremo se slepiti, v končni fazi je
               seveda potrebno sodelovanje med politikom, ki vodi ministrstvo ali pa občinsko
               upravo, torej županom, in tako imenovanimi upravnimi menedžerji.</p>
               <p>Torej, če poskušam slikovito prikazati, kako bi po novi ureditvi, po zakonu o upravi
               in zakonu o javnih uslužbencih, izgledalo vodenje v ministrstvu. V ministrstvu bi
               imeli ministra in enega, največ dva državna sekretarja, ki bi predstavljali politični
               krog in bili usmerjeni seveda predvsem navzven, torej v delovanje v vladi,
               sodelovanje s parlamentom, z javnostjo itn., in seveda profesionalno uradniško
               strukturo z generalnim sekretarjem, dvema, tremi, odvisno od števila delovnih
               področij, štirimi direktorji največjih organizacijskih enot, ki jih zunaj imenujejo
               direktorati, in seveda tudi tako imenovanih organov v sestavi ministrstva.</p>
               <p>Naslednja bistvena sprememba, ki jo zakon prinaša, je sprememba na področju
               kadrovskega menedžmenta in kadrovskega odločanja. Kadrovske odločitve se
               decentralizirajo in spuščajo na nivo posameznih organov. Tako recimo vlada ne bo več
               na kadrovskih točkah dnevnega reda odločala o številnih imenovanjih, razrešitvah,
               napredovanjih in tako naprej, ker je to brez smisla, ampak bodo te odločitve
               prepuščene posameznim ministrstvom. Minister bo imel besedo, kot rečeno, pri
               oblikovanju managerskega vodstva ministrstva, od tu naprej pa bo temu managementu
               prepuščeno nadaljnje kadrovsko odločanje. Seveda, vladain državni zbor bosta imela v
               rokah škarje in platno glede določanja okvira za te kadrovske odločitve prek načrta
               zaposlovanja, ki je sestavni del proračunske debate.</p>
               <p>Torej, decentralizacija kadrovskega odločanja s hkratno okrepitvijo nadzora, ne samo
               z okrepitvijo, temveč vzpostavitvijo - ker danes nadzora nad zakonitostjo in
               pravilnostjo izvajanja zakonodaje s področja delavcev v državnih organih preprosto
               nimamo - nadzornega organa, ki bi lahko horizontalno gledal, ali so kadrovski procesi
               pravilno inzakonito vodeni v upravi in, seveda, tudi v občinah, tega nimamo.</p>
               <p>Zakon predvideva novo, drugačno vlogo vladne kadrovske službe, ki je spet
               primerljiva s podobnimi evropskimi institucijami. Kadrovska služba namreč prevzame v
               svoje roke vlogo upravljanja s človeškimi viri na ravni vlade oziroma celotne državne
               uprave, prevzame vlogo tistega, ki vodi evidence o človeških virih, to se pravi,
               banko podatkov o človeških virih, in ki hkrati servisira posamezne upravne organe pri
               izvajanju kadrovskih postopkov.To je vloga kadrovske službe. Zakon postavlja jasne
               podlage za kadrovsko evidenco, torej banko podatkov o človeških virih, in s tem tudi
               možnost za vzpostavitev internega trga dela znotraj državne uprave, ki se pa lahko
               povezuje s kadrovskimi evidencami občinskih uprav, s kadrovskimi evidencami drugih
               državnih organov. Seveda, gre za idealni cilj, pa ga v zakonu nismo hoteli
               definitivno napisati, ker bi lahko izgledal iluzorno, obstaja pa možnost, da se v
               končni fazi v enotno evidenco povežejo kadrovske evidence vseh državnih organov in
               občinskih uprav.</p>
               <p>Sistem zaposlovanja v principu ostaja, glede načrtovanja zaposlitev in sistemizacij
               delovnih mest, takšen, kakršen je danes. Torej, zaposlovanje se načrtuje ob
               načrtovanju proračuna, vsak organ ima sistemizacijo, ki pa bo po novem bistveno bolj
               pregledna - bom kasneje razložil, zakaj.</p>
               <p>Bistvena novost, ki jo ta zakon prinaša, je zaostritev postopka javnega natečaja. Tu
               priznamo, da smo imeli pripravljavci zakona veliko dilemo okrog vprašanja, ali ne
               bodo tako zapleteni postopki javnih natečajev dušili hitro in učinkovito kadrovsko
               odločanje, vendar imamo na drugi strani tehtnice pomembno vrednoto: enakopravno
               dostopnost do službe v upravi in načelo objektivne izbire po kriterijih strokovne
               usposobljenosti. To lahko dosežemo v veliki meri samo prek pravega javnega natečaja,
               ki vključuje objavo delovnega mesta, ki vključuje izbirni postopek, ki vključuje
               obrazloženo odločitev, zakaj smo izbrali tistega, ki smo ga izbrali in ki vključuje
               seveda tudi pravno varstvo. Brez katerega koli od teh elementov je javni natečaj
               pomanjkljiv. Naj povem, da seveda je javni natečaj že danes, v podzakonskem predpisu,
               vladni uredbi urejen in je postal kot princip, izhajajoč seveda iz ustavne določbe in
               iz zakona o delavcih v državnih organih, vendar njegovo izvajanje žal ni takšno, kot
               bi moralo biti. Javni uslužbenec v državnem organu sklene delovno razmerje s pogodbo,
               s čimer znova želimo poudariti čimvečjo izenačitev njegovega statusa z zaposlenim v
               zasebnem sektorju.</p>
               <p>Zakon predvideva sankcije, ki jih danes nimamo, sankcije za primer kršitve
               zakonitosti v škodo javnega interesa. Seveda obstajajo delovno-pravne sankcije, če se
               recimo s pogodbo o zaposlitvi kršijo pravice delavca. Nimamo pa sankcij v obratni
               smeri. Za primer, kobi bil nekdo izbran brez javnega natečaja. Za primer, ko bi neki
               menedžer v ministrstvu, generalni sekretar, sklenil z nekom pogodbo in mu v pogodbi
               priznal višjo plačo, kot pa mu to v predpisih gre. In tako naprej. Teh mehanizmov
               danes nimamo razgrajenih Zakon predvideva sankcije. Zelo občutljivo je bilo tehtanje
               pravne varnosti: če sklenem pogodbo kot delavec, kot uslužbenec, računam s tem, da je
               delodajalec vedel oziroma, da je ravnal zakonito. Vendar smo ob tem tehtanju na
               koncu, torej predlagali rešitev, da je v takih primerih možna razveljavitev pogodbe,
               vendar v nekem omejenem roku. Zakon prinaša nov sistem nazivov delovnih mest in
               položajev, ki je bistveno preglednejši kot danes in ki omogoča tudi vzpostavitev
               kariernega sistema. Danes napredovanjev višje nazive oziroma na višja delovna mesta
               poteka neurejeno, stihijsko, brez vnaprej določenih jasnih pravil. Kajti naziv od
               delovnega mesta ni ločen. Dogaja se, da upravni organi ustvarjajo neke zaloge, neke
               rezerve v sistemizacijah delovnih mest, zato da lahko ljudje, ki se izkažejo kot
               dobri ali pa ki določen čas delajo v tem organu, napredujejo in s tem dobijo višjo
               plačo. Formalno je to napredovanje na višje delovno mesto, čeprav človek sedi za isto
               mizo, opravlja isto delo in tako naprej. Torej, sedanjo prakso, bi rekel, v zakon
               prelivamo na tak način, da je ureditev jasna, transparentna, da ni potrebno nobeno
               sprenevedanje, da prerazporejamo na druga delovna mesta ampak je možno napredovanje v
               višje nazive. Karierna pot je jasno določena. Uslužbenec natančno ve, kaj ima pred
               seboj. Če bo, denimo šest let delal dobro, beri povprečno, če bo tri leta delal
               odlično in tako naprej. Skratka, posledice njegovega dobrega ali nadpovprečnega ali
               slabega dela so mu znane že vnaprej. Seveda sistem napredovanjaje nemogoč brez
               sistema ocenjevanja. Pri sistemu ocenjevanja je treba jasno povedati, da koncepta
               seveda nismo uspeli dokončno uskladiti z vsemi reprezentativnimi sindikati. Vsi
               sindikati javnega sektorja, tudi v drugih državah, seveda nasprotujejo ocenjevanju,
               ker menijo, da je ocenjevanje subjektivno, in imajo seveda tudi prav. Kajti popolnoma
               jasnih in nedvoumnih standardov za merjenje uspešnosti, za ocenjevanje uspešnosti v
               upravi ni mogoče določiti. Na nekaterih področjih da, ampak na mnogih področjih kot
               je recimo priprava zakonodaje in podobno, pa seveda uspešnosti ni mogoče meriti.
               Vendar kljub vsemu, ocenjevanje smo v zakon vnesli, ker je nujen pogoj za sistem, za
               karierni sitem, za sistem napredovanja. Še na to moram opozoriti. Pri ocenjevanju
               seveda nismo odprli pravnega sredstva, čeprav so sindikati to zahtevali, pritožbe
               zoper oceno ali kaj šele sodnega varstva ni, iz razumljivih razlogov.</p>
               <p>Sistem, ki ga predlagamo, je kombinacija kariernega in pozicijskega sistema. Ima
               mnoge karierne elemente, ker omogoča uradniku, da na istem delovnem mestu napreduje v
               višje nazive. Po drugi strani pa ima elemente pozicijskega sistema, ki so pa seveda v
               tem, da sistem ni zaprt - karierni sistem namreč pomeni, da ljudje lahko vstopajo
               samo na vstopnih mestih -in potem s časoma napredujejo na višja delovna mesta. Tak
               sistem je zaprt pred zasebnim sektorjem, tega si v Sloveniji ne moremo privoščiti,
               imamo relativno omejene človeške vire, zaradi tega seveda je potrebno sistem pustiti
               odprt za to, da lahko privabimo v upravo tudi ljudi z zasebnega sektorja, z univerze
               itn. Napačno bi bilo, če bi uzakonili čisti karierni sistem, ki bi to
               preprečeval.</p>
               <p>Zakon vključuje poglavje o racionalizaciji poslovanja, ki omogoča, da upravni organ
               ugotovi tudi presežke oziroma viške delovne sile - torej trajno prenehanje potrebe po
               delavcu, in natančno ureja tudi postopek, po katerem lahko javnim uslužbencem v takih
               primerih preneha delovno razmerje.</p>
               <p>Zakon drugače kot danes ureja strokovne izpite, ker postavlja strokovni izpit kot
               pogoj za vsakogar, ki pride na uradniško mesto v upravo. Danes tega ni. Danes obstaja
               razlika, diskriminacija med tistimi, ki v upravi opravljajo pripravništvo in morajo
               na koncu opraviti strokovni izpit, in med tistimi, ki v upravo pridejo kasneje, v
               kasnejših letih svoje kariere. To je narobe. Vsakdo, ki pride v upravo, lahko kot
               odličen strokovnjak s področja okolja, prostora, gradbeništva, kulture, družboslovja
               nasploh itn., bo težko dober uradnik, če ne bo poznal osnovnih principov delovanja
               uprave,sistema javnih financ, upravnega postopka, ustavne ureditve - torej, kako ta
               država funkcionira - in seveda tudi ureditve Evropske unije, integracije, v katero se
               pospešeno vključujemo.</p>
               <p>V poglavju, v delu o pravicah in dolžnostih zakon ureja samo tista vprašanja, za
               katera zaradi javnega interesa ne more veljati splošno delovno pravo. Poudarjam
               predvsem fleksibilnost pri opravljanju dela in mobilnost z inštituti, kot je, recimo,
               opravljanje dela izven opisa nalog delovnega mesta, če je to potrebno.</p>
               <p>Omogočeno je, da se uslužbenec in njegov nadrejeni sporazumeta o povečanem obsegu
               dela, ki se tudi dodatno nagradi. To je določba, ki omogoča, da tiste ljudi, ki
               največ dela "odnesejo" v upravnih organih, izkoristimo, da jim damo možnost in jih
               tudi ustrezno nagradimo. Volja mora biti obojestranska.</p>
               <p>Omogočeno je tudi projektno delo, ki je v državni upravi vse bolj pogosto. Torej,
               zakon vsebuje mehanizme, ki olajšujejo ustanavljanje projektnih skupin.</p>
               <p>Bistvena novost, ki jo je treba poudariti: omejitve, ki jih sedanja zakonodaja
               prinaša za opravljanje dejavnosti izven službe, za državne uradnike, se odpravljajo.
               Danes je ureditev izjemno toga in v principu državni uradnik ne sme početi ničesar
               izven svoje službe. Za višje upravne delavce, torej najvišji slojuradništva, to velja
               absolutno, za tisti srednji sloj, upravne delavce, pa zakon predvideva, da mora
               nadrejeni oziroma predstojnik dati soglasje. Ocenili smo, da je tako omejevanje
               nepotrebno, da mora biti princip obrnjen - torej, da je tudi državnemu uradniku
               dovoljeno tisto, kar mu ni prepovedano, in ne obratno. Torej, da lahko v svojem
               prostem času počne karkoli, razen če... - torej, prepoved je možna, ni pa potrebno
               vnaprejšnje soglasje. In ta "razen če" se seveda nanaša na situacije, ko bi nekdo ob
               svojem delu lahko prišel v kolizijo interesov med dejavnostjo, ki jo opravlja, in
               svojo službo, če bi, recimo, inšpektor, ki nadzira neko področje, hkrati opravljal to
               dejavnost na tem področju ali, seveda, če bi škodoval interesom oziroma ugledu
               organa, v katerem dela.</p>
               <p>V delovno pravnem delu tega zakona je posebej urejena disciplinska odgovornost,
               ugotavljanje nesposobnosti uradnika oziroma javnega uslužbenca in prenehanje
               delovnega razmerja. To posebej poudarjam zaradi tega, ker v teh treh točkah zakon
               zavestno odstopa od splošne delovno pravne ureditve. Pri disciplinski odgovornosti je
               posebnost v tem, da je predviden disciplinski ukrep tudi prenehanje delovnega
               razmerja, ki ga nova delovno pravna zakonodaja ne predvideva - v novem zakonu o
               delovnih razmerjih je disciplinski ukrep ukrep za discipliniranje delavca in ne zato,
               da se delodajalec lahko takšnega delavca znebi. Pri ugotavljanju nesposobnosti je
               urejen poseben postopek, ki se zaključi z upravno odločbo, zoper katero je možna
               pritožba, in s tem jeseveda povezano tudi prenehanje delovnega razmerja. Torej,
               primerjava med tem zakonom in zakonom o delovnih razmerjih nam pokaže, da je po
               zakonu o javnih uslužbencih prenehanje delovnega razmerja iz osebnega razloga oziroma
               natančneje, zaradi nesposobnosti ali zaradi krivdnega razloga, torej zaradi
               disciplinske kršitve, seveda, težje doseči procesno kot po sedanjem besedilu
               predlaganega zakona o delovnih razmerjih, ker je v obeh primerih predviden poseben
               postopek, ki se zaključi z odločbo in možnostjo pritožbe.</p>
               <p>Samo še beseda o prehodnih določbah tega zakona. Prehodne določbe so napisane tako,
               da omogočajo relativno neboleč prehod iz sedanjega v novo stanje. Zato je tudi
               vakacijski rok in predvsem rok za začetek uporabe tega zakona relativno dolg. Po eni
               strani se je potrebno na začetek uporabe tega zakona dobro pripraviti, potrebno bo
               sprejeti vrsto podzakonskih predpisov, potrebno bo pripraviti tehnološke in druge
               podlage za kadrovsko evidenco in tako naprej. Po drugi strani ta nova delitev kart
               med politične in strokovne položaje, seveda, tudi terja nekaj časa in najboljši čas
               za to novo delitev je prav gotovo oblikovanje nove vlade po parlamentarnih volitvah.</p>
               <p>In končno seveda posebej občutljivo je vprašanje prehodnih določb glede materialnega
               položaja javnih uslužbencev. Tu smo pa seveda pazili, da bi ta zakon ne posegal v
               materialni položaj nikogar. Torej nikomur ne poslabšuje materialnega položaja, plače.
               Hkrati pa tudi deluje kot finančno nevtralen. Torej tudi ne pomeni povečevanja javnih
               sredstev namenjenih za plače javnih uslužbencev po začetku njegove uporabe. Zakaj
               lahko to trdimo oziroma na katerih določbah to trditev utemeljujem, pa seveda po
               potrebi bom razložil v nadaljevanju razprave. Hvala lepa.</p>
            </sp>
            <sp xml:id="SDZ3-Redna-06-2001-05-31.sp103">

               <speaker>PODPREDSEDNICA IRMA PAVLINIČ KREBS:</speaker>

               <p>Najlepša hvala dr. Virant za izčrpno predstavitev predloga zakona. Predlog zakona je
               obravnaval tudi zbor za notranjo politiko kot matično delovno telo. Prosim
               poročevalca, da predstavi mnenje odbora o predlogu zakona. Gospod Maksimiljan
               Lavrinc, predsednik odbora, izvolite.</p>
            </sp>
            <sp xml:id="SDZ3-Redna-06-2001-05-31.sp104">

               <speaker>MAKSIMILJAN LAVRINC:</speaker>

               <p>Podpredsednica, po tako briljantnem uvodu vam je razumljivo, da tudi na odboru ni
               bilo, bom rekel, kakšne razburljive debate. Zato je denimo poročilo k tako pomembnemu
               zakonu, kot je ta - vsaj za moje pojme, ker res pomeni nek močan kvaliteten premik v
               pravo smer, to je v smer evropsko primerljive uprave - pravzaprav enako obsežno
               poročilo kot tam,kjer smo se pogovarjali zgolj o enem členu, in sicer o tistih
               dodatkih, ki so bili predmet prejšnje diskusije.</p>
               <p>Odbor je na 6. seji v nadaljevanju obravnaval predlog zakona. In moram reči, da smo
               k sodelovanju povabili kar nekaj zainteresirane javnosti. Po, kot sem uvodoma rekel,
               po tako obsežni predstavitvi,seveda,je bilo bolj oziroma bi bilo bolj primernoz moje
               strani, da vam povem še nekaj kar domnevam v materialih vi niste dobili.</p>
               <p>Torej na to kar je opozarjal sekretariat,ki posebej ocenjuje tudi to dilemo, ki jo
               je dr. Virant izpostavil, da to asimetrično konstituicijo tega zakona, torej ta prvi
               del in drugi del, o kateri je tudi na odboru tekla beseda, glede tega ali so zadeve
               dovolj precizirane, tako v prvem delu kot v drugem delu in zakaj je to oboje skupaj.
               Nekako obveljalo je stališče, da je to potrebno in da naj kar tako ostane. V največ
               primerih je bilo poudarjeno da je velika kvalitetna pridobitev že to, da se sploh ta
               zakon obravnava. Namreč, ves čas se je predpostavljalo, da bi moral biti zakon
               obravnavan skupaj z zakonom o sistemu plač v javnem sektorju, kar pa bi po oceni
               predlagatelja in pa tudi nas, ki smo o teh stvareh razpravljali, zadevo zavrlo in ne
               bi bilo smotrno, ne bi prišlo do nekega sinergičnega učinka ampak ravno nasprotno.</p>
               <p>Glede samega predloga zakona je mnenje odboru posredovala tudi komisija državnega
               sveta za družbene dejavnosti in opozorila na nekatere rešitve. V odboru je prevladalo
               neko skupno stališče, da naj predlagatelj do priprave zakona za drugo branje prouči
               tudi njihova razmišljanja in njihove sugestije. Ravno tako so sodelovali predstavniki
               skupnosti občin Slovenije in združenje tajnikov slovenskih občin, ki so pravzaprav
               pri nastajanju zakona ves čas sodelovali in tudi njihove pripombe, kolikor so se nam
               zdele smotrne, smo vključili v predloge stališč, ki jih posredujemo državnemu zboru.</p>
               <p>Veliko besed nam je namenil tudi predstavnik sindikata državnih in družbenih organov
               Slovenije. Intenca je razumljiva iz njegove vloge, tudi pogojena tam po moje. To pa
               je, da bi bilo treba dati večji poudarek kolektivnemu dogovarjanju in delovanju
               sindikata ter omogočiti določeno obliko sodelovanja sindikata.</p>
               <p>V nadaljevanju smo se odločili. Se popravljam, poudariti moram še, da je prav tako na
               seji našega odbora sodeloval predsednik vrhovnega sodišča, ki je opozoril na
               nekatere, po njihovem mnenju ne najbolj dorečene zadeve, to pa je vprašanje statusa
               uradnikov in drugih javnih uslužbencev, zlasti za druge državne organe, vključno s
               sodstvom in pravosodnimi organi. Menijo, da bi bilo treba njihov status natančneje
               opredeliti, predvsem to zadnjo kategorijo. No, predstavnik Instituta za javno upravo
               pri pravni fakulteti v Ljubljani je poudaril predvsem ta pozitivni učinek, da je
               predlog prišel v državni zbor v proceduro, in poudaril je tudi to, da ko se diskutira
               o teh stvareh, se ne more diskutirati samo na eni strani o državnih uradnikih in o
               sistemuuprave, ampak da je treba diskutirati tudi s stališča uporabnikov teh storitev
               - kar je sicer v nekem delu že, po moje, zabeleženo, oziroma vsebovano tudi v
               predstavitvi samega predlagatelja. Vendar pravi, da se je tudi sicer treba pri tem
               zakonu ravnati bolj po tistem angleškem principu "think positive". Namreč, če
               govorimo o racionalizaciji, to ne pomeni, da bo toliko in toliko ljudi letelo na
               cesto, temveč da bodo ti, ki so sedaj tu, bolje delali.</p>
               <p>Pred zaključkom je odbor sprejel mojo pobudo, da bi - vsled tega, ker ta zakon
               zadeva kar širok krog državljanov, skupin, da bi morda lahko prišlo do napačnega
               razumevanja, do nekih nekorektnih lobističnih pristopov in podobnega - opravili javno
               predstavitev mnenj. Torej, prav danes je šlo vabilo za prihodnji teden, seveda ob
               pomoči ministrstva, ki je predlagatelj, in pa seveda z udeležbo vsemh zainteresiranih
               institucij in tudi velikega števila povabljenih institucij, naj bi - tako kot smo to
               že enkrat storili - pripravili javno predstavitev mnenj in sevedatako dali
               predlagatelju možnost, da v kolikor je bilo še karkoli spregledanega, do priprave
               predloga besedila za drugo branje popravi.</p>
               <p>Odbor je na koncu sprejel sklep, ki povzema splošno ugotovitev, da je zakon primerna
               podlaga za pripravo zakona za drugo branje, in pa seveda apelira na vas, da sprejmete
               tudi predlagana stališča odbora. Hvala lepa.</p>
            </sp>
            <sp xml:id="SDZ3-Redna-06-2001-05-31.sp105">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnica sekretariata, gospa Nevenka Gorec? <stage>(Ne.)</stage> Želijo
               besedo predstavniki poslanskih skupin? Najprej ima besedo predstavnik poslanske
               skupine Socialdemokratske stranke Slovenije dr. Miha Brejc. Izvolite! Potem pa
               predstavnik Liberalne demokracije Slovenije, gospod Dušan Vučko.</p>
            </sp>
            <sp xml:id="SDZ3-Redna-06-2001-05-31.sp106">

               <speaker>DR. MIHA BREJC:</speaker>

               <p>Hvala lepa. V Socialdemokratski stranki Slovenije menimo, da naš pravni red, naša
               pravna ureditev javne uprave ni ustrezna, in vidimo ta zakon kot eno prvih svetlih
               točk, ki nakazuje, da bi lahko na tem področju naredili kakšne pomembnejše korake kot
               doslej.</p>
               <p>Ne nazadnje, to je eden izmed tistih zakonov, zaradi katerih se nam marsikdo v
               Evropi posmehuje. Kajti zadnjih 7, 8 let napovedujemo vsako leto, da bomo ta zakon
               sprejeli. Zakaj je ta zakon tako pomemben za Evropejce? Verjetno zato, ker je ne vem
               kdo iz vlade nekoč dajal zelo negativne izjave o slovenski upravi in iz tega je
               nastalo potem nerealno pričakovanje, češ če bo pa zakon o javnih uslužbencih sprejet
               v Sloveniji, bo pa vse lepo steklo. To je čista iluzija, to je klasičen normativni
               idealizem, na katerega seveda želimo opozoriti. Mi vidimo ta zakon kot pomemben korak
               naprej, še zdaleč pa to ni zakon, ki bi javno upravo urejal v tem smislu, bi rekel,
               moderne evropske države.</p>
               <p>To, kar imamo sedaj - mislim sedaj na druge zakone - in ravnanje vlade, kaže
               pravzaprav, da vlada sama nima jasnega koncepta na tem področju, ko po eni strani
               predlaga zakon o javnih uslužbencih, ki je po našem mnenju solidna podlaga, na istem
               zasedanju ponuja v presojo zakon o tajnih podatkih, ki je pa škandalozen, ki deluje
               ravno v obratni smeri, kot pa deluje sodobna uprava. Ampak o tem takrat, ko bo ta
               zakon na vrsti.</p>
               <p>Kaj bi želel v zvezi s tem še reči? Ta zakon je gotovo, kot sem že dejal, lahko
               pomemben korak naprej. Ta pogojnik sem uporabil zato, ker pač ne vem, kakšen bo ta
               zakon potem, ko bo sprejet. Ampak, po tem, kar imamo danes pred seboj, so dobri
               obeti. Seveda pa imamo v poslanski skupini nekaj resnih pripomb.</p>
               <p>Prva pripomba se nanaša na nekako čudno konstrukcijo tega zakona, ki ima nek uvodni,
               splošni del ali skupni del. To je prvih 23 členov. Drugi del je pa pravi zakon o
               javnih uslužbencih. Zdaj, kje so tisti razlogi za to, da imamo v enem zakonu, ali pa
               bolje rečeno, da imamo v uslužbenskemu zakonu nataknjeno neko pokrivalo, ki tja ne
               sodi. Jaz sem skušal to razumeti, prebrati, se tudi pogovarjati s pripravljavci,
               ampak dejansko nisem našel pravega razloga. Zakaj je to poenotenje sploh potrebno,
               zakaj je ta težnja po poenotenju, če ni jasnih argumentov za to? Jaz se bojim, da bo
               ta težnja po poenotenju javnega sektorja pripeljala ravno do tega, da ta zakon še
               zlepa ne bo sprejet. In če bi šla razprava v to smer, bi predlagal, da prvih 23
               členov odrežemo stran in bo to še vedno zelo korekten in čisto v redu zakon o javnih
               uslužbencih. Če pa se bo ohranilo prvih 23 členov, se pa zna zgoditi, da se bodo
               posamezni deli javnega sektorja oglasili s protesti, češ, mi pa že nismo javni
               uslužbenci. Namreč, v tem prvem delu, najkrajše rečeno: vse, ki živimo ali živijo od
               proračuna, postavljajo v status javnega uslužbenca. To se pravi, tudi umetnike,
               kulturnike, zdravnike, profesorje in vse osebe. To je ureditev, za katero menim, da
               ni smiselna. Zakaj si ustvarjamo neke probleme in težave, če jih ni treba? In
               predvsem, kaj pa imamo od tega, če poenotimo, če rečemo, tako zdaj smo pa javni
               sektor poenotili. Z neko normo čisto nič nismo spremenili in nismo naredili
               nikakršnega pozitivnega koraka. Zgolj neko administrativno - birokratsko oviro smo si
               postavili, s katero bomo imeli dosti težav.</p>
               <p>Če pogledamo še nekaj členov, poleg definicije javnega uslužbenca. Recimo, tu imamo
               cel sklop načel v tem uvodnem delu. Načel je kar precej. Ampak potem imamo v posebnem
               delu, torej v tem drugem delu zakona, še enkrat načela za to področje. Zakaj? Rekli
               boste zato - to pa zdaj govorim predlagateljem - ker so pač ta načela nekaj posebnega
               za državne uradnike. Ampak to spet ne bo držalo, kajti načelo javnega natečaja,
               politične nevtralnosti, načelo kariere, načelo prehodnosti, varovanja poklicnih
               interesov in tako naprej, odprtosti do javnosti, ravno tako lahko prestavimo za
               celoten javni sektor! Zakaj pa se imenuje javni sektor, če ne zaradi tega, ker je pač
               med drugim tudi dostopen javnosti oziroma bi morala javnost o njem vedeti praktično
               vse!</p>
               <p>Tako da, ne vem... No, osebno sem nekako zelo skeptičen do prvih 23 členov in moji
               kolegi v poslanski skupini tudi. Notri so tudi členi, za katere ne veš, ali imajo
               smisel ali ne. Recimo, če si pogledate 21. člen, "javni uslužbenci imajo pravico do
               stavke, način izvedbe stavke in omejitve stavke zaradi varstva javnih koristi določa
               zakon". Ja,seveda določa zakona, ampak kateri? Saj s tem zakonom moramo to določati,
               in tako naprej.</p>
               <p>Torej mislim, da je - tu bi še, seveda, lahko navajal več argumentov, ampak saj sem
               jih tako ali tako že v razpravi na odboru več navedel. Tu želim samo opozoriti na
               nesmiselnost tega prvega dela. Seveda, če bo ostal notri, bo pač ostal; samo
               opozarjam na mogoče slabše rešitve.</p>
               <p>Pomembno vprašanje - ko sem že načela omenjal - in ki se povezuje s celotnim
               sistemom javnih uslužbencev, je vprašanje načela enotnosti uslužbenskega razmerja, ki
               ga v zakonu sicer izrecno ni, del te ideje pa je vključen v zakon. Želim poudariti,
               da nam načelo enotnosti uslužbenskega razmerja omogoča večjo fleksibilnost javne
               uprave. Če želimo to doseči, potem bi morali na tem več delati. Zdaj ne bi razlagal,
               kaj to pomeni, ker pač predpostavljam, da to vemo.</p>
               <p>Potem plačni sistem. Glede na to, da je ali pa, da so Drnovškove vlade v preteklih
               osmih letih ustvarile res pravi kaos na tem področju, bi pogoj, da se plačni sistem
               vključuje v ta zakon ali da se do priprave tega zakona pripravi plačni sistem, kot je
               bila med drugim zahteva sindikatov, pomenilo, da tega zakona letos še ne bo, ker
               dvomim, da bo vlada uspela rešiti ta problem plač v javnem sektorju. Če ne drugega,
               danes smo že majhno izjemico v tej smeri sprejeli, in verjamem, da ni zadnja. Tako da
               dvomim, da je to možno narediti, in to bi bila velika ovira, torej uvajanje plačnega
               sistema v ta zakon. Zato še enkrat pravim, dobro je, da tega ni notri, ker s tem
               obstaja možnost, da bomo kvalitetne stvari, ki jih ta zakon prinaša, začeli prej
               uvajati.</p>
               <p>Moja pripomba predlagateljem zakona je tudi v tem, da se nekoliko preveč opirajo na
               stare nemške vzorce in še aktualne avstrijske vzorce in podobno, ko govorijo o pomenu
               sistemizacije in pojmu delovnega mesta. Menim namreč, da je zaradi spreminjajočega se
               okolja tudi uprava podvržena velikim in spremembam in tudi uprava bo morala znotraj
               sebe poiskati vire za večjo lastno prožnost. Če pa gradimo sistem na enem delovnem
               mestu in zaposlenemu na tem delovnem mestu, potem gradimo nek tog sistem, uslužbenec
               bo vedno lahko rekel: jaz imam odločbo za tole delovno mesto in nisem pripravljen iti
               nikamor drugam. To pa bo pomenilo, seveda, da bomo morali zaradi tega, ker ta ima
               odločbo, pa nima ne vem koliko dela, seveda na drugi strani iskati nove zaposlitve in
               takšne stvari. Mislim, da se kaže še nekoliko ukvarjati s tem vprašanjem in zato
               predlagam predlagateljem tega zakona, da proučijo to vprašanje, da bi, recimo,
               uslužbenec vstopal v sistem javne uprave in skladno z načelom enotnosti uslužbenskega
               razmerja tudi potoval od delovnega mesta do delovnega mesta, če smem tako reči, brez
               velikih administrativnih ovir in brez velikih formalnih, kako naj rečem, korakov, h
               katerim smo tako nagnjeni. Vsi hočemo imeti še na papirju in tako naprej. Seveda tega
               administriranja je lahko na osnovi tega zakona kar precej.</p>
               <p>Problemi bodo tudi pri opredeljevanju statusa uradnika, ko gre za zahtevnejše
               spremljajoča dela. Namreč, tam govorite o tem, da pri spremljajočih delih je lahko
               nekdo, seveda, ima tudi status uradnika, če gre za takšne namene. To bo zelo težko
               opredeliti. Bojim se, da je določba preohlapna. Zelo dobra se mi zdi rešitev ali pa
               ideja internega trga dela. Priporočam pa, da bi jo bolje razdelali, da bi to res
               delovalo kot trg dela, pri čemer pa bi končno le izkoristili razmeroma solidno
               informacijsko komunikacijsko tehnologijo, ki jo imamo. Tako da bi lahko bolj živahno
               delovala ta borza. Ljudje, ki želijo menjati delovno mesto, bi se priglašali v to
               borzo in tisti, ki iščejo, bi priglašali svoj interes v to borzo. In to bi bilo lahko
               zelo interesantno. In zagotovo bi bili nekaj, česar nima nihče v Evropi - tako
               narejeno in bi pomagali tudi vsem, ki se ukvarjajo s človeškimi viri, ki odločajo o
               stvareh.</p>
               <p>Nekako, opravičujem se, če sem prezrl, ampak nikjer v tem zakonu nisem videl
               izrecnega poudarka o tem, da je znanje slovenskega jezika pogoj za opravljanje dela v
               - jaz vem, da je to v sistemskem zakonu o upravi; ampak ker govorimo o javnih
               uslužbencih, bitakšna določba, po mojem mnenju, bila smiselna.</p>
               <p>Omenim naj še tisto poglavje o racionalizaciji poslovanja. Ko beremo to poglavje, je
               razumeti, kot da gre za racionalizacijo v tem smislu, da se zmanjšuje število
               zaposlenih. Opozarjam, da v organizacijski znanosti racionalizacija poslovanja nima
               negativnega predznaka, kot ga ima v tem zakonu, ampak pozitiven predznak. To pa
               pomeni, da z racionalizacijo upravnega ali poslovanja javne uprave mislimo na bolj
               učinkovito delo in tako naprej, ne pa na to, kako bomo zmanjšali število zaposlenih.
               Tako da predlagam, da se ta izraz nadomesti z drugim izrazom. Racionalizacija
               zagotovo ni pravi izraz, sploh pa, ker ima tako negativen predznak.</p>
               <p>Mislim tudi, da je ideja o tem, da bi vsaj en član uradniškega sveta sodeloval v
               natečajnih komisijah sicer hvale vredna, ampak neuresničljiva. Teh natečajnih komisij
               zna biti kar precej, članov uradniškega sveta ni toliko in tudi tu bi lahko nastale
               kakšne težave. Zato predlagam, da se ta sklop posebej premisli.</p>
               <p>Mislim tudi, da je smiselno ponovno preučiti terminološko nekatere stvari. Recimo,
               govorite o upravljanju s človeškimi viri. Ne vem, na področju, ki ga seveda jaz
               pokrivam, je pogostejši izraz "ravnanje s človeškimi viri", tako da... Kajti, bistvo
               upravljanja je v odločanju - po definiciji. Ravnanje je pa bolj nekako širok pojem in
               mislim, da bi bil ustreznejši, in vam predlagam, da to tudi proučite. Vsekakor bi
               bilo treba v zakonu še bolj jasno napisati to, kar je državni sekretar govoril v
               zvezi z ministrom oziroma spolitičnim delom te upravne piramide. Na vrhu upravne
               piramide je minister, in ta je vedno politična oseba, ne glede na to, ali je slučajno
               zraven še strokovnjak. Ta, torej minister, pripelje s seboj namestnika, ki mu ga
               postavi koalicija - ali pa državnisekretar - skratka, neko prvo stopnico za njim. Jaz
               bi predlagal, da se to še bolj jasno napiše. Kako naj rečem? Da tisto, kar minister s
               seboj pripelje, po izteku mandata tudi odpelje. Da ne bi se dogajalo to, kar se je
               dogajalo v preteklosti.</p>
               <p>Skratka, v poslanski skupini menimo, da je ta zakon o javnih uslužbencih, kot je
               pripravljen, primerna podlaga za nadaljevanje postopka. Hvala.</p>
            </sp>
            <sp xml:id="SDZ3-Redna-06-2001-05-31.sp107">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V imenu poslanske skupine LDS, gospod Dušan Vučko. Izvolite!</p>
            </sp>
            <sp xml:id="SDZ3-Redna-06-2001-05-31.sp108">

               <speaker>DUŠAN VUČKO:</speaker>

               <p>Spoštovana podpredsednica, hvala za besedo. Spoštovane kolegice, spoštovani kolegi! V
               poslanski skupini LDS izražamo zadovoljstvo, da na tej seji končno obravnavamo
               predlog zakona o javnih uslužbencih, saj gre za pomemben zakon iz sklopa reforme
               javne uprave. Temeljni cilj sprememb javne uprave v Sloveniji mora biti približevanje
               sodobni javni upravi in njene preobraze v evropsko primerljiv sistem. Ne bi seveda
               našteval, da mora sodobna javna uprava delovati po načelu zakonitosti, da mora biti
               usmerjena k uporabniku in da mora biti učinkovita, strokovna in politično nevtralna.
               Gre tudi za to, da mora sodobna uprava nuditi hitre, učinkovite upravne storitve, pri
               čemer mora delovati tudi po načelu ekonomičnosti.</p>
               <p>Pomemben del reforme javne uprave predstavlja posodobitev notranjih razmerij in
               vzpostavitev preglednega sodobnega uslužbenskega sistema, ki je tudi predmet
               predlaganega zakona o javnih uslužbencih. Slovenija ima zgrajen uslužbenski sistem v
               javni upravi, ki pa je seveda po mnenju poslanske skupine LDS potreben preobrazbe.
               Predvsem v smislu približevanja standardov, ki jih države članice Evropske unije
               prištevajo pri izkazovanju učinkovitosti in oblikovanju pravnih ureditev javnih
               uslužbencev. Upoštevajoč pomanjkljivosti sedaj veljavnega zakonao delavcih v državnih
               organih in poznavajoč vsebino standardov, ki se na področju javne uprave uveljavljajo
               v državah Evropske unije, poslanke in poslanci poslanske skupine LDS podpiramo
               temeljne cilje in rešitve predlaganega zakona.</p>
               <p>Določeni pomisleki so se znotraj poslanske skupine pojavili glede samega obsega
               veljavnosti tega zakona, saj je del poslancev pričakoval, da bo predlagatelj
               predložil enoten zakon za vse zaposlene v javnem sektorju. Kljub tem prvotnim
               pomislekom glede samega obsega predloga zakona pa je predlagalo mnenje, da poslanska
               skupina podpre rešitev, ki jo predlog zakona vsebuje. In sicer, da zakon v uvodnem
               delu definira sam pojem javnega uslužbenca in da ureja skupna organizacijska
               vprašanja za celoten javni sektor, še zlasti tista,ki so povezana s proračunskim
               načrtovanjem: tako načrtovanje zaposlovanja, glede sistemizacij, pogoji za nove
               zaposlitve in pa evidenco človeških virov. In da seveda tisti bistveni del gre za
               drugi del - zakona, poseben, ki ureja sistem pravic in dolžnosti javnih uslužbencev v
               državnih organih, v organih lokalnih skupnosti ter osebah javnega prava, ki pretežno
               upravljajo upravne naloge. Glede na to, da je pretežni del tega zakona namenjen
               drugemu delu, se nam seveda pojavlja vprašanje ustreznosti naslova zakona, ker že v
               sami proceduri usklajevanja smo imeli drugačen naslov zakona že tudi predložen.</p>
               <p>Zlasti se nam zdi v poslanski skupini LDS pomembno, da zakon vsebuje določene
               rešitve, ki jih sedaj veljavna zakonodaja nima. Dovolite, da naštejem vsaj nekatere.
               Prvič, da zakon celovito ureja uslužbenski sistem javnih uslužbencev v državnih
               organih in upravah lokalnih skupnosti ter njihove posebne pravice in obveznosti.
               Pomembno se nam zdi, da zakon organom lokalne skupnosti dopušča določeno avtonomijo
               pri urejanju personalnih vprašanj s svojimi akti; da se delovno razmerje delavcev v
               državnih organih in upravah lokalnih skupnosti čimbolj približa delovnemu razmerju v
               zasebnem sektorju in da seveda zakon predvideva tudi sklenitev posebne kolektivne
               pogodbe.</p>
               <p>Pomembno je tudi, da zakon uvaja višji standard pravnega varstva javnih uslužbencev,
               saj uvaja pravno varstvo še pred sodnim varstvom pravic; da zakon uvaja položaj vodij
               upravnega dela in da se kadrovsko odločanje v veliki meri prenaša v domeno upravnih
               menedžerjev, funkcionarjem pa so pridržane odločitve splošnega pomena. Nepomembno ni
               tudi to, da zakon razmejuje politične in uradniške položaje in da se krog političnih
               funkcionarjev oži; da zakon omogoča oblikovanje funkcionarjevega kabineta, ki je
               vezan na njegovo osebno zaupanje; da zakon za razliko od sedanje veljavne zakonodaje
               uvaja nek bolj pregleden sistem nazivov delovnih mest in položajev; da ta sistem
               temelji tudi na kombinaciji kariernega in pozicijskega sistema ter da sistem omogoča
               tudi vstop v upravo od zunaj, pri čemer seveda zakon daje določeno prednost tistim,
               ki že delajo kot uradniki.</p>
               <p>Glede vprašanja izbire uradnikov na najvišjih položajih, ki pogosto prihajajo v stik
               in sodelujejo s funkcionarji, obstajajo določena odprta vprašanja in dileme. Vendar
               pa v poslanski skupini načelno podpiramo predlagani koncept, ki je po naši oceni
               najbolj realen. Predlagani koncept zagotavlja, da na ključne vodstvene položaja
               pridejo ljudje z odločno strokovno usposobljenostjo, pri čemer pa omogoča
               funkcionarjem, da seveda vplivajo na izbiro uradnikov na najvišjih položajih. Se pa
               strinjam s tem, na kar je pred menoj opozoril tudi kolega Brejc, da seveda bo treba
               preučiti smiselnost teh natečajnih komisij in pa uradniškega sveta, predvsem v
               smislu, ali bo to v praksi tudi zaživelo.</p>
               <p>Predlagani zakon je, kot je predlagatelj posebej poudarjal, plačno nevtralen, tako
               da ga je seveda mogoče uporabljati skupaj z veljavnim zakonom o razmerjih plač, in
               naj ne bi posegal v pridobljene plače in odprte napredovalne razrede zaposlenih v
               državni upravi, v ožjem pomenu besede. V zvezi s tem v poslanski skupini menimo, da
               bi bilo potrebno čimprej pristopiti k pripravi zakona, ki bo uredil plačno razmerje v
               celotnem javnem sektorju, saj trenutna razmerja med plačami v javnem sektorju
               generirajo nezadovoljstvo in tudi proteste po posameznih poklicnih skupinah znotraj
               javnega sektorja.</p>
               <p>Kljub temu, da imamo poslanke in poslanci poslanske skupine LDS določene pripombe na
               posamezne določbe zakona ocenjujemo, da je predlog zakona primerna in dobra osnova za
               pripravo predloga zakona za drugo obravnavo in ga bomo v prvi obravnavi tudi podprli.</p>
               <p>V poslanski skupini smo se seznanili tudi s pripombami in predlogi, ki so jih na
               predlog zakona posredovali sindikati, druga strokovna in poklicna združenja, za
               katera predlagatelju predlagamo, da jih prouči in po potrebi tudi upošteva pri
               pripravi predloga zakona za drugo obravnavo. Hvala lepa.</p>
            </sp>
            <sp xml:id="SDZ3-Redna-06-2001-05-31.sp109">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Demokratične stranke upokojencev bo predstavil
               gospod Vojko Čeligoj.</p>
            </sp>
            <sp xml:id="SDZ3-Redna-06-2001-05-31.sp110">

               <speaker>VOJKO ČELIGOJ:</speaker>

               <p>Spoštovana gospa podpredsednica, hvala lepa za besedo. Dragi kolegi! Rad bi
               predstavil stališče poslanske skupine DeSUS.</p>
               <p>Navedeni predlog uresničuje koalicijsko dogovorjene cilje kot del predpristopne
               strategije k Evropski skupnosti, ki je istočasno tudi element reforme slovenske javne
               uprave. Cilj sprememb slovenske javne uprave je pravzaprav preobrazba le-te v
               evropsko primerljiv sistem. Res je, da je Republika Slovenija v okviru približevanja
               Evropski skupnosti dolžna spoštovati določila evropskega sporazuma o pridružitvi in s
               tem povezane predpise, vendar za področje javne uprave ni konkretne zavezanosti
               oziroma v okviru Evropske skupnosti niso oblikovali poenotenega sistema, ki bi bil
               zavezujoč za kandidatke Evropske skupnosti.</p>
               <p>Že do sedaj je imela Republika Slovenija do neke mere izgrajen sistem javne uprave,
               kakor ga je določal zakon o delavcih v državni upravi. Zato v reformi javne uprave ne
               izhajamo iz nič, ampak preoblikujemo, moderniziramo oziroma evropiziramo obstoječi
               sistem, vendar ne z novelo, ampak s sistemskim zakonom, ki javno upravo ustrezneje
               umešča v novo ustavno ureditev in koncepte bodoče Evropske skupnosti.</p>
               <p>Dosedanja ureditev, ki je določala položaj zaposlenih v javnem sektorju, ni zajemala
               konceptov načel, ki naj bi opredeljevali vlogo le-te in zaposlenih v javnem sektorju
               kot servisa družbe oziroma občanov.</p>
               <p>Soglašamo s stališčem, da bi v času med prvo in drugo obravnavo opravili javno
               predstavitev, na kateri bi sodelovali predlagatelji, vsa zainteresirana javnost in
               strokovnjaki z navedenega področja.</p>
               <p>Predlog zakona je sicer dobra podlaga za nadaljevanje zakonodajnega postopka, vendar
               menimo, da bi bilo treba natančneje opredeliti sistemsko izhodišče, ki bi natančneje
               urejalo drugačno, vendar prilagojeno urejanje vprašanj za organe, ki niso organi
               državne uprave.</p>
               <p>Predlogu zakona se pozna, da ni bil koncipiran kot sistemski zakon, pač pa, da je v
               osnovi reševal vprašanja zaposlenih v državni upravi v ožjem smislu in da je tu in
               tam posegel tudi na druga področja javnega sektorja. Po našem mnenju bi morali
               pristopiti drugače. Oblikovati bi morali sistemski zakon, medtem pa bi bil predlog
               zakona o javnih uslužbencih v državni upravi realizacija sistemskih načel,
               konkretiziranih z naravo specifičnega, delovno organizacijskega področja državne
               uprave.</p>
               <p>Menimo, da je trebna natančneje opredeliti vprašanja napredovanja za tiste javne
               uslužbence, ki ne spadajo v kategorijo uradnikov. Prav tako je trebna natančno
               določiti z napotilnimi normami, kateri predpisi bodo veljali za napredovanje javnih
               uslužbencev, ki ne bodo opravljali zahtevnejših spremljajočih del. Trebna je tudi
               doreči rabo izrazov "uradnik" in "javni uslužbenec", kadar se le-ta nanašata na
               pravice do izobraževanja, napredovanja in podobno. Iz predloga zakona so izpadle
               konkretno navedene pravice zaposlenih v javnem sektorju. V veljavnem zakonu o javnih
               uslužbencih je namreč taksativno našteta vrsta pravic, ki predstavljajo dejansko
               spodnjo mejo, pod katero pogajalci pri sestavljanju kolektivne pogodbe za
               negospodarstvo ne smejo iti. V predhodnih osnutkih navedenega predloga zakona so bile
               le-te navedene. Morda je sedanji koncept posledica stališča, da naj bi bile vse
               konkretne pravice zajete: ali v predlogu zakona o delovnih razmerjih - kot poseben
               zakon, ali pa dogovorjene v okviru kolektivne pogodbe za negospodarstvo. Še zlasti bi
               veljalo v obstoječem predlogu kljub vsem bodočim konceptualnim rešitvam, ki bodo
               veljale v bodočem zakonu o delovnih razmerjih, ohraniti varstvo starejših delavcev,
               še posebej v primerih, ko gre za odpoved delovnega razmerja zaradi, recimo,
               racionalizacije. Bojimo se namreč, da je sedanji predlog zakona morda tehnično in
               normativno koliko toliko dodelan, vendar pa je na nek način sirota, ker so iz njega
               izpadle določbe, ki so bile neke vrste socialne varovalke. Morda je predlagatelja
               zakona preveč zanesla uravnilovka, s katero je hotel javne uslužbence oziroma
               zaposlene v javnem sektorju na vsak način izenačiti z zaposlenimi v zasebnem
               sektorju.</p>
               <p>Pomembna novost v predlogu zakona je ločitev med funkcijo funkcionarja in javnega
               uslužbenca, ki napreduje na podlagi kariere v javni upravi. Zaradi neusklajenega
               predloga zakona o delovnih razmerjih je pravzaprav težko oceniti, kakšni bodo
               socialni učinki za zaposlene v javnem sektorju. Prav bi bilo, da bi sprejeli ustrezen
               zakon, ki bi določal pravila, dogovarjanja kolektivnih pogodb in njihove obveznosti
               za podpisnike. Na primer v švicarski ustavi je z ustavno določbo podana obveznost,
               dapodpisniki spoštujejo kolektivno pogodbo. Zdi se nam, da predlagatelj v predlogu
               zakona o javnih uslužbencih prehiteva rešitve, ki še niso dogovorjene v predlogu
               zakona o delovnih razmerjih, in sicer v tem smislu, da vrsta konkretnih pravic, ki so
               bile sedaj ali do sedaj določene v zakonu o državnih uslužbencih, le-te izpušča in na
               ta način posredno udejanja koncept, ki je blizu delodajalcem in ne zaposlenim.</p>
               <p>Ob koncu želimo poudariti, da bomo podprli navedeni predlog. Kajti že samo to, da je
               le-ta po vrsti poskusov končno prišel v parlamentarno proceduro, je velik korak
               naprej. Upamo pa, da bo navedeni predlog, še zlasti po javni predstavitvi, občutno
               izboljšan ter da bo tako tudi bolj prisluhnil tudi zaposlenih v navedenem sektorju.
               Zavedamo se, da je trebna državno upravo posodobiti, prav pa je, da nosijo bremena iz
               tega naslova, ne le zaposleni v njej ampak tudi druge strukture, ki pomembno
               oblikujejo podlage za delovanje države. Ceno za le-to in njene pomanjkljivosti pa v
               očeh javnosti največkrat plačujejo prav zaposleni v njej. Hvala lepa.</p>
            </sp>
            <sp xml:id="SDZ3-Redna-06-2001-05-31.sp111">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Nove Slovenije bo predstavil gospod Alojz
               Peterle in potem gospod Miran Potrč.</p>
            </sp>
            <sp xml:id="SDZ3-Redna-06-2001-05-31.sp112">

               <speaker>ALOJZ PETERLE:</speaker>

               <p>Spoštovana gospa podpredsednica, spoštovane poslanke in poslanci, spoštovani
               predstavniki vlade! V interesu Nove Slovenije je profesionalna, učinkovita, politično
               nevtralna, ljudem prijazna in kolikor se da, ne bom rekel, poceni, ampak bom rekel
               nedraga državna uprava. Mogoče bi izraz poceni koga zavajal. Prepričani smo, da nam
               glede v vseh kriterijev v naši upravi marsikaj manjka, in prepričani smo, da gre za
               izjemno pomemben projekt, ki pomeni pomemben del naše tranzicije iz nedemokratičnih
               časov v novo kvaliteto demokracije, je pomemben izjemno zaradi izvajanja zavez, ki
               smo si jih sami naložili glede na naš ključni cilj, da vstopimo v Evropsko zvezo; se
               pravi, pomemben za harmonizacijo za evropsko zakonodajo. Vam je znano, da je poročilo
               evropske komisije trikrat zaporedamo, skoraj da z enakimi besedami, obdelalo to
               poglavje in bilo kritično, in pričakovanje je s strani Bruslja, da bo Slovenija
               uresničila tisto, kar si je v lastnih dokumentih in programih sama zadala.</p>
               <p>Drugič se zavedamo, da gre brez dvoma za izjemno zahteven projekt, ki zahteva v
               marsikaterem smislu usklajeno delovanje politike, sindikatov, stroke, brez garancije,
               da bo pri ključnih vprašanjih zaradi različnih interesov prišlo tudi do harmoničnih
               zaključkov oziroma do soglasja. Tukaj gre za tako široko polje različnih interesov,da
               je pri nekaterih vprašanjih težko pričakovati, da do takega zglednega oziroma
               usklajenega partnerstva na koncu tudi pride. To navsezadnje kaže nenačelno in
               nedosledno ravnanje vlade oziroma večih Drnovškovih vlad od leta 1992 naprej, ko je
               vlada popuščala enkrat temu, enkrat drugemu pritisku in, kot je bilo že rečeno,
               zadeve so se obrnile bolj v kaotično kot v urejeno smer. Zato nas ne preseneča v tem
               smislu usklajen pogled skorajda vseh razpravljavcev, da je treba tukaj nekaj
               narediti, čeprav se določene elemente slovenske javne uprave v primerjavi z drugimi
               mogoče tudi upravičeno hvali.</p>
               <p>Tretja izjemnost je, da gre za izjemno zapoznel projekt. Določene rešitve so bile
               pripravljene, in to rešitve v smislu celovite ureditve, vključno s sistemom plač, so
               bile pripravljene že spomladi leta 1992, s spremembo oblasti se je to začelo na novo
               oziroma drugače. Težko je jemati na znanje dejstvo, da se toliko časa ni nič zgodilo,
               da je šele potem Bajukova vlada prvi resni sveženj poslala naprej in da sedaj
               predsednik vlade, nekajkrat isti, - dr. Drnovšek - govori, tako lahko beremo v
               dnevnem časopisju oziroma napoveduje boj birokraciji. Ne samo zato, ker smo v
               opozociji, ampak ker je to, bi rekel komentarja vredna demagogija, bi rad vprašal,
               komu napoveduje boj gospod predsednik Drnovšek. Pod kom se je pa razvijala
               birokracija, če je sedaj treba napovedovati boj in tako naprej? Skratka, svetujemo
               tistemu delu koalicije, ki ima pri tem posebne zasluge, da si nabavi primerno
               ogledalo in se vanj pogleda.</p>
               <p>Potem gre tudi za, nadaljujem z besedo "izjemno", gre za izjemno pomanjkljiv projekt.
               Manjka mu tisto, o čemer je bilo komentirano z neko mero resnicoljubnosti. Bilo je že
               - mislim da s strani ene od vladnih strank - povedano, ne samo ob tej priliki, tudi
               sicer, da bibilo zelo težko s tem zakonom naprej, če bi ga hkrati spremljal plačni
               del. Torej, tukaj se sprašujem, spoštovane kolegice in kolegi, s kakšnim trikom bo
               prišla velika koalicija do konca s tem zakonom: ali bo najprej sprejela načela in
               nekateri ne bodo vedeli, drugi se bodo pa delali, da ne vedo, da temu sledi tudi tako
               imenovani tarifni del, če temu tako rečemo, pa se bo reklo "čakajte gospodje, če ste
               sprejeli načela, boste pa zdaj sprejeli še neke odločitve". To res ne bi želel v
               imenu Nove Slovenije, da bi se karkoli na to temo delalo s trikom, čeprav je trik
               seveda tudi politična kategorija. Kdor je samo pozorno prebral to, kar je bilo že
               rečenega po uradni liniji v tej hiši na temo tega zakona, potem ve, koliko lukenj ima
               ta zakon, koliko opozoril, odprtih vprašanj, pomislekov, zadržkov, kritik je bilo
               povedano samo znotraj odbora, ki se s tem ukvarja. Mi ne bi radi, da bi si tako močna
               koalicija izvolila ponovno pot odlašanja na tak način, da zdaj slavi pred Evropsko
               zvezo, ko se pripravlja osnutek novega poročila o napredku držav kandidatk pred
               vstopanjem in bo novembra to poročilo zagledalo luč sveta. Do takrat bomo pa mi
               jadrali na velikem uspehu, ki se mu bo reklo, "začeli smo razpravo v državnem zboru".
               Potem bo nastopila tako imenovana javna predstavitev, na katero vsi pozivamo, in se
               bojim, da bo ta javna predstavitev ali javna obravnava, tako kot je v naravi takih
               predstavitev, več vprašanj odprla, kakor pa jih bo zaprla. In se bojim, da bo nekdo
               prišel na zveličavno idejo, da je zdaj pa toliko vprašanj odprtih, da bo treba zadevo
               znova, da so povsem novi elementi, novi vidiki, nove dimenzije, in da bi bilo dobro,
               da se to v neki posebni skupini, po možnosti še z udeležbo opozicije, rešuje in
               pripravi novo verzijo te zadeve.</p>
               <p>Torej, zelo bom vesel, ker bomo kot Nova Slovenija podprli, da se začne ta razprava.
               Mi ne podpiramo tega zakona oziroma predloga zakona kot dobro podlago, pač pa kot
               zadostno podlago, da se razprava začne. Tu so le neke zadeve, neki pristopi, neke
               rešitve, ki najavljajo drugačne čase. Vendar zaenkrat, glede na pomanjkljivosti, ki
               so jasne, ta zakon kaže bolj željo po rešitvah, kot pa zelo natančno določeno voljo
               po rešitvah.</p>
               <p>Rad bi povedal še naslednje, da če ne bo jasnega pogleda izvedbe, tudi v časovnem
               smislu - in ne zadostujejo, po mojem, terminske opredelitve v samih prehodnih
               določbah - potem je treba v tem kontekstu gledati tudi naše želje glede vstopa v
               Evropsko zvezo. Ta tema, ta projekt, vemo že leta, je eden od najbolj zahtevnih,
               najbolj pomembnih, se pravi, tudinajtežjih, in če tukaj Evropska zveza - pa ne bi šel
               zdaj na vprašanje katastra in drugih zadev, ki so s tem povezane, torej, to ni
               enostavna zadeva - torej, če tam ne bodo videli, da zadeva funkcionira, jasno, da ne
               bo dovolj, da bo to sprejeto, da bomo čakali na podzakonske akte. Če se bodo delali
               tako, kot se delajo pri drugih zakonih, potem ne bodo termini upoštevani. Spominjam
               se poročil o podzakonskih aktih in tam smo imeli večji minus kot pri zakonskih aktih,
               ki jih sprejemamo v tej hiši; nekatera ministrstva so bila izrazito šibka v
               podzakonskih aktih. In, seveda, pred Brusljem in pred nami samimi velja celota pravne
               materije oziroma gradiv, odločitev, ki urejajo neko področje javnega življenja, ne
               samo zadeve, ki prek naše hiše najdejo pot v Uradni list.</p>
               <p>Torej, nam je žal, da je popotnica temu zakonu po eni strani dolgoletna nedosledna
               in nenačelna praksa, zelo pozna priprava, zelo številna odprta vprašanja. In jaz bi
               takole rekel: nikoli niso bile politične razmere tako ugodne, da se nek tak zahteven
               zakon sprejme, kakor sedaj, ko vladajoča koalicija razpolaga s praktično dvemi
               tretjinami glasov v parlamentu. Torej predpostavljam, da se tu ne bodo razvijale
               debate, kot so se, recimo, včeraj, ko smo bili nekaj ur v Lendavi, ali smo kdaj v
               kakšnem drugem kraju. Mislim, da je to izjemna priložnost, da koalicija dokaže tudi
               politično odgovornost v primeru, ko harmonija na temo interesov ne bo mogoča in ta
               ali oni sindikat mogoče ne bo podprl neke rešitve, ali pa ta ali tisti institut ne bo
               na liniji, ki jo ponuja vlada. In ne bi rad, da bi se politika časovne stiske ali pa
               politika soglasja, kot se temu reče, da bi se uveljavila v tem primeru, kot se je že
               velikokrat prej. Kajti, predsednika vlade Drnovška smo velikokrat slišali govoriti v
               tej hiši, zlasti glede zunanje politike, če ne bo soglasja, pa nič. Torej, če bo
               velika koalicija ravnala tako, potem po mojem tega zakona še dolgo ne bo.</p>
               <p>Kot sem rekel, mi bomo podprli prvo obravnavo, se pravi, ta predlog zakona kot
               zadostno, ne pa kot dobro ali prav dobro podlago.</p>
               <p>Še enkrat bi rad poudaril: ne želimo, da se kakorkoli ta materija obravnava in se na
               tej podlagi odloča s triki, ne v odnosu do zaposlenih v javnem sektorju, ne do
               uporabnikov, ne do Evropske zveze, pred katero se je Slovenija sama v svojem interesu
               zavezala, da bo reformo izvedla. In seveda ne kot nov odgovor za odlašanje, če se
               bodo pojavila številna odprta vprašanja.</p>
               <p>Mi pričakujemo, da bo vlada z drugačno dinamiko, z drugačnim tempom kakor doslej
               poskrbela za tisto nujno pogovarjanje in dogovarjanje in se poskušala uskladiti s
               ključnimi partnerji v tej igri, pri čemer vidimo posebej sindikate. Kar pa zadeva
               stroko, bi si želel, da se ne bi ponavljala debata, ki smo jo poslušali že 1990.
               leta: ali domača ali tuja pamet. Jaz mislim, da jev Evropski zvezi, v tej ali oni
               članici poleg, bi rekel skupnega acquisa communautaira, da je dovolj uveljavljenih
               rešitev, s katerimi si Slovenija lahko pomaga in ne izumlja "tople vode" na tem
               področju in tudi ne izumlja rešitev, ki bi mogoče vlekle naprej zadeve, ki jim rečemo
               monopoli ali privilegeji iz starih časov na področju državne uprave, za katero vemo,
               da ni tako lahko spremenljiv in premakljiv agregat. Torej, glede stroke svetujemo, da
               se z našimi najboljšimi močmi poslužimo rešitev, ki so uveljavljene in znane.</p>
               <p>In še enkrat bi rekel; od velike koalicije pričakujem, da poskrbi za dinamiko in da
               gre naprej oziroma da se ne zgovarja na različna mnenja, ki bodo nedvomno dejstvo v
               razpravah po predvidenem sprejetju predloga zakona v prvi obravnavi.</p>
            </sp>
            <sp xml:id="SDZ3-Redna-06-2001-05-31.sp113">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V imenu poslanske skupine Združene liste socialnih demokratov gospod
               Miran Potrč. Izvolite.</p>
            </sp>
            <sp xml:id="SDZ3-Redna-06-2001-05-31.sp114">

               <speaker>MIRAN POTRČ:</speaker>

               <p>Hvala lepa, gospa podpredsednica. Spoštovane kolegice in kolegi! Da se ne bi ujel v
               past, da bi načelno hvalil pripravljeni zakon, potem pa povedal zelo veliko pripomb
               nanj ali pa opazk, da bi bil, bi rekel, škodoželjen, da ga ja ne bi sprejeli, bom v
               svojem nastopu zelo kratek.</p>
               <p>Zakon je pripravljen na način, da ga je mogoče podpreti in mi ga podpiramo in tudi
               sprejeta stališča. Ob tem bi pa radi poudarili naslednje. Veseli nas, da je gospod
               državni sekretar poudaril, da tudi v tem primeru mi prodajamo še v mnogih drugih,
               moramo pisati obsežne zakone zaradi lastnih neumnosti, ki smo jih pred tem počenjali.</p>
               <p>Drugo. Tudi mi soglašamo, da ne kaže si delati prevelike iluzije o normativizmu in
               sprejetju zakona, ker je verjetno praksa mnogo težja in se ji kaže v veliki večjo
               meri posvetiti.</p>
               <p>Zato, kot tretje, predlagamo, da bi poleg dela na zakonu sproti morda bolj konkretno
               ocenjevali tudi delovanje državne uprave, posebej tudi upravnih enot. Povedati
               moramo, da slišimo na terenu in v sodelovanju z ljudmi zelo veliko vprašanj in tudi
               zelo veliko kritik na njihovo delovanje. Pričakovati na eni strani stanje takšno,
               kakor nam ga prikazujejo, in pričakovati, da bo zakon preko noči te stvari spremenil,
               je po mojem prevelika iluzija.</p>
               <p>Kot naslednje. Mi soglašamo s postavljenimi cilji, radi bi pa le poudarili, da sta
               mogoče v pripravah in izvedbi ali poudarjanju nekoliko zanemarjena dva. Prvič, da
               zakon spreminjamo ali pa sprejemamo ne predvsem zaradi uprave in delavcev v upravi,
               ampak zaradi državljank in državljanov in vpliva, ki ga bo na uresničevanje njihovih
               pravic, interesov imela potem kvalitetnejša uprava. Drugo, da so nedvomno utemeljeni
               cilji po spoštovanju načela zakonitosti in nepolitični strokovnosti, neodvisnosti in
               podobno. Vendar se bojim, da ob nespremenjenih dejanskih odnosih, ob nespremenjeni
               organizaciji, ob nespremenjenih možnostih in pravicah, ki jih imajo nadrejeni, da
               mnogokrat dajejo tudi obvezna navodila, ki so lahko sporna z vidika uresničevanja
               zakonitosti, pravzaprav samo drugačen zakon o javnih uslužbencih vsega ne bo uredil.
               Hvala lepa.</p>
            </sp>
            <sp xml:id="SDZ3-Redna-06-2001-05-31.sp115">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanskih skupin smo slišali. Besedo dajem poslankam in
               poslancem. Ker ne želi nihče več razpravljati, zaključujem splošno razpravo in
               prehajamo na razpravo o predlaganih sklepih in stališčih.</p>
               <p>Vljudno prosim, da odstranite iz rež kartice, ki označujejo prisotnost poslank in
               poslancev, ker mislim, da nas je v dvorani manj, kot izkazujejo številke. Prehajamo
               namreč na odločanje o sklepih in stališčih matičnega delovnega telesa. V skladu s
               poslovnikom bomo ugotavljali navzočnost - prvič. Navzočih nas je 33, kar pomeni, da
               državni zbor ni sklepčen in ne more veljavno odločati.</p>
               <p>Navzočnost ugotavljamo drugič. Ugotavljam, da nas je navzočih 37, kar pomeni, da
               državni zbor tudi drugič ni sklepčen in ne more veljavno odločati.</p>
               <p>Zato prekinjam sejo za deset minut. Nadaljevali bomo ob 17.05 uri. Hvala lepa.</p>
               <stage>(Seja je bila prekinjena ob 16.55 uri in se je nadaljevala ob 17.09 uri.)</stage>
            </sp>
            <sp xml:id="SDZ3-Redna-06-2001-05-31.sp116">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice! Spoštovani kolegi! Vljudno prosim, da vstavite kartice, ker
               ugotavljamo navzočnost - tretjič. In v skladu s poslovnikom se bodo odsotni, ki se
               niso opravičili, v kolikor bo zaradi nenavzočnosti onemogočeno delovanje dela
               državnega zbora, kaznovani v skladu s poslovnikom - finančno kaznovani. Tako da
               prosim, da tisti,ki ste tu, da vstavite kartice. Tisti, ki jih ni, pa morebiti imajo
               kartice vstavljene, da pogledamo. Tretjič ugotavljam navzočnost! Navzočih je 47
               poslank in poslancev, kar pomeni, da je državni zbor sklepčen in lahko veljavno
               odloča.</p>
               <p>Prehajamo torej na razpravo o predlaganih sklepih in stališčih. Najprej dajem v
               razpravo prvi sklep matičnega delovnega telesa, ki se glasi: "Predlog zakona o javnih
               uslužbencih, prva obravnava, je primerna podlaga za pripravo predloga zakona za drugo
               obravnavo." Želi kdo besedo? <stage>(Nihče.)</stage> Prehajamo na odločanje o predlaganem sklepu.
               Glasujemo. Navzočih je 48 poslank in poslancev. Za je glasovalo 40, proti eden.</p>
               <p><stage>(Za je glasovalo 40.)</stage> <stage>(Proti eden.)</stage></p>
               <p>Ugotavljam, da je predlagani sklep sprejet.</p>
               <p>Prehajamo na razpravo o stališčih, ki jih je pripravilo matično delovno telo in so
               zapisana v poročilu delovnega telesa, in sicer na strani 8, 9 in 10. Želi kdo besedo?
               <stage>(Nihče.)</stage> Prehajamo na odločanje o predlogu stališč matičnega delovnega telesa.
               Glasujemo! Navzočih je 49 poslank in poslancev. Za je glasovalo 41, proti nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da so predlagana stališča v celoti sprejeta in s tem zaključujem to
               točko dnevnega reda. Predstavniku vlade, državnemu sekretarju dr. Virantu se najlepše
               zahvaljujem. Tudi predstavnici sekretariata.</p>
               <p>Prehajamo na <title>16. TOČKO DNEVNEGA REDA - PRVA OBRAVNAVA PREDLOGA ZAKONA O JAVNIH
                  ZBIRANJIH.</title>
               </p>
               <p>Predlog zakona je v obravnavo zboru predložila vlada Republike Slovenije. Pridružil
               se nam je državni sekretar v ministrstvu za notranje zadeve, gospod Bojan Bugarič, ki
               ga lepo pozdravljam in ga sprašujem, ali želi predstaviti predlog zakona o javnih
               zbiranjih? Izvolite!</p>
            </sp>
            <sp xml:id="SDZ3-Redna-06-2001-05-31.sp117">

               <speaker>DR. BOJAN BUGARIČ:</speaker>

               <p>Najlepša hvala. Opravičujem se za zamudo.</p>
               <p>Predloženi zakon o javnih zbiranjih na nov, nekoliko bolj moderen način, ureja eno
               temeljnih ustavnih pravic, pravico do javnega zbiranja, ki je tesno povezana z
               drugimi zelo pomembnimi pravicami, svobodo govora, vesti in vseh ostalih, in zaradi
               tega se nam je zdelo zelo pomembno, da zakon moderniziramo, spremenimo. Stari zakon
               je bil sprejet še v drugih časih, vseboval je številne določbe, ki so bile pisane v
               teh starih časih, tudi splošna načela, ki so spadala še v prejšnji sistem. Zato je
               bilo pomembno, da smo v skladu s tem spremenili samo neke, neneke tehnične
               malenkosti, ampak v bistvu cel koncept zakona. V bistvu nova filozofija zakona je v
               tem, da bistveno bolj liberalno, demokratično pristopa do koncepta javnih zbiranj in
               nekako velja načelo, da če ni posebej utemeljenega razloga, da bi zbiranja
               omejevanji, je načeloma zbiranje dopustno, z določenimi izjemami, ki so natančneje
               opredeljene v zakonu, kdaj mora organizator javne prireditve ali shoda pridobiti
               dovoljenje ali pa kdaj potrebuje samo pisno prijavo. To je tudi ena pomembna novost.
               Za določena zbiranja zadošča prijava, za druga, kot so recimo zbiranja, ko gre za
               večje število ljudi, za zbiranja, ker je nevarnost, določena nevarnost ogrožanja
               javne ureditve, javne varnosti itn. Ta organizator takega shoda potrebuje tudi
               dovoljenje.</p>
               <p>V vmesnem času so tudi v Evropi spremenili številne pomembne konvencije s tega
               področja, tako da tudi zakon to skuša zajeti. Ena od takih je konvencija o nasilju in
               nedostojnem vedenju gledalcev na športnih prireditvah, zlasti na nogometnih tekmah,
               in številne druge spremembe.</p>
               <p>Kot sem že prej omenil, ena zelo pomembnih sprememb je v tem, da zakon ločuje med
               prijavo in dovoljenjem. S tem postopek bistveno bolj poenostavlja, ga nekako skuša
               deformalizirati. Tudi pri prijavi je ureditev taka, da celo takrat, kadar tisti, ki
               mora prijaviti shod, in če ga ne prijavi pravočasno, to še ne pomeni, da bo zaradi
               tega shod prepovedan, ampak enostavno plača določeno kazen, globo, sankcijo. Pri
               dovoljenju je seveda drugače, dovoljenje mora dobiti. Druge varovalke pri dovoljenju
               so pa te, da zakon tu vpeljuje zelo hitro proceduro, drugačno kot je urejena v ZUP-u,
               v zakonu o upravnem postopku, kar pomeni, da so roki izjemno kratki. Upravna enota,
               ki odloča o dovoljenju, mora zelo hitro odgovoriti. Roki so zelo kratki, 24 ur, tri
               dni, pritožba je tudi zelo kratka.</p>
               <p>Naslednja pomembna sprememba je tudi sprememba pristojnosti med različnimi organi,
               ki so vpleteni v to igro. Na eni strani imamo policijo, na drugi strani upravne
               enote. Policija samo sprejema prijavo, meritorno pa odločajo upravne enote, takrat ko
               gre za dovoljenje. Ko organ ugotovi, da je potrebno dovoljenje, vlogo avtomatično da
               naprej upravni enoti. Da bi zakon, ta rešitev zaživela v življenju, smo predvideli
               tudi 6-mesečni prehodni rok v katerem bi se upravne enote in policija nekako
               privadile in začele drugačno izvajanje svojih pristojnosti.</p>
               <p>Še ena zelo pomembne liberalna ureditev oziroma ureditev, ki naj bi v bistvu zelo
               olajšala zbiranje, je določba, kjer je predvideno, da zbiratelji različnih, če
               hočete, verskih organizacij, društev, gospodarskih podjetij, športnih in drugih, če
               organizirajo dejavnosti, ki spadajo v njihov tipičen delokrog in če se to odvija v
               njihovih poslovnih prostorih, za to ne potrebujejo posebnega dovoljenja.</p>
               <p>Zakon je zelo primerljiv z drugimi primerljivimi ureditvami. Pregled imate v začetku
               obrazložitve. Večina evropskih držav ima primerljiv zakon, usklajen je tudi z
               evropskimi konvencijami, kolikor jih je na tem področju. Med razpravo v odboru in v
               državnem svetu smo dobili nekaj predlogov na katere, upam, da smo do sedaj
               zadovoljivo odgovorili. Če pa imate še kakršnakoli vprašanja ali pripombo, imamo tudi
               pripravljena neka izhodišča, kako bi lahko določene malenkosti še mogoče dodatno
               spremenili. Jaz bi, ne vem, mogoče se zaenkrat tu ustavil in počakal na vaša
               vprašanja, da ne bi bil predolg. Najlepša hvala.</p>
            </sp>
            <sp xml:id="SDZ3-Redna-06-2001-05-31.sp118">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim poročevalca, da predstavi mnenje odbora o predlogu zakona.
               Gospod Maksimiljan Lavrinc, predsednik odbora. Izvolite.</p>
            </sp>
            <sp xml:id="SDZ3-Redna-06-2001-05-31.sp119">

               <speaker>MAKSIMILJAN LAVRINC:</speaker>

               <p>Hvala za besedo. Ker je predstavnik predlagatelja bil tam, dovolite, da tudi jaz
               ostanem tukaj. Odbor je obravnaval ta predlog zakona na svoji 5. seji. Ne vem, zakaj
               to govorim, ampak tako je vedno v uvodu zapisano. Moram reči, da je bilo v razpravi
               predvsem poudarjeno naslednje, da gre za zakon, ki je potreben že za to, ker
               nadomešča zelo star zakon, zakon iz, kot je bilo povedano, že iz starih časov. V
               odboru so bile resno pretehtane tudi vse besede sekretariata in vsa njihova
               opozorila, zato jih je odbor vključil v svoje poročilo oziroma v predlog stališč in
               naložil predlagatelju, da naj do priprave zakona za drugo branje to prouči.</p>
               <p>Prav tako pa so bile v razpravi poudarjena nekatera vprašanja, ki naj bi se bolj
               precizno uredila v zakonu takrat, ko bo pripravljen za drugo branje. To je ureditev
               oziroma vlogo prireditev, ki imajo humanitarno vsebino oziroma so dobrodelne narave.
               Namreč, ugotavljali so, poslanci, da so takšne prireditve večkrat spremljane tudi s
               hrupom in da je zato potrebno razmisliti o ustreznem načinu pridobitve soglasja
               lastnika oziroma upravljavca zemljišča. V drugem vprašanju je bil izpostavljen način
               in precizacija subjektov, ki bodo presojali ustrezne psiho-fizične sposobnosti
               reditelja. Namreč, v samem zakonu je tak termin. Seveda, ker je to neko zahtevno
               strokovno opravilo, ni mogoče pričakovati, da bi to lahko neki upravni delavec ali pa
               policist takrat na kraju samem kar tako ugotavljal.</p>
               <p>Poleg tega so poslanci opozarjali na to, da so mnoge določbe, tudi na posameznih
               področnih zakonih, ki urejajo to problematiko in zato menijo, da bi bilo treba s temi
               obveznostmi, organizatorja seznaniti tudi poslance. Torej, mi naj bi dobili neki
               katalog vseh obveznosti, ki jih takšen organizator prireditve ima.</p>
               <p>V zvezi s potrebo predložitve dokazila o tehnični brezpravnosti naprav oziroma varni
               uporabi predmetov, bi bilo treba razmisliti o pomenu in obsegu le-te. Namreč,
               navedeno je bilo kar nekaj primerov, ko se pravzaprav ne ve, na kakšen bi se
               zadostilo temu zakonskemu določilu. V zvezi z določilom, po katerem o izdanem
               dovoljenju pristojni organ nemudoma obvesti pristojno policijsko postajo, je bilo
               poudarjeno, in tudi mislim, da je v zaključkih, da bi kazalo razmisliti tudi o
               vključitvi policijske enote. Namreč, niso povsod policijske postaje, ampak so tudi
               manjše enote.</p>
               <p>No, na podlagi te splošne razprave odbor ugotavlja, da je zakon primerna podlaga za
               drugo branje, in predlaga državnemu zboru, da ga sprejme. Seveda pa je odbor ob tem,
               na podlagi vseh razprav, ki smo jih imeli, pripravil stališča, za katera predlagam -
               ker sem jih že več ali manj po vsebini povzel - da jih podprete.</p>
               <p>Odbor pa je na koncu sprejel še dodatni sklep, da naj organizator za poslance, ko
               boste dobili zakon, pripravi tudi, kot sem prej povedal, katalog vseh obveznosti, ki
               jih imajo organizatorji pri organizaciji teh prireditev. Hvala lepa.</p>
            </sp>
            <sp xml:id="SDZ3-Redna-06-2001-05-31.sp120">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnica sekretariata? <stage>(Ne želi.)</stage> Besedo imajo
               predstavniki poslanskih skupin. Mnenje poslanske skupine Nove Slovenije bo predstavil
               gospod Alojz Sok. Izvolite!</p>
            </sp>
            <sp xml:id="SDZ3-Redna-06-2001-05-31.sp121">

               <speaker>ALOJZ SOK:</speaker>

               <p>Gospa podpredsednica, spoštovani državni zbor! Zakon, ki ga imamo pred sabo, je eden
               tistih zakonov, ki ureja določen princip demokratičnih načel v naši državi.</p>
               <p>Kot je že državni sekretar povedal, je pravica do mirnega zbiranja in javnih
               zborovanj ena temeljnih človekovih pravic, ki jih pravzaprav zagotavljajo vse
               demokratične družbe. Izreden pomen te pravice pa je tudi v tem, da omogoča
               udejanjanje nekaterih ostalih pravic in svoboščin, kot so svoboda izražanja misli,
               svoboda govora, javnega nastopanja, izpovedovanja vere in drugih opredelitev
               posameznikov. To pomeni, da se z omejevanjem pravice do javnega zbiranja dejansko
               lahko omejujejo tudi nekatere ostale pravice, ki so zapisane v ustavi.</p>
               <p>Če zakon takole na hitro pogledamo, moram reči, da mu pravzaprav ni kaj dosti
               očitati, vendar je največkrat problem v tem, da so podrobnosti v malih stvareh. In tu
               bi radi opozorili na nekatere od teh pasti, ki so zapisane v tem zakonu.</p>
               <p>Če namreč bolj natančno pogledamo, lahko vidimo, da so nekateri pojmi zelo ohlapno
               napisani in omogočajo, lahko bi rekli, arbitrarno uporabo pooblastil. Primer takšnega
               pojma je, na primer, oviranje javnega prometa. Torej, če uradnik presodi, da bi lahko
               prišlo do oviranja javnega prometa, potem lahko vlogo zavrne oziroma ne dovoli
               takšnega javnega shoda. Mi si predstavljamo, da bi te zadeve bilo potrebno v zakonu
               bolj jasno in bolj decidirano zapisati.</p>
               <p>Prav tako je v enem od členov napisano: "pristojni organ sme prepovedati shod
               oziroma prireditev tudi v primerih, ko organizator..." in potem navaja v zakonu: "ni
               izkazal zadostnih ukrepov za zagotovitev reda" in potem naprej našteva: "varnosti,
               življenja in zdravja, potem udeležencev, varstva okolja, varnosti, premoženja itn."
               Torej, kaj so to zadostni ukrepi? Torej ravno tako gre za možnost, da pač uradnik po
               čisto birokratskih principih to arbitrarno odloča in lahko organizatorjem in pa tudi
               udeležencem povzroča zaradi tega težave.</p>
               <p>Ker zakon obravnava uresničevanje z ustavo zajamčene temeljne pravice, mora biti
               osnovni cilj zakonske ureditve tega področja le preprečevanje takšnega uveljavljanja
               teh pravic, ki bi pomenile res neko pravo ogrožanje kot je na primer varstvo pred
               širjenjem kužnih bolezni ali kaj podobnega. Ureditev tega področja zahteva zato
               rešitve, ki ne predstavljajo nepotrebnih ovir, tako tistim, ki se pojavljajo v vlogi
               organizatorjev, kakor tudi tistim ki se zaradi uresničevanja svojih interesov zgolj
               aktivno ali pa pasivno udeležujejo javnih shodov ali javnih prireditev.</p>
               <p>Predlog zakona o javnih zbiranjih po našem prepričanju ne sledi tem ciljem v celoti,
               zato bi ga bilo potrebno na nekaterih mestih dopolniti oziroma bolj jasno zapisati.
               Vlada se namreč mora zavedati, da dovolitev shodov in prireditev ni noben akt njene
               dobre volje, temveč njena dolžnost. Njena dolžnost je, da svojim državljanom dovoli
               in omogoči izvrševanje njihovih temeljnih pravic v večjih skupinah ljudi. Zakon sicer
               direktno ne omejuje pravice do javnega zbiranja, vendar daje državi preko njenih
               upravnih organov, lahko bi rekel, nekakšno "bianco" menico, da lahko zaradi ohlapnih
               določil arbitrarno omejujejo uresničevanje te temeljne ustavne pravice. To pa je v
               nasprotju z ustavnim načelom zakonitosti. Mislim, da je nekaj podobnega tudi povedal
               predsednik odbora za notranjo politiko, da je tudi tam razprava potekala v tej smeri,
               da je nekatera določila v tem zakonu treba zapisati jasneje.</p>
               <p>Pravni red mora natančno določiti dovoljeno intenzivnost vmešavanja države v
               uveljavljanje pravic do javnega zbiranja. Ta intenzivnost vmešavanja države mora biti
               sorazmerna s stopnjo ogrožanja drugih varovanih vrednot, ki bi jih lahko povzročalo
               uveljavljanje pravice do javnega zbiranja.</p>
               <p>V tem zakonu se uvaja tudi en novi princip podajanja vlog za take prireditve, in
               sicer da mora organizator vlogo oddati na policiji, policija jo potem pošlje na
               upravno enoto, ta jo potem pošlje nazaj organizatorju oziroma vlagatelju, policiji.
               Torej ne vem, če je takšen princip smiseln, kajti zdi se nam, da bo od takšnega
               postopka še največjo korist imela pravzaprav pošta, ki bo prenašala to informacijo iz
               različnih nivojev, torej sem in tja. Roki so zelo kratki zato predlagamo, da ta
               postopek predlagatelj uredi na nekoliko bolj racionalen in bolj smiselni načni.</p>
               <p>To, kar pozdravljamo v tem zakonu, je to, da se predvideva - upam, da vlada tega ne
               bo z amandmajem do druge obravnave popravila, da za podajanje takšnih vlog ni
               potrebno plačilo nobene takse. Do sedaj temu ni bilo tako, ampak so morale vse
               organizacije, tudi humanitarna društva in druga društva pri podajanju vlog plačati
               določeno takso, ki je bila predpisana. Poleg tega naša poslanska skupina predlaga
               državnemu zboru, da v tej prvi obravnavi sprejme tudi dopolnilni sklep, ki se
               glasi... Sklep ste dobili, vendar mi dovolite, da ga na kratko predstavim. "Vlada
               Republike Slovenije naj pri pripravi besedila predloga zakona za drugo obravnavo v
               besedilo predloga zakona vključi tudi določbo, ki bo izključila uporabo zakona o
               javnem zbiranju za verske obrede, ki se v skladu s krajevnimi običaji", torej
               ponavljam, v skladu s krajevnimi običaji, "odvijajo ob verskih praznikih tudi izven
               prostorov, ki so določeni za opravljanje verske dejavnosti". V obrazložitvi smo
               navedli, da v predlogu zakona o javnih zbiranjih vlada ni predvidela organizacije
               tradicionalnih verskih praznovanj, kot so procesije in pa ostali verski obredi.
               Zadevna praznovanja so že stoletja del naše kulture in je zato nesprejemljivo, da bi
               se morale takšne prireditve za razliko od sedaj veljavnih postopkov po novem
               prijavljati na policijskih postajah. Smatramo, da gre za nepotrebno birokratiziranje
               in pa poseg v nekatere že ustaljene in pridobljene pravice, ki pač tako potekajo že,
               lahko bi rekli stoletja. Glavni kriterij, ki določa za katere verske obrede ne velja
               zakon o javnih zbiranjih, naj bodo krajevni običaji. Krajevni običaji so dovolj
               fleksibilen in širok pravni pojem, primeren za uporabo v različnih okoljih in
               življenjskih situacijah, hkrati pa tudi preprečujejo arbitrarno obnašanje tako
               predstavnikov države kot tudi organizatorjev praznovanj. To so naše pobude, naša
               stališča do tega zakona. Prosimo predlagatelja, da jih v čimvečji meri upošteva,
               državni zbor pa, da podpre ta dopolnjeni sklep zakona o javnem zbiranju. Hvala
               lepa.</p>
            </sp>
            <sp xml:id="SDZ3-Redna-06-2001-05-31.sp122">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Demokratične stranke upokojencev bo predstavil
               gospod Vojko Čeligoj. Izvolite.</p>
            </sp>
            <sp xml:id="SDZ3-Redna-06-2001-05-31.sp123">

               <speaker>VOJKO ČELIGOJ:</speaker>

               <p>Hvala lepa za besedo. Spoštovani! Izhajajoč iz dejstva, da je pravica do mirnega
               zbiranja in javnih zborovanj ena od osnovnih človekovih pravic in svoboščin, ki jih
               zagotavljajo vse demokratične družbe, je seveda logično, naravno, da te in takšne
               pravice z ustreznim zakonom zagotovi tudi Republika Slovenija.</p>
               <p>V poslanski skupini DeSUS menimo, da je zakon usklajen s pravicami do mirnega
               zbiranja in javnih zborovanj, kot izhaja iz 42. člena naše ustave in sklicujoč se na
               mnoge mednarodne dokumente. Da gre za pravico, ki jo slovenski državljani pogosto
               uporabljamo, pričajo statistični podatki, saj imamo skoraj 10.000 javnih prireditev
               na leto. V zadnjih desetih letih ali v desetletju naše državne samostojnosti je za
               eno tretjino sicer upadlo število priglašenih javnih prireditev, je pa trikrat
               naraslo število dovoljenih javnih shodov. Vsekakor to kaže, verjetno, na vse večjo
               disciplino naših državljanov in organizacij. Tudi podatki o kršenju doslej veljavnih
               predpisov pa podatki o prepovedanih prireditvah kažejo potrebo po nujnosti
               temeljitejše in celovitejše zakonske ureditve tega področja. Menimo, da je predloženi
               zakon s svojimi določili naravnan prav v tej smeri.</p>
               <p>V poslanski skupini DeSUS bomo podprli predloženi zakon in eventualne spremembe ter
               dopolnila, ki jih podpira tudi matični odbor. Hvala lepa.</p>
            </sp>
            <sp xml:id="SDZ3-Redna-06-2001-05-31.sp124">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V imenu poslanske skupine Socialdemokratske stranke Slovenije, gospod
               Franc Sušnik. Izvolite!</p>
            </sp>
            <sp xml:id="SDZ3-Redna-06-2001-05-31.sp125">

               <speaker>FRANC SUŠNIK:</speaker>

               <p>Spoštovani! V Socialdemokratski stranki zakon o javnih zbiranjih v prvi obravnavi v
               celoti podpiramo in izražamo nujnost po sprejemu novega, času primernega zakona, ki
               bo urejal pravico do mirnega zbiranja in javnih zborovanj.</p>
               <p>V letu 1973 sprejeti in leta 1990 novelirani zakon o javnih shodih in javnih
               prireditvah je zaradi sprememb v zadnjem desetletju in zaradi spremenjenih pojavnih
               oblik nastopanja posameznikov ter pravnih subjektov v celoti neustrezen in času
               neprimeren. Zato v naši poslanski skupini v celoti podpiramo cilje in načela
               predlaganega zakona.</p>
               <p>Zavzemali pa se bomo, da bo sprejet skozi zakonski postopek tak zakon, ki bo
               omogočal in predvsem v ničemer omejeval pravice do mirnega zborovanja in javnih
               zborovanj, ki je temeljna človekova pravica in svoboščina, politična pravica, ki jo
               zagotavljajo vse demokratične družbe. Še več, prepričani smo, da gre za udejanjanje
               pravice in svobode izražanja misli, govora, veroizpovedi in drugih opredelitev
               posameznikov kot tudi družbenih in političnih skupin.</p>
               <p>Odločno bomo nasprotovali vsakemu poskusu omejevanja teh pravic, ki bi bil v
               nasprotju z 42. členom ustave, ki te pravice omejuje oziroma ki dopušča omejevanje
               teh pravic z zakonom le v primeru, če to zahteva varnost države, javna varnost in pa
               varstvo pred širjenjem nalezljivih bolezni.</p>
               <p>Nasprotovali bomo vsakemu nepotrebnemu oviranju aktivnih in pasivnih udeležencev
               javnih shodov. Pri nadziranju oziroma vlogi države je treba potegniti jasno ločnico
               in s tem zagotoviti ustavno pravico in neoviranost vseh, ki udejanjajo pravico o
               zbiranju kot elementarno človekovo pravico.</p>
               <p>Zaradi vsega povedanega smo mnenja, da so omejitve, navedene v 6. členu zakonskega
               predloga, preveč restriktivne, premalo domišljene, prestroge in nedorečene. Oviranje
               prometa, oviranje javnega prometa, kot stoji v 6. členu zakonskega predloga, je v
               naših razmerah tako široka definicija in tako splošna definicija, da je omejevan
               praktično z vsako obliko zbiranja oziroma dopušča pristojnemu organu, da na podlagi
               te določbe lahko prepove vsak shod oziroma vsako prireditev.Zato je takšno določilo
               za našo poslansko skupino nesprejemljivo.</p>
               <p>Isto velja za prepoved organiziranja shodov ali prireditev na prostem v neposredni
               bližini objektov, ki se varujejo po posebnih predpisih, kot navaja 6. člen, če bi
               shod oziroma prireditev lahko ovirala varovanje teh objektov. Zaradi naše slovenske
               specifike primerjalne ureditve, ki jih predlagatelj navaja v prilogi zakonskega
               predloga, niso in ne morejo biti avtomatično sprejemljive in jih ni mogoče enostavno
               povzeti. Mi smo mnenja, da je že sam način varovanja objektov v naših razmerah dovolj
               omejevalen in da te omejitve ni potrebno eksplicitno zapisati v zakon.</p>
               <p>Popolnoma nesprejemljivo in preširoko ter preveč omejevalno pa je tudi določilo
               tretjega odstavka 6. člena zakonskega predloga. Tudi to določilo oziroma tudi ta
               dikcija je preveč nedorečena in upravnim organom dopušča vse preveč manevrskega
               prostora v smislu dopuščanja oziroma omejevanja tako pomembne pravice, kot je pravica
               do zbiranja. Prav zato je za našo poslansko skupino v celoti nesprejemljivo.</p>
               <p>Zaradi vsega povedanega v zvezi s 6. členom smo v poslanski skupini pripravili tudi
               dva dopolnilna sklepa v tej smeri - jih boste še dobili - za katera sem prepričan, da
               bodo deležna vaše pozornosti in podpore.</p>
               <p>Prav tako imamo pripombe še na nekatera sporna določila v drugih členih, ki so prav
               tako potrebna sprememb, in zavzeli se bomo, da se te spremembe uveljavijo. Tu je
               predvsem pripomba na 10. člen, kjer je potrebno v skladu z mnenjem pristojnega odbora
               definirati psiho-fizične lastnosti organizatorja. Potem imamo določilo 13. člena, ki
               ga je tudi treba premisliti, ker govori v prvi alinei o potrebnosti prijave za
               tekmovanje v kolektivnih športih v prvi državni ligi. Mnenja smo, da ni smotrno vseh
               ligaških tekmovanj dajati v eno vrečo in zaradi tega ustvarjati organizatorjem
               nepotrebne stroške. Podobno velja za 31. oziroma 32. člen, ki obravnavata
               neprijavljene shode oziroma prireditve, in v zvezi s tem v 35. členu omenjene stroške
               policije za uveljavljanje reda in nadzora takšnih shodov.</p>
               <p>Preden zaključim, bi rad povedal še to, da je mnenje poslanske skupine kljub
               navedenim pripombam takšno, da je zakonsko besedilo zadostna podlaga za nadaljevanje
               zakonskega postopka. Hvala lepa.</p>
            </sp>
            <sp xml:id="SDZ3-Redna-06-2001-05-31.sp126">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo dajem poslankam in poslancem. Gospod Franci Rokavec,
               izvolite!</p>
            </sp>
            <sp xml:id="SDZ3-Redna-06-2001-05-31.sp127">

               <speaker>FRANCI ROKAVEC:</speaker>

               <p>Hvala za besedo. Namreč, osredotočil se bom samo na vprašanje pri 14. členu
               omenjenega zakona. Namreč, gre za izvajanje 160. člena zakona o avtorskih in sorodnih
               pravicah. Namreč, do sedaj nekatere upravne enote že zahtevajo od izvajalcev
               prireditev, da preložijo v skladu s 160. členom tudi dovoljenje združenja SAZAS,
               druge pa tega na neki način od izvajalcev glasbenih prireditev ne zahtevajo. V praksi
               pa se dogaja, da organizatorji teh prireditev, ki pridobijo dovoljenje od upravne
               enote, mislijo, da so s tem tudi pridobili dovoljenje za izvajanje glasbene
               prireditve in pa seveda tudi avtorskie pravice. S tem ste seveda potem povezani dve
               vprašanji. Namreč, pri kršitvah so potem prireditelji podvrženi zelo visokim kaznim.
               Upravne enote pa nimajo jasnih navodil, kako izvajati zakon o avtorskih in sorodnih
               pravicah. Na nek način je tu neskladje, ki bi ga bilo verjetno smiselno urediti v 14.
               členu, tako da bi tudi organizatorji glasbenih prireditev pri pogojevanju za
               pridobitev dovoljenja mogli pridobiti tudi dovoljenje s strani združenja SAZAS. Tu bi
               prosil predlagatelja zakona, predstavnike vlade, da bi se tudi to neskladje na nek
               način proučilo in uredilo v naknadni proceduri zakona. Hvala lepa.</p>
            </sp>
            <sp xml:id="SDZ3-Redna-06-2001-05-31.sp128">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Trofenik, izvolite!</p>
            </sp>
            <sp xml:id="SDZ3-Redna-06-2001-05-31.sp129">

               <speaker>VILI TROFENIK:</speaker>

               <p>Dva vidika oziroma po mojem pomanjkljivosti sta v tem zakonu. Zelo na kratko.</p>
               <p>Prvič, ko govori o športnih prireditvah. Razumem predlagatelja, da ga skrbijo
               nevarnosti, ki se dogajajo na nekaterih športnih prireditvah, vendar je nesprejemljiv
               kriterij za prve državne lige: enkrat odločba za prireditev na ravni prve državne
               lige, za vse ostale pa priglasitev oziroma prijava. Veste, med športnimi panogami in
               pritiski tekmovanj v teh panogah so tako velike razlike, da, recimo, je prva državna
               liga v namiznem tenisu ali športnem plesu, če karikirano povem, čisto nekaj drugega
               kot prva državna liga v nogometu ali hokeju, kjer je potencialna nevarnost, da pride
               do neredov in ogrožanja življenja ter premoženja. In, seveda, če bi to razgrajevali
               naprej, bi mogoče ugotovili, da je objektivna nevarnost v 10. vaški nogometni ligi
               bistveno večja kot v prvi ligi v namiznem tenisu, namenoma karikiram. Ta kriterij
               enostavno ni sprejemljiv. Ni pa sprejemljiv še zaradi drugega vidika. Dajemo možnost
               birokraciji, takšni ali drugačni, da odloča o tekmovanjih. Kaj je v primeru, da ne
               izda oziroma da izda negativno odločbo, upravičeno ali neupravičeno? Kakšne so
               posledice za tekmovanje, to pomeni, neodigravanje tekme in ostale posledice?</p>
               <p>Na drugi stran pa predlagatelj nima nobene rešitve za tiste nevarnosti oziroma
               primere, ki povzročajo največjo nevarnost na športnih gostovanjih - gostujoči
               navijači. Vsa odgovornost je prenešena na organizatorja prireditve, ki niti ne ve -
               mogoče ve samo policija - ali bodo gostujoči navijači ali spremljevalci prišli, in ti
               povzročajo v konfliktni situaciji z domačo publiko nevarnost, ne pa sama prireditev.</p>
               <p>Drugi vidik, ki se mi zdi pomanjkljiv, je pa totalna - oprostite izrazu - ignoranca
               lokalnih skupnosti v okviru javnih prireditev. Razumem intenco za čim bolj liberalen
               odnos. Lokalne skupnosti se pojavijo v tej igri izključno, če so lastniki prostora
               ali zemljišča, ampak to ni najbolj pomembno. Dejansko imajo nekatere javne prireditve
               velike posledice za področje, za katerega odgovarjajo lokalne skupnosti, tako z
               vidika izvajanja gospodarskih javnih služb, vzdrževanja reda, mislim, čistoče in
               podobnih stvari, kakor tudi nekaterih drugih. Bom na konkretnem primeru prikazal.</p>
               <p>Organizator mora pridobiti soglasje lastnika zemljišča. Tako zemljišče predstavlja
               oziroma se nahaja v najožjem varstvenem pasu vodovodnega zajetja. Lokalna skupnost ne
               bo niti vedela, da - če je lastnik zemljišča, ki je na posebnem območju, dovolil in
               se strinjal - je tam neko zborovanje s takimi ali drugačnimi posledicami. Mislim, da
               je nujno potrebno spregovoriti tudi o teh vidikih ali pa konkretno, kot govori 12.
               člen v prvem odstavku, da ni treba prijavljati prireditev tudi gospodarskim družbam
               in samostojnim podjetnikom, ki imajo prireditve v okviru opravljanja svoje
               registrirane dejavnosti v svojih poslovnih prostorih. Bi predlagal, da si koncem
               tedna pogledamo po Sloveniji, kaj se dogaja v nekaterih nočnih lokalih, nekaterih
               gostinskih lokalih, kjer se v petkih, sobotah in nedeljah dogajajo take ali drugačne
               glasbene prireditve, drugačne kot med tednom, in je posledica tega tudi nekaj sto
               parkiranih avtomobilov na privatni lastnini, na javni lastnini,in direktno ogrožajo
               promet, varnost prometa tudi na državnih cestah.</p>
               <p>Tako kot pa berem to določilo, v takih primerih sploh, posledice bodo pa seveda na
               področju varnosti udeležencev v prometu, stroškov v izvajanju gospodarskih javnih
               služb v najširšem smislu besede, ali pa bo prišlo celo do ogrožanja nekaterih dobrin,
               kot sem že nakazal tam v enem primeru. Tako da pričakujem, da bo predlagatelj do
               druge obravnave razmislil tudi o tej problematiki in jo ustrezno vključil v rešitev.
               Hvala.</p>
            </sp>
            <sp xml:id="SDZ3-Redna-06-2001-05-31.sp130">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vučko, izvolite!</p>
            </sp>
            <sp xml:id="SDZ3-Redna-06-2001-05-31.sp131">

               <speaker>DUŠAN VUČKO:</speaker>

               <p>Spoštovana podpredsednica, hvala za besedo. Kolegice in kolegi! Zakon o javnih
               zbiranjih je po moji oceni dobra osnova za pripravo zakona za drugo obravnavo. Ima pa
               določene pomanjkljivosti. Tudi sam sem želel opozoriti na to, da so iz tega zakona
               popolnoma izključene lokalne skupnosti. Zakon o lokalni samoupravi med drugim določa,
               da seveda nadzorstvo nad prireditvami opravljajo občine. Se pravi, tukaj gre za neko
               neskladnost, ali popravimo zakon o lokalni samoupravi ali pa tukaj, seveda, damo
               občinam neko možnost sodelovanja. Gre za prireditve, ki včasih, seveda, se ne morejo
               odvijati mimo soglasja občine. Praksa je v preteklosti pokazala, da je prišlo do
               neformalnih dogovorov med občinami in upravnimi enotami, v katerih so se dogovorili,
               da, seveda, dajo neko soglasje, da se občina strinja z organizacijo neke prireditve.</p>
               <p>Potem imamo problem, da je zakon v marsikaterem delu premalo določen, tako, seveda,
               na postopkih izvajanja dovoljenj, zlasti kadar gre za izdajo dovoljenja, dopuščamo
               preveliko diskrecijo upravnim organom.</p>
               <p>Če opozorim na, mislim, da je tretji odstavek 14. člena, kjer se je v preteklosti pod
               zakonsko določbo dokazila o tehnični brezhibnosti naprav oziroma o varni uporabi
               predmetov uporabljalo vse, kar je prišlo komu na misel. In je bilo potrebne razne
               A-teste nositi in tako dalje. Treba je proučiti, ali se da z nekim podzakonskim
               predpisom jasno in nedvoumno določiti, za katera dokazila oziroma katere naprave gre.
               Inna ta način seveda zožiti diskrecijo uradniku, ki bo odločal o zadevi. Dobro je, da
               je zakon prepustil prijavo policijskim enotam, vendar bi tukaj opozoril - če smo šli
               v tej smeri, da se približamo ljudem, uporabnikom - potem zapišimo v ta zakon tudi
               to,da za prijavo ni pristojna zgolj policijska postaja, ampak tudi policijski
               oddelki. In tam, kjer je država ukinila policijske oddelke in imamo zgolj policijske
               pisarne, je za to prijavo lahko pristojna tudi policijska pisarna. Ker na ta način
               nismo nič približali državne uprave uporabnikom. In če mora seveda občan ali pa
               organizator še vedno 30 km z avtom priti in prijaviti neko prireditev.</p>
               <p>Treba bi bilo proučiti smiselnost določbe 35. člena, ki govori o stroških plačila
               policiji. Tukaj bo seveda treba najti ločnico, kaj je dolžnost policije glede
               varovanja življenja ljudi na prireditvah, kaj je pa za plačilo. Takšna dikcija, kot
               je sedaj, se mi zdi, da zopet dopušča preveliko diskrecijo policijskim postajam ali
               pa komandirju policijske postaje, ki se bo odločil, da na neko gasilsko veselico,
               kjer običajno zapojejo tudi pesti ali še kaj drugega, pošlje neko policijsko patruljo
               in potem temu gasilskemu društvu zaračunava stroške. Treba je jasno ločiti, za katere
               prireditve je okvir normalnega dela policije presežen. Drugače lahko, seveda, pridemo
               do tega, da bomo zopet povečevali stroške tistim, ki te prireditve, tradicionalne ali
               kakršnekoli že, organizirajo. To so te ključne pripombe, ki jih vidim sam osebno.
               Pričakujem seveda, da jih bo predlagatelj proučil in po možnosti tudi upošteval pri
               pripravi predloga zakona za drugo obravnavo. Hvala lepa.</p>
            </sp>
            <sp xml:id="SDZ3-Redna-06-2001-05-31.sp132">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovane kolegice, spoštovani kolegi! Samo toliko v pojasnilo. Vse te
               razprave, ki vsebujejo predloge s strani poslancev, v kolikor želite, da jih bo vlada
               upoštevala pri pripravi predloga zakona za drugo obravnavo, jih imate v tej fazi,
               kjer smo zdaj, ta trenutek, do konca splošne razprave možnost vložiti v obliki
               dopolnjevalnega predloga stališčem matičnega delovnega telesa, da o njih odloča
               državni zbor. Drugače so to samo vaše želje, ki jih predlagatelj, v kolikor ne bodo
               sprejete kot dopolnjevalni predlogi ali spremljevalni predlog stališčem matičnega
               delovnega telesa v državnem zboru, ne bo upošteval resnično samo vaše želje. Toliko,
               da ne zavlačujemo po nepotrebnem. Glede na to, da je ura 18.00, spoštovane kolegice
               in kolege prosim, da v kolikor želijo, da ti njihovi predlogi dobijo potrditev v
               državnem zboru, jutri do odločanja o dopolnjevalnih predlogih jih lahko še dobimo na
               mizo.</p>
               <p>Dovolite, preden zaključimo - glede na to, da je odbor za infrastrukturo ob 18.00
               uri, drugače bi nadaljevali z delom - samo še obvestilo. Po dogovoru na kolegiju
               predsednika državnega zbora bomo jutri ob 10.00 uri sejo nadaljevali z obravnavo 27.
               in 28. točke dnevnega reda ter nato prešli na obravnavo 6. točke dnevnega reda; nato
               bo zbor obravnaval prekinjeno 16. točko dnevnega reda ter sejo nadaljeval po dnevnem
               redu dalje.</p>
               <p>Najlepša hvala za pozornost! Predstavnikom vlade hvala lepa in lahko noč! <stage>(SEJA
                  JE BILA PREKINJENA 31. MAJA 2001 OB 18.01 URI.)</stage>
               </p>
            </sp>
         </div>
      </body>
   </text>
</TEI>
