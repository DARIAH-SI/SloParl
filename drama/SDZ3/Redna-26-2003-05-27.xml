<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-26-2003-05-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|39BC6ED619AA8AACC1256D3900478629</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=39BC6ED619AA8AACC1256D3900478629</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-26-2003-05-27.DZ" n="26">
               <name>Redna</name>
               <date when="2003-05-27"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-26-2003-05-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 26. seje</stage>
            <stage type="date">(27. maj 2003)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 10.01 uri. </stage>


            <sp xml:id="SDZ3-Redna-26-2003-05-27.sp1">

               <speaker>PREDSEDNIK BORUT PAHOR:</speaker>

               <p>Spoštovane kolegice in kolegi, lep pozdrav na nadaljevanju 26. seje državnega zbora.
               Prosim, da zasedete svoja mesta. Ura je 10.00 in čas za začetek našega današnjega
               dela.</p>
               <p>Preden ko bomo šli na nadaljevanje 1. točke dnevnega reda, to je na vprašanja
               poslank in poslancev predsedniku vlade, naj vas obvestim, da so nekateri naši kolegi
               tudi danes zadržani. Kolega Avšič bo odsoten med 11.00 in 18.00 uro, kolega Feri
               Horvat bo manjkal pri delu državnega zbora po 12.00 uri, sicer pa bodo odsotni kolegi
               Božič, dr. Brejc, kolegi Čebulj, Germič, Kacin, Kangler, Kopušar, Lenko, Levič,
               Maršič, Petan, Peterle, Podobnik, Pohorec, Švagan in mag. Vizjak.</p>
               <p>Prehajamo na nadaljevanje prekinjene <title>1. TOČKE DNEVNEGA REDA.</title> Z nami bi
               moral biti tudi predsednik vlade. Nekaj trenutkov bom počakal, predsednik je
               obveščen, da je seja ob 10.00 uri. Zaradi njegove včerajšnje odsotnosti smo tudi
               prestavili začetek tega dela vprašanj na današnji dan.</p>
               <p>Še enkrat prosim predsednika vlade, da pride v dvorano, sicer bom odredil kratek
               odmor.</p>
               <p>Ponovno kličem predsednika vlade, da pride v dvorano. Predsednik vlade je prišel v
               dvorano. Vem, da ima predsednik vlade vedno veliko obveznosti, vendar mu bomo
               hvaležni, če bo spoštoval našo odločitev, da seje začenjamo točno, in nam bo pri tem
               pomagal.</p>
               <p>Danes bo predsednik vlade odgovarjal na tri poslanska vprašanja, ki prihajajo iz
               vrst kolegov iz opozicije. Prvo poslansko vprašanje bo predsedniku vlade - če ste
               pripravljeni - postavil kolega Vnučec. Prosim, imate besedo.</p>
            </sp>
            <sp xml:id="SDZ3-Redna-26-2003-05-27.sp2">

               <speaker>BOGOMIR VNUČEC:</speaker>

               <p>Hvala za besedo, gospod predsednik. Spoštovani predsednik vlade, ministra, kolegice
               in kolegi! Zajamčena plača v Sloveniji znaša borih 50.000 tolarjev bruto medtem ko so
               plače vodilnih delavcev, kar smo lahko zasledili iz medijev, v podjetjih, kjer je
               država če nevečinska pa vsaj soustanoviteljica teh podjetij, skoraj 35 krat več in še
               rastejo.</p>
               <p>Priča smo tudi razpravi o deindeksaciji že tako skromnih državnih subvencij in
               socialnih pomoči, če ne v letošnjem letu, pa definitivno v prihodnjem letu. Po drugi
               strani pa nam vlada pripravlja rebalans, s katerim se bomo srečali v kratkem, ki pa
               zopet povečuje primanjklaj.</p>
               <p>Vlada troši v nerazvojne namene, kot je recimo že večkrat omenjeno z naše poslanske
               skupine, ki smo bili med prvimi, ki smo omenili nerazumno trošenje denarja za nakup
               luksuznega vladnega letala, dodatno še hangerja, da ne govorim o luksuznem voznem
               parku državnih uslužbencev. Zelo hecno se potem sliši, da vlada razmišlja o uvedbi
               šolnin.</p>
               <p>Po drugi strani je pa glavni vir polnjenja državnega proračuna DDV, ki ga plačujemo
               vsi, ne glede na dohodke, ko kupujemo kruh in mleko, bom rekel, tiste osnovne zadeve,
               ki jih vsi potrebujemo tukaj ni nekih socialnih razlik. Po drugi strani so pa
               slovenske plače med najbolj obdavčenimi plačami v razvitem svetu, ne saamo v Evropi.
               Po nekih statistikah znašajo razni prispevki in dajatve skoraj 60%. To je tudi dokaz,
               da takega načina polnjenja državnega proračuna ne pozna razviti svet.</p>
               <p>Zato vas seveda sprašujem, spoštovani predsednik vlade, glede na prihajajočo novo
               davčno zakonodajo, tako na področju dohodnine, drugih novih davkov, kaj boste storili
               oziroma ali boste dopustili, da se bo na račun teh novih davkov povečalo socialno
               razslojevanje državljanov Republike Slovenije, glede na to, da je po nekaterih
               podatkih takih, ki živijo že v revščini ali pa so na robu revščine, že skoraj 40%.</p>
               <p>Kaj boste storili, da boste preprečili, da ne bomo ob vstopu v Evropsko skupnost
               državljani Slovenije postali drugorazredni državljani te tako želene in pričakovane
               skupnosti? Hvala.</p>
            </sp>
            <sp xml:id="SDZ3-Redna-26-2003-05-27.sp3">

               <speaker>PREDSEDNIK BORUT PAHOR:</speaker>

               <p>Prosim, predsednik vlade imate besedo.</p>
            </sp>
            <sp xml:id="SDZ3-Redna-26-2003-05-27.sp4">

               <speaker>MAG. ANTON ROP:</speaker>

               <p>Spoštovani gospod poslanec najlepša hvala za to vprašanje. Gre po mojem za dve
               stvari pri odgovoru. Na eni strani je treba pojasniti vse tisto, kar ste trdili kot
               precej netočno, po drugi strani pa je treba tudi pojasniti nekatere ukrepe vlade. Če
               gremo po vrsti.</p>
               <p>Ko se je sprejemal zakon o sistemu plač v javnem sektorju, so bila v prilogi
               objavljena razmerja plač v javnem sektorju. To si lahko pogledate in boste videli, da
               ne drži to razmerje, o katerem ste govorili. Govorili ste, mislim, da o razmerju 1
               proti 34. V tej analizi, ki je bila opravljena, je bilo ugotovljeno, da je to
               razmerje 1 proti 14. Ob dodatni analizi, ki je bila narejena, je bilo ugotovljeno, da
               je razmerje po enemu letu od takrat 1 proti 12. Cilj tega zakona je, da se vpelje
               razmerje 1 proti 10. To je razmerje, ki je popolnoma primerljivo z državami v
               Evropski uniji, in tudi sicer analize plač kažejo na to, da te razlike še zdaleč niso
               tako velike, kot želite prikazati v tem svojem vprašanju in pripravo tega vprašanja.
               Tako je razmerje med devetim in prvim decilom po zadnjih podatkih v letu 2002 za
               plače v Sloveniji 3,4. Razmerje med najvišjimi plačami v 9. decilu in povprečno
               plačo, to pomeni v sredini teh lestvic, pa 1 proti7. Tudi podatki o distribuciji
               neenakosti kažejo na to, da se ta neenakost v tem času ni spremenila. Če poznate
               Ginijev koeficient in ta kaže razmerje 0,23. Popolna neenakost bi bila pri faktorju
               1. Tako nedvomno ne drži to, kar ste trdili o razmerjih plač. Seveda pa to ne pomeni,
               da je vlada zadovoljna z razmerji plač, zlasti v tistem delu, ko govorimo o najvišjih
               plačah v Sloveniji in izplačevanju posameznih nagrad, ne toliko v javnem sektorju kot
               predvsem in zlasti v primeru nekaterih podjetij, delniških družb. To temo in
               problematiko je vlada obravnavala na svoji seji in naložila ministrstvu za delo,
               družino in socialne zadeve, da pripravi analizo razmerij plač, zlasti v tistem delu,
               kjer govorimo o ekstremnih plačah pa tudi izplačevanje posebnih nagrad nadzornim
               svetom. Zadolženo je ministrstvo za delo, da to opravi do konca meseca junija. Potem
               bo vlada prišla s svojimi predlogi v diskusijo s socialnimi partnerji, s tistimi, ki
               sicer odločajo vprivatnih podjetjih o plačah, z društvom Menedžer, z delodajalci, pa
               tudi s sindikati pred celotno slovensko javnostjo. Mi se strinjamo in smo prepričani,
               da ni nobene potrebe, da bi v Sloveniji bili priča ekstremnim razlikam v plačah, pa
               tudi sicer menimo, da ni nobene potrebe, da bi se izplačevale ekstremne nagrade. Kot
               ste sami verjetno že spremljali v medijih, sta oba državna sklada v zvezi s tem že
               ukrepala in bosta na večini teh skupščin, ki sledijo, predlagala znižanje nagrad, pa
               seveda v tistih primerih, kjer bomo ugotavljali, da gre za ekstremne plače, tudi
               znižanje plač.</p>
               <p>Kar se tiče socialne politike, je vlada v začetku leta 2000 prejela poseben program
               boja proti revščini in socialni izključenosti. Mislim, da mi zmanjkuje časa, da bi
               vam predstavil celoten program. V skladu s tem programom smo v Sloveniji od septembra
               2001 zvišali socialne pomoči, in sicer iz 35 tisoč na 50 tisoč upravičencev.
               Povprečna višina teh socialnih pomoči se pa giblje od 35 oziroma točno 34 tisoč na 44
               tisoč. V obeh delih smo šli z aktivno socialno politiko v smeri zniževanja revščine
               in socialne izključenosti. Tako so se državni izdatki povečali iz 1,2 milijarde na
               2,2 milijardi v letu 2003. Tudi ko govorite o revščini, ste postregli s precej
               netočnimi podatki. Med državami članicami Evropske unije so po mednarodno primerljivi
               metodologiji stopnje meritve revščine samo nekatere države primerljive s Slovenijo,
               vse ostale imajo višjo stopnjo revščine. Samo Danska, Nizozemska, Avstrija in Finska
               imajo primerljivo stopnjo revščine. Tudi ko govorimo o zadolževanju, če pogledate vse
               države članice Evropske unije, boste videli, da je samo ena država, članica Evropske
               unije, ki ima javno dolg večji kot Slovenija in samo nekaj je tistih, ki imajo javno
               finančni deficit večji oziroma nižji kot Slovenija. Večina ima višje. In naj še
               povem, da se je posebej vlada odločila, da ob deindeksaciji v nobenem primeru in
               nikakor ne zmanjšuje tistih socialnih transferov, zlasti socialnih pomoči, ki bi
               posegle na področje tistih, ki so najbolj na meji revščine, in tistih, ki so najbolj
               obremenjeni z nizkimi plačami. V zvezi s tem bodo pripravljeni posebni ukrepi.
               Ministrstvo za delo pa je prav tako dobilo naloge in nalogo, da pripravi vse ukrepe,
               ki so potrebni, da bi ob deindeksaciji pripravilirevizijo socialne politike in celo
               povečali nekatere socialne transfere, zlasti v tistem delu in takrat, ko bi revščino
               najbolj zmanjšali. Tudi ne držijo vaše trditve v zvezi s šolnino. Vlada je jasno
               povedala, da ne podpiramo uvedbe plačevanja šolnin. Šolnine bodo brezplačne oziroma
               šolanje. O avionu in hangarju pa je očitno zmanjkalo časa, vendar vam tudi tukaj
               zagotavljam, da pripravljamo ...</p>
            </sp>
            <sp xml:id="SDZ3-Redna-26-2003-05-27.sp5">

               <speaker>PREDSEDNIK BORUT PAHOR:</speaker>

               <p>Mislim, da boste imeli še možnost govoriti, kolega Vnučec bo dal dopolnilno
               vprašanje. Tudi vas prosim, da se držite omejitev, ki velja za vse. Prosim, kolega
               Vnučec. Če lahko, predsednik vlade, izključite mikrofon. Prosim.</p>
            </sp>
            <sp xml:id="SDZ3-Redna-26-2003-05-27.sp6">

               <speaker>BOGOMIR VNUČEC:</speaker>

               <p>Hvala za besedo, gospod predsednik. Spoštovani predsednik vlade. Jaz se tudi ne
               morem strinjati z vami. Če delim 2 milijona bruto s 50 tisoč, dobim 40 faktor. Če sem
               skromen, je potem moj faktor čisto v redu. Sami ste že odgovorili, da nimate točnih
               podatkov, koliko prenesejo potem te razne nagrade šev to maso. Tako upam, da boste
               čim prej dobili to analizo. Mislim, da se bova srečala potem kar se tiče teh razmerij
               in da bodo dosti točne, kot sem jih omenil.</p>
               <p>Kar se tiče revščine‚ je pa tako. Pri nas revščina v vsakem primeru ima dva obraza in
               je še zmeraj nekako sramota, če priznaš, da si reven. Če upoštevava, da je pri nas
               veliko skrite revščine, tako kot sem omenil, in dokler bodo razne tete, strici in
               stare mame, ki bodo pokrivali to razliko v stroških gospodinjstev, potem bodo vaši
               podatki točni. Če greva pa čisto na realno, pa mislim, na žalost, saj jaz ne bi rad,
               da bi bili moji podatki točni, daleč od tega, jaz bi rad, res bi se rad motil, zato
               vas pa sprašujem in bi rad vaš ekspliciten odgovor oziroma ukrepe, da bi preprečili
               take črne napovedi če bi se dejansko pokazala vsa ta skrita revščina.</p>
               <p>Niste mi pa odgovorili na višino bruto plač, ki so najvišje, tako kot sem omenil, da
               imamo najvišje davke na plače v Sloveniji, kar smo lahko zasledili tudi po nekih
               statistikah, skoraj 60% so ti razni prispevki na naše plače.</p>
               <p>Po drugi strani bi pa tudi na vas apeliral - sedaj, ko se pripravlja nova
               dohodninska oziroma davčna zakonodaja. Vsi se strinjamo, da je treba obdavčiti
               oziroma dodatno povečati dohodnino za tiste najbolj ekstremno bogate in tiste revne
               oprostiti, jim zmanjšati obremenitve. Se pa bojim, da boste tu istočasno prizadeli še
               tisti srednji sloj. Srednji sloj je pa tisto gibalo v vsaki državi, ki govori o nekem
               razvoju oziroma ekonomski rasti neke države.</p>
               <p>Zato tu na vas apeliram, da mi odgovorite, kaj pa srednji sloj, ali tudi srednji sloj
               mislite dodatno obremeniti z novimi davki in prispevki ali je tudi tu neka varovalka,
               ki bo to preprečila, tako kot sem že prej rekel, bojazen, da ne bi postali potem
               manjvredni, bom rekel, v odnosu z drugimi državljani EU. Hvala.</p>
            </sp>
            <sp xml:id="SDZ3-Redna-26-2003-05-27.sp7">

               <speaker>PREDSEDNIK BORUT PAHOR:</speaker>

               <p>Hvala lepa. Gospod predsednik, prosim, če se držite omejitev, ki veljajo za vse.</p>
            </sp>
            <sp xml:id="SDZ3-Redna-26-2003-05-27.sp8">

               <speaker>MAG. ANTON ROP:</speaker>

               <p>Najlepša hvala. O vsem tem, o čemer sem govoril, obstajajo uradni podatki, analize,
               ki jih objavljajo sicer inštituti, ki so neodvisni od vlade. Tako vam lahko te
               podatke dostavimo in se boste sami prepričali, ali držijo ali ne. Nikoli in nikdar pa
               nismo trdili v vladi, da revščina kot takšna ni problem. Seveda je revščina problem
               in zato moramo storiti vse za to, da v tistem delu, kjer lahko učinkovitost socialno
               politike izboljšamo, to tudi storimo. Ne nazadnje o tem kaže tudi podatek. Če
               primerjate stopnjo revščine v Evropski uniji in v Sloveniji, ugotovite, da je ta tam
               sicer večja, da pa, če upoštevate stopnjo revščine brez socialnih transferjev,
               ugotovite, da pride v Evropski uniji ob približno enakem obsegu socialnih transferjev
               do večjega znižanja revščine. To kaže na to, da lahko z obstoječimisocialnimi
               transferji bolj učinkovito znižujemo revščino in tudi stratifikacijo v družbi.</p>
               <p>Kar se tiče obremenjevanja srednjega razreda, se z vami strinjam. Običajno je ta
               srednji razred tisti, ki nosi največja bremena. Del te diskusije bomo skupaj opravili
               in boste opravili v državnem zboru, ko boste obravnavali nov zakon o dohodnini. Tam
               se bo natančno videla nova redistribucija.</p>
               <p>Kar se pa tiče davčnih obremenitev slovenskih plač, pa drži vaša trditev, da so
               slovenske plače med tistimi, ki so najbolj obremenjene, vendar zlasti tiste plače, ki
               so najvišje. Namreč, v tistem delu imamo v zakonu o dohodnini najvišjo lestvico pri
               najvišjih dohodkih. Za razliko od mnogih evropskih držav morajo v Sloveniji tisti, ki
               imajo najvišje plače, brez omejitve plačevati prispevke relativno, glede na plačo. V
               drugih državah, kot verjetno veste, imajo absolutno mejo. Tak primer je, na primer,
               Nemčija. Zavestno smo se odločili v Sloveniji ob sprejemanju pokojninske zakonodaje,
               da dodatno obremenimo tiste, ki imajo največje plače. Zato je seveda zelo velika
               davčna obremenitev teh, ki imajo visoke plače. Vse to pa ne zmanjšuje potrebe po
               dodatnih ukrepih in spremljanju tako socialne politike in plačne politike. Ne trdim,
               da je na tem področju vse dobro in vse najboljše; seveda moramo pripravljati dodatne
               ukrepe in izboljševati plačno politiko kot tudi socialno politiko. Drugače so vam pa
               ti podatki, o katerih sem govoril, na voljo in si jih lahko ogledate in vam jih bom z
               veseljem izročil.</p>
            </sp>
            <sp xml:id="SDZ3-Redna-26-2003-05-27.sp9">

               <speaker>PREDSEDNIK BORUT PAHOR:</speaker>

               <p>Kolega Vnučec, prosim.</p>
            </sp>
            <sp xml:id="SDZ3-Redna-26-2003-05-27.sp10">

               <speaker>BOGOMIR VNUČEC:</speaker>

               <p>Dejanja bodo tista, ki bodo besede vaše potrdile, ampak kljub temu nisem zadovoljen z
               odgovorom spoštovanega predsednika vlade, zato predlagam, da v skladu z 2. odstavkom
               246. člena državni zbor sklene, da bomo opravili razpravo na podlagi odgovora
               predsednika vlade na moje vprašanje.</p>
            </sp>
            <sp xml:id="SDZ3-Redna-26-2003-05-27.sp11">

               <speaker>PREDSEDNIK BORUT PAHOR:</speaker>

               <p>Hvala lepa. V skladu s poslovnikom in dosedanjo prakso bomo o vašem predlogu, da
               državni zbor odloči, da se opravi razprava o odgovoru predsednika vlade, odločili
               danes popoldne ob 18.20 uri, ko bomo prišli na glasovanja o opravljenih točkah
               dnevnega reda.</p>
               <p>Naslednje vprašanje bo predsedniku vlade zastavil kolega Jelinčič. Imate besedo.
               Prosim.</p>
            </sp>
            <sp xml:id="SDZ3-Redna-26-2003-05-27.sp12">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Spoštovani predsednik vlade! Slovenska nacionalna
               stranka je že 10. julija leta 2000 postavila poslansko vprašanje v zvezi z
               obravnavanjem demografsko ogroženih območij. Navezali smo se na delovanje podjetja
               Radiel v Koštaboni, na takrat demografsko ogroženem področju in je imelo pravico do
               določenih davčnih olajšav, ki pa jim jih je davčna uprava Koper oporekala.</p>
               <p>Na tisto vprašanje pod vladavino gospoda Drnovška in kasneje, ko ste bili vi finančni
               minister, nismo dobili nobenega odgovora. Izgleda, da se takratna vlada ni želela
               ukvarjati z demografsko ogroženimi področji in ji je bilo vseeno, kako ljudje živijo
               v tistem času. Po spremembi, bi lahko rekli, režima, ko ste vi prevzeli vlado, bi
               človek pričakoval, da bo prišlo do bistvenih sprememb.</p>
               <p>Tako smo 18. maja leta 2001 zopet vložili poslansko vprašanje in dobili nanj zelo
               čudne odgovore, takšne, ki pravzaprav niso imeli ne repa ne glave. Enostavno na pamet
               se je odgovarjalo, kaj počne ministrstvo, kaj počne davčna uprava, kakor da ne bi
               vedeli, zakaj pri zadevi gre.</p>
               <p>Že v prvem poslanskem vprašanju smo vam postavili in poslali zraven kot priloge zakon
               o davku dobička pravnih oseb, ker smo prepričani, da ga finančno ministrstvo oziroma
               davčna uprava ni brala ali ni poznala, potem razne zapisnike, odločbe, pritožbe na
               zapisnike in odločbo, začasni sklep o zavarovanju, pritožba na začasni sklep, sklep o
               dovolitvi izvršbe, tožbo na upravno sodišče, zahtevo za odložitev izvršitve do izdaje
               pravnomočne sodne odločbe, odločbo davčnega urada Koper in razna mnenja strokovnjakov
               s tega področja davčne zakonodaje iz Slovenije, mislim, da iz treh institucij.</p>
               <p>3. septembra 2001 smo vložili obvezno razlago, ki je bila po zahtevi iz vlade pod
               komando gospoda Pucka takrat zavržena in je šlo za eklatantno kršenje določil zakona
               o davku od dobička pravnih oseb. Vendar vi ste šli lepo čez to.</p>
               <p>29. oktobra 2002 smo zopet vložili vprašanje in dobili odgovor z dne 10.12.2002.
               Zopet neko sprenevedanje in nič od vsega skupaj. Skratka, izgleda, da se pravna
               praznina oziroma neupoštevanje prava, gospodarskega prava oziroma upoštevanje prava
               zgolj za določene subjekte, ki pa za druge ne velja, se nadaljuje.</p>
               <p>Prosil bi gospoda premierja, da odgovori na vprašanje: Ali namerava vlada spremeniti
               to politiko in poravnati zadeve za nazaj tudi v primeru firme Radiel ali bo
               nadaljevala brezpravje na tem področju? Hvala.</p>
            </sp>
            <sp xml:id="SDZ3-Redna-26-2003-05-27.sp13">

               <speaker>PREDSEDNIK BORUT PAHOR:</speaker>

               <p>Hvala lepa. Gospod predsednik vlade imate besedo.</p>
            </sp>
            <sp xml:id="SDZ3-Redna-26-2003-05-27.sp14">

               <speaker>MAG. ANTON ROP:</speaker>

               <p>Spoštovani gospod poslanec! V zvezi s problemom, o katerem govorite, sem pridobil
               naslednje informacije.</p>
               <p>Gre za to, da je prišlo do uveljavitve novega zakona o davku od dobička pravnih oseb,
               ki je v prehodnih določbah določil, kako se upošteva prejšnji zakon o davku od
               dobička pravnih oseb iz leta 1990 oziroma 1991. Prej veljavni zakon je za te primere,
               o katerih govorite, v 21. členu v drugem in tretjem odstavku določil, da se tistim
               davčnim zavezancem, ki delujejo na območjih, ki so demografsko ogrožena, priznava
               davčna olajšava, in sicer za prva tri leta 100%, potem za četrto 50% in za peto leto
               25%. Problem tega, o čemer vi govorite, je ta, da je bilo ocenjeno v okviru davčne
               uprave, da tisti davčni zavezanci, ki na dan uveljavitve novega zakona o davku od
               dobička pravnih oseb niso uveljavili davčne olajšave zaposlovanja na demografsko
               ogroženih območjih, do te olajšave niso upravičeni. Torej, če do dneva uveljavitve
               niso vložili zahteve za vložitev.</p>
               <p>V zvezi s tem primerom, o katerim govorite, je odločalo tudi upravno sodišče.
               Odločilo je v prid tožene stranke-Dursa in je potrdilo odločitev davčnega organa. V
               zvezi z obvezno razlago je dal mnenje tudi sekretariat za zakonodajo in pravne zadeve
               v državnem zboru. Navedeni sekretariat je menil, da predloženo besedilo ni primerno
               za obvezno razlago, ker njegova vsebina pomeni takšen poseg v zakonsko besedilo, ki
               je možen le s spremembo zakonskih določb v zakonodajnem postopku.</p>
               <p>Sicer pa je v zvezi s temi prehodnimi določbami bilo kar nekaj uveljavitev davčnih
               olajšav. V 2001 je uveljavilo 8 davčnih zavezancev 100% olajšavo, šest 50% in štirje
               25% in tudi v 2002 je bilo teh olajšav za šest milijonov in pol. Očitno so bile te
               olajšave uveljavljene v tistih primerih, ko se je pravočasno vložil zahtevek in ko je
               bil temelj za to. Če imate dodatno vprašanje, bomo seveda pripravili še pisni odgovor
               o konkretnem primeru.</p>
            </sp>
            <sp xml:id="SDZ3-Redna-26-2003-05-27.sp15">

               <speaker>PREDSEDNIK BORUT PAHOR:</speaker>

               <p>Kolega Jelinčič želi postaviti še dopolnilno vprašanje.</p>
            </sp>
            <sp xml:id="SDZ3-Redna-26-2003-05-27.sp16">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Hvala, gospod premier, prav ste odgovorili, vendar
               samo delno. V drugi polovici ste nasedli davčni upravi, ki seveda mora ščiti hrbet
               davčni upravi Koper, ki deluje zelo zelo po svoje in zelo zelo čudno. Konec koncev v
               Ljubljani, na primer, pri konkretnih davčnih zahtevah po zakonu in po praksi davčne
               službe ni treba plačevati davka, v Kopru pa pri enakih okoliščinah davčni urad naloži
               davčno obveznost in hkrati spiše ovadbo za sum kaznivega dejanja davčne zatajitve.
               Gre zazadevo, ki bo šla na evropsko sodišče.</p>
               <p>Jaz imam tukaj nekaj dokumentacije zbrane o tej zadevi, ki je eklatantna
               "svinjarija", kakršnih je v Sloveniji še dosti. In ne vem, prepričan sem, da bo na
               evropskem sodišču cena, ki jo bo treba plačati za to zadevo, kajti človek se je
               pripravljen pobotati in urediti znotraj Slovenije, da ne bi svinjarija pljuskala
               naokrog, bo cena sigurno 3-4 krat višja, ki jo bo država morala plačati. Država že
               plačuje razne zadeve, in za približno, kot mi je znano, 80 milijard slovenskih
               tolarjev je tožb na evropskem sodišču, ki jih bo država izgubila.</p>
               <p>Sploh pa tukaj nismo upoštevali moralne škode za Republiko Slovenijo, ki jo bo
               utrpela. Ne vem, zakaj je potrebno ščititi določene, bi lahko rekel, klike v
               določenih segmentih, namesto da bi se jih zamenjalo, uredilo in bi zadeve sčistili.
               Določeni ljudje enostavno ne sodijo na določena delovna mesta in jih je treba vreči
               ven. In še nekaj, kadar davčna uprava naredi takšne napake, naj bodo sankcionirani,
               naj se njim vzame premoženje in naj se iz tistega premoženja poplača vse skupaj. Ne
               pa, da nihče ni nič kriv. Država in davkoplačevalci, pa imajo vedno tanjši žep in
               vedno večja luknja je v proračunu. Potem pa to luknjo "flikate" tudi s tem, da boste
               še dodatno obdavčili, recimo, kulturo, tako da že sedaj Slovenci malo berejo, potem
               bodo brali še manj. Recimo pri knjigah.</p>
               <p>Konec koncev izgleda, da vladi je do tega, da ima čim bolj "butaste" podložnike, da
               jih čim bolj lahko ožema. Hvala.</p>
            </sp>
            <sp xml:id="SDZ3-Redna-26-2003-05-27.sp17">

               <speaker>PREDSEDNIK BORUT PAHOR:</speaker>

               <p>Prosim gospod predsednik vlade.</p>
            </sp>
            <sp xml:id="SDZ3-Redna-26-2003-05-27.sp18">

               <speaker>MAG. ANTON ROP:</speaker>

               <p>Spoštovani gospod poslanec! Tega primera v detajle ne poznam, tako da prosim, če je
               možno, da nam pošljete to, kar imate, in bodo na ministrstvu za finance to pogledali
               in videli, ali kaj od tistega, kar ste trdili v zvezi z neenako prakso, drži, in bomo
               temu ustrezno tudi ukrepali.</p>
            </sp>
            <sp xml:id="SDZ3-Redna-26-2003-05-27.sp19">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik vlade. S tem, ko ste odgovoril tudi na dopolnilno
               vprašanje kolega Jelinčiča, ste odgovorili na vsa danes zastavljena vprašanja.</p>
               <p>S tem bomo zaključili točko vprašanja poslank in poslancev. Včeraj smo dobili
               odgovore ministrskega zbora, danes predsednika vlade. Ob 11. uri bo državni zbor
               prešel na drugo obravnavo predloga zakona o spremembah zakona o prekrških zoper javni
               red in mir. Predlog zakona je v obravnavo zboru predložila skupina poslancev, s
               prvopodpisanim kolegom Jakičem. Do 11. ure, ko bomo nadaljevali s 26. sejo, pa delo
               prekinjam.</p>
               <stage type="time">(Seja je bila prekinjena ob 10.29 uri in se je nadaljevala ob 11.01 uri.)</stage>
            </sp>
            <sp xml:id="SDZ3-Redna-26-2003-05-27.sp20">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani poslanci, predstavnik vlade, lep pozdrav!</p>
               <p>Prehajamo na <title>5. TOČKO DNEVNEGA REDA - NA DRUGO OBRAVNAVO PREDLOGA ZAKONA O SPREMEMBAH ZAKONA O PREKRŠKIH ZOPER JAVNI RED IN MIR.</title>
               </p>
               <p>Predlog zakona je obravnavo zboru predložila skupina poslancev s prvopodpisanim
               Romanom Jakičem. Besedo dajem predstavniku predlagateljev predloga zakona za
               dopolnilno obrazložitev predloga zakona. Gospod Jakič, izvolite.</p>
            </sp>
            <sp xml:id="SDZ3-Redna-26-2003-05-27.sp21">

               <speaker>ROMAN JAKIČ:</speaker>

               <p>Hvala za besedo. Spoštovana podpredsednica, spoštovani kolegi, spoštovane kolegice!</p>
               <p>Obstoj prostitucije je dejstvo, pred katerem si ne moremo več zatiskati oči.
               Predlagatelji menimo, da je naša družba že zrela, da se odkrito spopade s
               problematiko prostitucije. V javnosti je opaziti porast razumevanja za to
               problematiko, še posebno po tem ko ste prostitucijo uredili dve članici Evropske
               unije, in sicer Nemčija in Nizozemska. Poleg tega je bilo v ta projekt vloženo veliko
               energije in politične volje, kar je seveda razvidno tudi iz pobud v državnem zboru.
               Prve tovrstne pobude so bile sprožene že pred desetimi leti.</p>
               <p>Splošna ocena je, da se na milijon prebivalcev pojavlja približno 1500 prostitutk,
               medtem ko za prostitute ni ocene. Torej bi moralo biti v Republiki Sloveniji
               približno 3000 oseb, ki se vdajajo v prostitucijo. Uradnih podatkov sicer ni, po
               oceni policije pa je v Sloveniji 1400 prostitutk oziroma oseb, ki se vdajajo
               prostituciji, slovenskih državljank, državljanov oziroma oseb s stalnim
               prebivališčem. Med potencialne spadajo oziroma bi lahko po ocenah policije prišteli
               tudi tujke, ki so pridobile delovna dovoljenja kot plesalke v ansamblu ali kot
               pomožne delavke in so jih zaposlili lastniki lokalov, ki ponujajo artistični program.
               Poleg tega bi med potencialne prostitutke lahko prišteli tudi tujke, ki v Sloveniji
               bivajo brez urejenega statusa. Po naših ocenah koristi spolne storitve v Republiki
               Sloveniji od 38 tisoč do 57 tisoč stalnih klientov oziroma 5 do 8% moških v starosti
               med 15 in 64 let. V tem poslu, če lahko temu tako rečem, se po ocenah policije obrne
               med 10 in 15 milijonov evrov, sicer ne samo za spolne storitve, ampak tudi za tako
               imenovane obstoritvene dejavnosti.</p>
               <p>Danes v svetu zasledimo predvsem tri pristope pri obravnavanju prostitucije. Prvi je
               model prepovedi prostitucije, drugi je model odprave prepovedi prostitucije in tretji
               vmesni model, ki kombinira oba pristopa, se pravi, policijski nadzor, sanitarni
               nadzor, tolerančna območja, bordeli oziroma javne hiše. Ker sodobne zakonodaje
               neprimerno bolj upoštevajo človekove pravice kot tudi državljanske pravice
               marginalnih družbenih skupin, med njih seveda sodijo tudi osebe, ki se vdajajo
               prostituciji, vse bolj sledijo modelu odprave prepovedi prostitucije oziroma njeni
               dekrimanilizaciji.</p>
               <p>Prostitucija je tudi delo, odločitev zanjo pa je lahko tudi povsem svobodna. To je
               razvidno tudi iz ugotovitev empiričnih raziskav, da nekatere osebe vstopajo v to
               dejavnost prostovoljno, medtem ko druge vanjo silijo. Pojavljajo se nove oblike
               prostitucije, kjer prostitutke in prostituti niso več žrtve, nimajo posrednikov in
               menijo, daje njihova dejavnost enakovredna ostalim. Poleg prostitucije, ki je
               pogojena z bojem za preživetje, se namreč pojavlja tudi prostitucija, ki jo pogajanja
               želja po presežnih materialnih dobrinah.</p>
               <p>Nov moment je seveda sodišče evropske skupnosti, s sedežem v Luksemburgu, ki je
               prostitucijo označilo za dejavnost, enakopravno vsem ostalim gospodarskim
               dejavnostim. Argumentov ki so opozarjali, da je prostitucija prepovedana oziroma vsaj
               družbeno nesprejemljiva dejavnost in zato ne more biti obravnavana tako, kot ostale
               gospodarske dejavnosti, sodišče ni sprejelo. Dejavnost je označilo za enakopravno
               gospodarsko oziroma pridobitveno dejavnost, naj citiram: "v kateri izvajalec ugodi
               prošnji stranke v zameno za plačilo in brez proizvajanja ali prenašanja materialnih
               dobrin." To sodišče je tudi opozorilo, da je v resnici prostitucija v praksi
               dopuščena tako rekoč v vseh članicah Evropske unije. Intervencija države je zato
               smiselna samo v primeru, ko posameznika oziroma posameznico prisilijo v prostitucijo,
               in pa v primeru, ko prihaja do okoriščanja in v primeru zlorab prostitutk in
               prostitutov.</p>
               <p>Zakaj smo se odločili vložiti spremembo zakona o prekrških zoper javni red in mir?
               Prostitucija je v naši zakonodaji obravnavana kot prekršek in dejavnost kot taka ne
               predstavlja kaznivega dejanja. V peti točki 10. člena zakona o prekrških zoper javni
               red in mir je predpisana kazen do dveh mesecev zapora za tistega oziroma tisto, ki se
               vdaja prostituciji, pri tem sodeluje, jo dovoljuje ali podpira. Šesta točka pa
               posebej opredeljuje organiziranje, pripravljanje in podpiranje dejanj spolne
               nemorale.</p>
               <p>Čeprav so vsa dejanja, povezana z organizacijo prostitucije, prepovedana, pa v
               zakonodaji ni določb o strankah oziroma klientih. Vprašati se namreč moramo, čigav
               problem pa je v resnici prostitucija. Prostitucija se dojema predvsem kot problem
               prostitutk in prostitutov, stranke pa so zaščitene. O njih se ne govori in se jih ne
               kaznuje. Namreč, prostitucije je toliko, kolikor je povpraševanja. Torej je
               prostitucija tudi problem tistih ki po teh spolnih storitvah povprašujejo. Že zato bi
               morali dejanje vdajanja prostituciji odpraviti kot prekršek.</p>
               <p>Organi pregona redko intervenirajo v primeru prostitucije. Razlog je v tem, da je
               nivo prostitucije v Sloveniji visok, se pravi, le malo je tako imenovane pocestne
               prostitucije, ki bi vznemirjala javnost z javnimi manifestacijami ter motila javni
               red in mir.</p>
               <p>Bojazen tistih, ki menijo, da bi dekriminalizacija vplivala na množičen pojav
               pocestne prostitucije, pa tudi policija odpravlja z navedbo, da zakon o prekrških
               zoper javni red in mir vsebuje zadostne varovalke za preprečitev tega pojava. Ta
               pojav inkreminira namreč 3. točka 11. člena tega zakona, ki določa, da se z denarno
               kaznijo do 120.000 tolarjev ali zaporom do 30 dni kaznuje za prekršek, kdor je na
               javnem kraju pijan in vznemirja ljudi, ovira promet ali krši javno moralo.</p>
               <p>Kar se tiče 6. točke 10. člena, pa v zadnjih letih policija sodnikom za prekrške ni
               posredovala prijav za dejanje spolne nemorale, saj je po njihovem mnenju pojem - in
               seveda po mojem osebnem mnenju - pojem spolne nemorale preveč nedoločen in kot tak
               prepušča tako policiji kot sodnikom povsem prosto presojo takšnih dejanj. Tako bi
               bile lahko posameznice oziroma posamezniki kaznovani že za različne oblike spolnih
               praks ali pa celo za spolno usmerjenost, se pravi, homoseksualnost.</p>
               <p>In kakšni so cilji ter načela predlaganega zakona? V Sloveniji lahko zaradi relativne
               zdravstvene osveščenosti oseb, ki se vdajajo prostituciji, relativne neopaznosti, se
               pravi, skorajda ni pocestne prostitucije, ter individualne ali organiziranosti v
               majhne skupine uvedemo tako imenovani model odprave prepovedi oziroma model
               dekriminalizacije. Zgled za to lahko najdemo predvsem v Nizozemski in Nemčiji, ki sta
               uveljavili model odprave prepovedi prostitucije s sistemom zelo ohlapne regulacije.
               Ni velike razlike v primerjavi z ostalimi dejavnostmi, predvsem kar se tiče
               registracije dejavnosti, zdravstvenega, socialnega in pokojninskega zavarovanja. Pri
               tem pa bi predlagatelji radi opozorili na to in to poudarjam, da model
               dekriminalizacije ne predstavlja legalizacije prostitucije. S pojmom legalizacija je
               mišljena legalizacija vseh ravnanj, ki se vežejo na prostitucijo. To pa poleg same
               dejavnosti zajema tudi kazniva dejanja zvodništva in posredovanja pri prostituciji.
               Dekriminalizacija pa poskuša za razliko od legalizacije, ki si prizadeva iz
               zakonodaje odstraniti določbe o kaznivih ravnanjih, ki se navezujejo na organiziranje
               prostitucije, odstraniti iz zakonodaje določbe o dejanju prostituiranja kot prekršku.
               Dekriminalizacija pomeni priznavanje državljanskih pravic prostitutkam in
               prostitutom, da lahko sami izbirajo, ali se bodo ukvarjali s prostitucijo. S tem je
               odstranjena možnost zapiranja in kaznovanja teh oseb. Za predlagatelje model
               dekriminalizacije predstavlja novo politiko tako imenovane samoorganiziranosti te
               dejavnosti. Z odpravo prepovedi se je zaostrila zakonodaja v zvezi z okoriščanjem s
               prostitucijo. Tudi nekateri predlagatelji sledimo tem trendom, saj se zavzemamo za
               zvišanje spodnje meje predpisanih kazni za kazniva dejanja zvodništva in
               prisiljevanja v prostitucijo, ker gre v teh primerih za grobe posege v človekovo
               integriteto s škodljivimi posledicami. Poleg tega so storilci teh kaznivih dejanj
               ponavadi tudi povzročitelji vsehostalih kaznivih dejanj, povezanih s prostitucijo, se
               pravi, hudih telesnih poškodb, razpečevanja droge, spravljanja v suženjsko razmerje
               etc.</p>
               <p>Kaj je še storiti? Poglejte, predlagatelji se strinjamo, da dekriminalizacija ne bi
               smela spodbujati prostitucije in ustvarjati pogojev za izkoriščanje prostitutov in
               prostitutk. Zastavlja se torej vprašanje, kako prostitucijo dekriminalizirati in
               urediti, da pa te prostitucije ne bi spodbujali. Sprememba zakona o prekrških zoper
               javni red in mir pomeni samo prvi korak pri reševanju omenjenih vprašanj. Ko
               prostitucija ne bo več obravnavana kot prekršek, je dana tudi pravna podlaga za
               nadaljnje urejanje tega področja.</p>
               <p>Predlagatelji se zavedamo, da model dekriminalizacije postavlja vrsto vprašanj. S tem
               razlogom smo tudi na vlado naslovili pobudo za ustanovitev medresorske vladne
               ekspertne skupine. Do kakovostnih odločitev bo moč priti le s strokovnim delom
               ekspertne skupine, pri čemer bo treba k sodelovanju seveda pritegniti strokovnjake s
               področja kriminologije, sociologije, psihologije in tako naprej. Le tako bomo
               zagotoviti zadosten strokovni nivo za oblikovanje pravšnjih odločitev. Obenem pa mi
               kot predlagatelji menimo, da bi bilo potrebno rešiti tudi naslednja vprašanja, in
               sicer vprašanja vzpostavitve regulacije in kontrole te dejavnosti in pa urediti
               zdravstvenovarstveni položaj oseb, ki se vdajajo prostituciji. Urediti bi morali
               socialno oziroma pokojninsko zavarovanje za tiste, ki se ukvarjajo s plačljivo
               spolnostjo. Predpisati bi morali obvezne zdravstvene preglede prostitutk in
               prostitutov, da bi bile varnejše tudi stranke. V ozadju vsega je tudi zaščita javnega
               zdravja. Veliko zdravnikov po svoji strokovni plati zagovarja nadzor prostitucije,
               saj bi tako omejili širjenje spolnih bolezni. Če Slovenija ne bo imela ustreznih
               predpisov, ki bodo zahtevali ustrezno testiranje in zdravljenje oseb, ki se ukvarjajo
               s plačljivo spolnostjo, bo okužb tudi z virusom HIV, in s tem škodljivih posledic,
               vedno več.</p>
               <p>Spoštovane kolegice, spoštovani kolegi! Če za konec oziroma v prid vaši odločitvi
               navedem odziv nekaterih uglednih pravnikov, ki so se na enem od javnih omizij odzvali
               na zastavljeno vprašanje, ki sicer gre korak dlje. Vprašali so jih, ali so za
               legalizacijo prostitucije in javnih hiš. Na tej okrogli mizi je gospodAnton Tomažič
               opozoril na ta judikat sodišča Evropske unije v Luksemburgu, ki je v primeru čeških
               in poljskih prostitutk proti Nizozemski presodilo, da je prostitucija gospodarska
               dejavnost, enakovredna vsem drugim gospodarskim dejavnostim. Nadaljeval je gospod
               Tone Jerovšek, ki je bil absolutno za legalizacijo in pravi, da po naravnem pravu se
               človek rodi svoboden in ostane svoboden in če lahko trži glavo, lahko trži tudi druge
               dele telesa. Stvar neke vrste obrtnega zakona pa je, da določi, ali bo ta dejavnost
               opravljena na domu ali v javnih hišah in da zagotovi zdravstveni nadzor. Gospod
               Krivic se je s temi trditvami strinjal. Opozoril pa je, da omenjenega evropskega
               judikata ne gre razumeti kot zapoved tudi bodočim članicam, in sicer, da ne gre za
               zapoved, da moramo legalizirati prostitucijo, pač pa, da v primeru, če so to storile,
               ne smejo diskriminirati njenih izvajalk v primerjavi z izvajalci ostalih gospodarskih
               dejavnosti. Podobno je menil tudi gospod Šime Ivanko. Gospa Zdenka Cerar pa se seveda
               do vprašanja tega ni želela opredeliti. Zavzela pa se je za takojšnjo
               dekriminalizacijo prostitutk za prekršek in zagotovila, da zvodništvo in kakršnokoli
               nasilje v zvezi s tem bodo tožilci še naprej strogo preganjali. To je tudi intenca
               predlagateljev tega zakona, da je treba seveda energijo preprečevanja prostitucije
               usmeriti predvsem v tisti del, ki je nezakonit in ki je po zakonu tudi kazniv.</p>
               <p>Jaz bi se ob tej priložnosti zahvalil vsem, ki so bili pripravljeni oziroma ste bili
               pripravljeni zagristi v to kislo jabolko in brez predsodkov načeti reševanje
               problematike prostitucije v Republiki Sloveniji. Se zahvaljujem.</p>
            </sp>
            <sp xml:id="SDZ3-Redna-26-2003-05-27.sp22">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim podpredsednico odbora mag. Majdo Potrata, da predstavi poročilo
               odbora. Izvolite.</p>
            </sp>
            <sp xml:id="SDZ3-Redna-26-2003-05-27.sp23">

               <speaker>MAG. MAJDA POTRATA:</speaker>

               <p>Hvala za besedo, gospa podpredsednica. Spoštovane kolegice in kolegi, spoštovani
               državni sekretar.</p>
               <p>Drugo obravnavo predloga zakona, ki ga je Državnemu zboru Republike Slovenije v
               obravnavo po rednem postopku vložila skupina poslancev s prvopodpisanim Romanom
               Jakičem in s katerim je nadomestila 4. decembra 2001 vloženo besedilo predloga zakona
               o spremembah in dopolnitvah zakona o prekrških zoper javni red in mir, je odbor za
               notranjo politiko opravil na 35. seji 7. maja 2003. Seznanil se je z mnenjem
               zakonodajno-pravne službe, ki je opozorila, da je določba 1. člena predloga zakona o
               črtanju 5. in 6. točke 10. člena zakona o prekrških zoper javni red in mir v njunem
               celotnem besedilu in vsebini bistveno širša, ker ob predlogu za dekriminalizacijo
               vdajanja prostituciji isto predlaga tudi za tako imenovana podporna dejanja, to je
               sodelovanje, dovoljevanje in podpiranje prostitucije, pa tudi za organiziranje,
               pripravljanje ali podpiranje spolne nemorale ali oddajanje prostorov v tem namene.
               Pri tem se je izrecno sklicevala na mednarodno zakonodajo, zavezujočo tudi za
               Slovenijo kot pravno naslednico abolicionističnega sistema obravnavanja prostitucije,
               po katerem prostitucija sama po sebi ni kazniva, prepovedana in kazniva pa so vsa z
               njo povezana dejanja.</p>
               <p>Ob predlaganih izboljšavah besedila je opozorila, da bi bilo treba celoten sklop
               problematike, ki jo ureja zakon o prekrških zoper javni red in mir, v tistih delih,
               kjer so predpisane zaporne kazni, ponovno preveriti v luči novega zakona o prekrških,
               ki je zaporne kazni opustil.</p>
               <p>Odbor se je seznanil tudi z mnenjem državnega sveta, ki predloga ni podprl. Odbor je
               opravil razpravo in glasovanje o posameznih členih predloga zakona in amandmajih,
               sprejel predlagane amandmaje, pa tudi vse člene zakona.</p>
               <p>Pred vami je dopolnjen predlog zakona o spremembah zakona o prekrških zoper javni
               red in mir in odbor za notranjo politiko predlaga državnemu zboru, da ga sprejme.
               Hvala.</p>
            </sp>
            <sp xml:id="SDZ3-Redna-26-2003-05-27.sp24">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo dajem predstavniku vlade. Gospod Miha Molan, državni sekretar v
               ministrstvu za notranje zadeve. Izvolite.</p>
            </sp>
            <sp xml:id="SDZ3-Redna-26-2003-05-27.sp25">

               <speaker>MIHA MOLAN:</speaker>

               <p>Hvala, gospa podpredsednica. Vlada Republike Slovenije podpira spremembe določil
               zakona o prekrških zoper javni red in mir v predlaganem besedilu. Torej, prvotno
               besedilo - črtanje 5. in 6. točke 10. člena, po razpravi v razpravi v odboru za
               notranjo politiko oziroma matičnem delovnem telesu, del 5. točke in 6. točko 10.
               člena.</p>
               <p>S tem je narejen prvi korak, kar je bilo v predstavitvi povedano. Gre za
               dekriminalizacijo enega dela kršitve, povezane s prodajo telesa oziroma s
               prostitucijo. Na vladi se pa zavedamo potrebe po celoviti rešitvi navedenega
               vprašanja in je v ta namen že imenovana medresorska delovna skupina, ki se s to tabu
               temo ukvarja z večjimi ali manjšimi težavami, glede na to, da v dosedanjem času
               dejansko o tem skoraj ni bilo nobenih razprav in tudi izredno malo raziskav, ki bi
               lahko dale kvalificirane odgovore na potrebne poti reševanja v bodoče. Vsekakor bo ta
               delovna skupina nadaljevala s svojim delom in upamo, da bomo v čim krajšem času
               pripravili ustrezne predloge rešitev legalizacije oziroma ureditve tega vprašanja v
               okviru pravnega reda. Hvala lepa.</p>
            </sp>
            <sp xml:id="SDZ3-Redna-26-2003-05-27.sp26">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V nadaljevanju bomo slišali stališča poslanskih skupin. Glede na
               odsotnost opozicijskih kolegov bo najprej predstavil stališče poslanske skupine
               Slovenske nacionalne stranke gospod Zmago Jelinčič Plemeniti. Izvolite.</p>
            </sp>
            <sp xml:id="SDZ3-Redna-26-2003-05-27.sp27">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa predsedujoča. Najprej popravek: niso vsi opozicijski kolegi
               odsotni...</p>
            </sp>
            <sp xml:id="SDZ3-Redna-26-2003-05-27.sp28">

               <speaker>PODPREDSEDNICA IRMA PAVLINIČ KREBS:</speaker>

               <p>Nekateri, se opravičujem.</p>
            </sp>
            <sp xml:id="SDZ3-Redna-26-2003-05-27.sp29">

               <speaker>ZMAGO JELINČIČ PLEMENITI:</speaker>

               <p>... ampak samo koalicija Slovenija. Tu sta dve opozicijski stranki, ki sta prisotni
               na zasedanju.</p>
            </sp>
            <sp xml:id="SDZ3-Redna-26-2003-05-27.sp30">

               <speaker>PODPREDSEDNICA IRMA PAVLINIČ KREBS:</speaker>

               <p>Se opravičujem - nekaterih. Izvolite, gospod Jelinčič.</p>
            </sp>
            <sp xml:id="SDZ3-Redna-26-2003-05-27.sp31">

               <speaker>ZMAGO JELINČIČ PLEMENITI:</speaker>

               <p>Hvala lepa. Slovenska nacionalna stranka se je ves čas zavzemala ne zgolj za
               dekriminalizacijo prostitucije, temveč za legalizacijo prostitucije. Zavedamo se, da
               je ta zakon, ki ga absolutno podpiramo, šele prvi korak v tem delu, ki bo zahtevalo
               kar precej truda.</p>
               <p>Konec koncev, dekriminalizacija prostitucije je del, en majhen del, ki bo veliko
               pripomogel k temu, da se bo začelo spreminjati tisto, kar bo treba spremeniti.
               Namreč, pri legalizaciji prostitucije je treba urediti kar celo vrsto zadev. Treba je
               najprej to delovno mesto vpisati v delovni register kot gospodarsko oziroma
               pridobitveno dejavnost; treba bo urediti zdravstveno zavarovanje, treba bo urediti
               pokojninsko zavarovanje. Ravno tako bo imela svojo besedo tudi davčna uprava, ki bo
               zagotovo z veseljem sprejela dodatne zaslužke, ki bodo pritekli v državno blagajno.
               Dejstvo je, da bodo zaslužili bistveno večji, kajti glede na to, kar pravi policija,
               ima slabe podatke, bi rekel. Tudi če vzamemo, da 1.400 prostitutk na dan zasluži po
               50 evrov, je to v letu dni okrog 25milijonov evrov, ne 10 do 15 milijonov, kot pravi
               policija. Mislim pa, da zaslužijo več oziroma večina jih zasluži več. Skratka, ta
               dejavnost bo prinesla nekaj pozitivnega tudi v državno blagajno. Pa še ena zadeva je:
               če ne drugje, vsaj med politiki bo bistveno manj zafrustriranih ljudi, ko bodo kdaj
               lahko seksali, tudi če bodo morali za to plačati, in bo potem slovenska politika
               dosti bolj sproščena, dosti bolj urejena, predvsem pa ne bodo delali takih neumnosti,
               kot jih nekateri politiki počno danes.</p>
               <p>Slovenska nacionalna stranka se, še enkrat pravim, absolutno strinja z omenjenim
               zakonom in bomo sprejem tega zakona podprli. Pričakujemo pa, da se v najkrajšem času
               formira tudi neka širša strokovna skupina, ki bo uredila tudi vsa tista vprašanja, na
               katera sem opomnil na začetku svoje izjave. Hvala lepa.</p>
            </sp>
            <sp xml:id="SDZ3-Redna-26-2003-05-27.sp32">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavila mag. Majda Potrata. Izvolite.</p>
            </sp>
            <sp xml:id="SDZ3-Redna-26-2003-05-27.sp33">

               <speaker>MAG. MAJDA POTRATA:</speaker>

               <p>Hvala za besedo. Še enkrat vsi lepo pozdravljeni! Poslanska skupina Združene liste
               socialnih demokratov je osnovno besedilo predlaganega zakona o spremembah in
               dopolnitvah zakona o prekrških sprejela dokaj zadržano, pa ne zaradi tega, ker bi
               nasprotovala dekriminalizaciji oseb, ki se vdajajo prostituciji, ampak predvsem
               zaradi tega, ker je predlog dekriminaliziral tudi vse tiste, ki se ukvarjajo s
               podpornimi dejanji prostitucije. Napovedana vključitev teh dejanjmed kazniva naše
               pomisleke sicer delno odpravlja, vendar bi po našem mnenju moral biti spremenjen
               najprej kazenski zakonik, nato šele obravnavani zakon, ali pa bi morali biti
               spremembi hkratni. Čeprav so predlagane spremembe delne, vendarle pomenijo,
               izboljšanje položaja za osebe, ki se vdajajo prostituciji. Do celovitih rešitev pa je
               še daleč. Ne zadošča ugotovitev, da prostitucija obstaja. Ob tem se navadno dodaja,
               da je najstarejša obrt. Ukrepi bi morali iti v smeri zmanjševanja obsega in
               postopnega odpravljanja vzrokov za prostitucijo. Tega pa ni mogoče omejiti samo na
               našo državo, ampak zaradi povezanosti s trgovino z ljudmi, ki se najpogosteje izteče
               v prostitucijo, v sodelovanju z državami Evropske unije, saj je to tudi njihova
               politična prioriteta.</p>
               <p>V Združeni listi socialdemokratov na prostitucijo ne gledamo kot na gospodarsko
               dejavnost, primerljivo s sleherno drugo gospodarsko dejavnostjo. Odpira se namreč
               veliko dodatnih problemov, njihovo razreševanje pa ni nujno v prid tistih, katerih
               položaj naj bi se z legalizacijo prostitucije zakonsko uredil in izboljšal. Z
               dekreminilizacijo bo, upamo, odpravljeno vsaj najhujše brezpravje.</p>
               <p>Prostitucijo namreč razumemo kot obliko nasilja nad ženskami oziroma tistimi, ki se
               ji vdajajo. Trdoživost prostitucije korenini v prepričanju, da je povsem naravno
               izkoriščati ljudi, predvsem ženske in celo deklice, za lastni užitek. Družba je v
               vseh obdobjih z regionalnimi in kulturnimi razlikami seveda kazala razmeroma veliko
               toleranco do uporabnikov storitev, zato je resničen problem v povpraševalcih.
               Prostitucija je resna oblika in posledica diskriminacije žensk. Njihov ekonomski
               položaj je slabši, njihov vstop na trg dela težji, bolje plačane službe so težje
               dostopne. Enako plačilo za enako delo še ni doseženo. Naštetibi bilo mogoče še druge
               socialne in ekonomske vzroke. Kako si sicer razložiti dejstvo, da vsako leto pride v
               države Evropske unije s trgovino z ljudmi iz vzhodnoevropskih in azijskih držav pol
               milijona žensk, ki se vdajajo ali so se prisiljene vdajati prostituciji. Prostitucija
               in trgovina z ljudmi zadevata temeljne človekove pravice, enakost spolov, rasno
               diskriminacijo, ekonomsko izkoriščanje pa tudi vprašanje kršenja zakonitosti in
               nadzora nad kriminalom in korupcijo. Ker so ti problemi zaznavni tudi pri nas in ker
               dopolnjeni predlog zakona dekriminalizacira samo osebe, ki se vdajajo prostituciji,
               ga bomo podprli. Hvala.</p>
            </sp>
            <sp xml:id="SDZ3-Redna-26-2003-05-27.sp34">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Demokratične stranke upokojencev Slovenije bo
               predstavil gospod Vojko Čeligoj. Izvolite.</p>
            </sp>
            <sp xml:id="SDZ3-Redna-26-2003-05-27.sp35">

               <speaker>VOJKO ČELIGOJ:</speaker>

               <p>Hvala lepa za besedo. Lepo pozdravljeni! V poslanski skupini DeSUS se zavedamo
               problematičnosti in mnogoplastičnosti vprašanja prostitucije, ki je tudi pri nas v
               Sloveniji zelo resen problem.</p>
               <p>Toliko jasnejši problem pa je to vsekakor v zahodnih državah in Evropski uniji. Ko
               odpiramo vrata v Evropo, jih odpiramo tudi za vse negativno, kar nam lahko iz Evrope
               pride. Tudi na tem področju.</p>
               <p>Problem prostitucije razumemo kot del širše problematike trgovine z ljudmi, tudi
               suženjskega odnosa žrtev s strani organizatorjev te trabate. Po našem mnenju, je
               delež tistih, ki se po lastni izbiri ukvarjajo s prostitucijo, bistveno manjši od
               deleža, v katerem nastopajo osebe, ki so žrtve.</p>
               <p>Od tod namen predlagatelja, da se te osebe dekriminalizira, da pa se še naprej
               preganja tiste, ki to podpirajo, organizirajo in bogatijo v tem početju.</p>
               <p>Poslanska skupina bo podprla predlagane amandmaje k 1., 2., in 3., členu in s tem
               tudi podprla predlagane spremembe zakona o prekrških zoper javni red in mir.
               Pričakujemo pa čimprejšnjo celovito zakonsko ureditev tega področja. Hvala lepa.</p>
            </sp>
            <sp xml:id="SDZ3-Redna-26-2003-05-27.sp36">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Liberalne demokracije Slovenije bo predstavil
               gospod Dušan Vučko. Izvolite.</p>
            </sp>
            <sp xml:id="SDZ3-Redna-26-2003-05-27.sp37">

               <speaker>DUŠAN VUČKO:</speaker>

               <p>Spoštovana podpredsednica, hvala za besedo. Kolegice in kolegi!</p>
               <p>V poslanski skupini LDS podpiramo predlog novele zakona o prekrških zoper javni red
               in mir, s katero predlagatelji, med katerimi kolega Jakič najbolj intenzivno
               dekriminalizira prostitucijo.</p>
               <p>Trdoživost in prilagodljivost prostitucije vsem mogočim družbenim razmeram je dokaz,
               da z ureditvijo tega področja ni moč več odlašati. Pri tem so seveda moralni
               pomisleki pri nekaterih le slab izgovor za neureditev tega področja. S predlagano
               novelo se nakazuje smer, v katero se nagiba, upam, da se bo nagnila politika urejanja
               področja prostitucije v Sloveniji, v smeri torej dekriminalizacije.</p>
               <p>Zakaj v Liberalni demokraciji Slovenije podpiramo to novelo zakona? Prvič,
               inkriminacija prostitucije se je pokazala v preteklosti kot izredno neučinkovita. Z
               inkriminacijo se potrjuje zgolj primernost moralnih vrednost, dejansko pa to pomeni
               zgolj zatiskanje oči pred pojavom, ki je v družbi močno razširjen. Za neučinkovitega
               se je izkazal tudi sistem prepovedi, prohibicije. S prohibicijo se opravljanje
               prostitucije seli v podzemlje, odmaknjeno očem javnosti in zakona in s tem v roki
               organiziranega kriminala, kar ne bi smel biti naš interes</p>
               <p>Novela zakona sledi ureditvam sodobnih evropskih držav, ki vse pogosteje pri urejanju
               tega vprašanja nagibajo k dekriminalizaciji dejavnosti prostitucije. Treba je
               poudariti, da se v današnjem času pojavljajo nove oblike prostitucije, kjer
               prostitutke niso več žrtve, podvržene milosti zvodnikov in kriminalnih organizacij,
               temveč to dejavnost opravljajo obrtoma kot samostojne podjetnice, če se temu lahko
               izrazim tako.</p>
               <p>Sama dekriminalizacija kot taka omogoča razlikovanje prostitucije na prostovoljno in
               pa prisilno. S tem se organom pregona, tako policiji kot tožilstvu, omogoči, da
               zaostri pregon okoriščenja s prostitucijo in trgovine z belim blagom, ki je že
               prisotna. Odprava prepovedi bo seveda pozornost s prostitutke ali prostituta
               preusmerila na dejanje okoriščenja s prostitucijo in na zlorabo teh oseb. Povečala se
               bo migracijska kontrola, s katere se nadzoruje legalni vstop potencialnih prostitutk,
               in nadzor nad skupinami, za katere se sumi, da se ukvarjajo z organizirano preprodajo
               belega blaga. Zaradi teh razlogov dekriminalizacijo velja podpreti. Podpreti pa jo
               velja tudi zaradi relativne zdravstvene ozaveščenosti slovenskih prostitutk,
               relativne neopaznosti njihovega delovanja, individualne organiziranosti ali
               organiziranosti v majhnih skupinah.</p>
               <p>V poslanski skupini LDS se zavedamo, da naloga s tem še ni končana. Predlog
               predlagateljev predstavlja le prvi korak k urejanju tega področja. V nadaljevanju -
               in tukaj apel predlagateljem - bo potrebno vsem posameznikom, ki se ukvarjajo s
               prostitucijo zagotoviti enake pogoje, kot jih imajo vsi, ki se ukvarjajo z drugimi
               dejavnostmi oziroma imajo drugačen poklic. To pa je že druga zgodba.</p>
            </sp>
            <sp xml:id="SDZ3-Redna-26-2003-05-27.sp38">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Stranke mladih Slovenije bo predstavil gospod
               Marko Diaci.</p>
            </sp>
            <sp xml:id="SDZ3-Redna-26-2003-05-27.sp39">

               <speaker>MARKO DIACI:</speaker>

               <p>Hvala za besedo. Lep pozdrav vsem prisotnim. O današnjem predlogu sprememb zakona je
               bilo povedano že veliko in težko je dodati še kaj novega. Bistveno je po mojem mnenju
               in mnenju poslanske skupine Stranke mladih Slovenije zavedanje in priznavanje
               dejstva, da imajo sodobne države - in s tem so seveda mišljene demokratične in odprte
               države, ne pa kakšne verske diktature - do prostitucije vse bolj pragmatičen odnos in
               da je intervencija države smiselna le v primeru, ko je posameznik ali posameznica v
               prostitucijo prisiljen oziroma prisiljena. V nasprotnem pa v SMS menimo, da naj
               država zavzame takšen odnos, kot ga je jasno opredelilo že prej omenjeno sodišče v
               Luxemburgu, torej da je prostitucija dejavnost enakovredna vsem ostalim gospodarskim
               dejavnostim. Zato v SMS predlog sprememb zakona podpiramo in smo veseli, da se stvar
               premika v pravo smer, in upamo, da bomo nekoč tako daleč, da bo prostitucija - upamo,
               da v čim manjšem obsegu - le ena od vsakdanjih nepomembnih stvari brez vseh
               negativnih učinkov. Predvsem pa, da ob tej temi ne bo ideoloških nasprotij in delitve
               politike in družbe, kajti ne pozabimo na koncu se vse konča pri pravici do izbire in
               to pravico v SMS nadvse spoštujemo in na srečo nismo edini Odločitev posameznika
               oziroma posameznice za ukvarjanje s prostitucijo je pač stvar avtonomne odločitve in
               je njegova človekova pravica.</p>
               <p>Pomembno se mi zdi tudi še enkrat opozoriti na dejstvo, da smo v Sloveniji priča
               raletivno dobri zdravstveni osveščenosti prostitutk ali prostitutov, tako da je to
               tudi prava pot glede preprečevanja prenosa nalezljivih bolezni. Ta dejavnost, torej
               prostitucija, je, če jo potiskamo v podzemlje in skrivamo sicer lahko zelo nevarna,
               kar se tiče prej omenjene zadeve, torej ogrožanje zdravja, hkrati pa predstavlja
               seveda plodna tla za raznovrstne oblike kriminala.</p>
               <p>V splošnem pa se lahko vsekakor strinjamo s predlagateljem, ki ustrezno ugotavlja, da
               sprememba zakona o prekrških zoper javni red in mir pomeni le prvi korak, torej le
               polovično rešitev problema, in da dekriminalizacija ne bi smela spodbujati
               prostitucije. Zato bo morala država še naprej tudi po sprejetju tega zakona
               preventivno in kurativno delovati in napoved tako imenovanega dekriminalizacijskega
               paketa zakonov se sliši obetavno. Torej, dela na tem področju ne bo hitro zmanjkalo,
               pa tudi izkušnje po drugih državah, ki so na tak ali drugačen način uredile problem
               prostitucije kažejo, da brezhibne ureditve ni, da vsaka pozitivna sprememba s seboj
               prinese tudi nekajnegativnega, vendar je bistvo, da je pozitivnih zadev več.</p>
               <p>Tako bi lahko ocenili tudi ta predlog zakona, zato ga bomo v SMS podprli. Predvsem pa
               ne pozabimo ob temu zakonu in pri morebitnih bodočih: represivni ukrepi na tem
               področju so praviloma neučinkoviti, jemljejo dragocena sredstva in čas, ki ga
               potrebujemo na drugih področjih. Hvala.</p>
            </sp>
            <sp xml:id="SDZ3-Redna-26-2003-05-27.sp40">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bi predstavil mag.
               Janez Kramberger. Izvolite.</p>
            </sp>
            <sp xml:id="SDZ3-Redna-26-2003-05-27.sp41">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Kolegice in kolegi! Čisto na kratko želim
               predstaviti stališče naše poslanske skupine.</p>
               <p>Torej, prostitucija je pravzaprav kompleksen pojav in s tem tudi se pojavljajo
               kompleksni problemi, dotikajo se tako moralnih, socialnih, zdravstvenih in
               kriminalnih dejanj in mislim, da je to zadevo potrebno urediti celovito. Predlagani
               zakon, zakon o prekrških zoper javni red in mir, nekako zadevo ne rešuje celovito.
               Namreč, kazenski zakonik kot kaznivo dejanje določa zvodništvo in posredovanje k
               prostituciji, v zakonu o prekrških zoper javni red in mir pa ostajajo kriminalizirana
               podporna dejanja. Se pravi, sodelovanje in dovoljevanje in podpiranje prostitucije.</p>
               <p>V Slovenski ljudski stranki smo prepričani, da bi bilo bolj primerno, da bi ta zakon,
               zakon o prekrških, nekako sprejemali dokončno s spremembo kazenskega zakonika, kjer
               bi natančno definirali pojem zvodništva in posredovanja pri prostituciji. Tako
               predlagam v imenu poslanske skupine, da bi v skladu s poslovniškimi možnostmi tretjo
               obravnavo tega zakona prestavili na tisti čas, ko bi tudi kazenski zakonik bil v tem
               smislu spremenjen in pripravljen. Mogoče bo predstavnik vlade v nastopu, ki mu je po
               poslovniku na voljo, lahko tudi se do te pobude opredelil. Sicer bo pa naša poslanska
               skupina predlog zakona z amandmaji podprla. Hvala lepa.</p>
            </sp>
            <sp xml:id="SDZ3-Redna-26-2003-05-27.sp42">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona ni bilo vloženim amandmajev, ni možna razprava o
               členih, zato razpravo zaključujem in s tem tudi drugo obravnavo predloga zakona. V
               skladu s 139. členom poslovnika bo zbor glasovanje o zakonu opravil v četrtek
               29.5.2003 po končani zadnji točki dnevnega reda.</p>
               <p>S tem prekinjam to točko dnevnega reda.</p>
               <p>In ob 12.05 bomo prešli na obravnavo 2. točke dnevnega reda, to je na drugo obravnavo
               predloga stanovanjskega zakona. Predstavniku vlade se za sodelovanje najlepše
               zahvaljujem in do 12.05 prekinjam sejo. Hvala lepa.</p>
               <stage type="time">(Seja je bila prekinjena ob 11.36 uri in se je nadaljevala ob 12.06 uri.)</stage>
            </sp>
            <sp xml:id="SDZ3-Redna-26-2003-05-27.sp43">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani poslanci, spoštovane poslanke, predstavnica in predstavnika vlade. Lep
               pozdrav.</p>
               <p>Prehajamo na <title>2. TOČKO DNEVNEGA REDA - TO JE NA DRUGO OBRAVNAVO PREDLOG
                  STANOVANJSKEGA ZAKONA.</title> Predlog zakona je v obravnavo zakonu zboru predložila
               vlada Republike Slovenije. Besedo dajem predstavniku vlade za dopolnilno
               obrazložitev. Predstavnik vlade mag. Janez Kopač, minister za okolje, prostor in
               energijo. Izvolite.</p>
            </sp>
            <sp xml:id="SDZ3-Redna-26-2003-05-27.sp44">

               <speaker>MAG. JANEZ KOPAČ:</speaker>

               <p>Hvala lepa, gospa podpredsednica. Spoštovane poslanke, poslanci, gostje.</p>
               <p>Dopolnjen predlog stanovanjskega zakona oziroma predlog zakona v drugi obravnavi
               ohranja vsebinske sklope zakona iz prve obravnave, pomeni pa njegovo nadgradnjo po
               vsej zelo široki razpravi, ki jo je bil ta zakon deležen. Moram povedati, da še ni
               bilo in verjetno še lep čas ne bo zakona, ki bi bil deležen tako zelo obširne
               obravnave, kot jo je bil deležen ta zakon. Prestal je tako imenovano javno obravnavo
               po občinah, prestal je splošno predstavite v parlamentu in prestal je številne
               okrogle mize in bilateralne sestanke za celo vrsto interesnih skupin.</p>
               <p>Na ministrstvu oziroma na vladi smo poskušali res vse, kar je bilo le mogoče še
               spraviti v koncept zakona, iz vseh teh razprav upoštevati. Prepričan sem, da nam je
               to v veliki meri tudi uspelo, nekaj vprašanj ali pa nekaj želja posameznih interesnih
               skupin pa je ostalo nerealiziranih v obliki zakonskega teksta, kar pa je, seveda,
               neobhodno, če slediš nekemu določenemu konceptu. Ta zakon še vedno po našem
               prepričanju, spremenjen sicer že po vseh teh obravnavah, sledi osnovnim ciljem. To pa
               so: učinkovitejše opravljanje več stanovanjskih hiš, varnost in transparentnost
               sredstev lastnikov stanovanj, razvijanje različnih oblik zagotavljanja najemnih in
               lastnih stanovanj ponastavitev in poenotenje neprofitnih najemnim, izpolnitev sistema
               socialnih korektivov na socialnem področju, zaščita kupcev novozgrajenih stanovanj
               ter vzpostavitev vseh potrebnih evidenc v zvezi s stanovanji. Koncept neprofitnega
               najema, ki pa je nekaj, česar vlada ni predlagala ne v prvi ne v drugi obravnavi -
               prinesel pa je to tekst, ki ga je v predlog zakona vgradil matični odbor za
               infrastrukturo, vlada pa ga je na sami seji odbora oziroma predstavniki vlade smo ga
               podprli - pa pomeni še neko, lahko rečem novo kvaliteto zakona. Ta pove, da je
               neprofitni najem sicer trajen najem, vezan pa je na izpolnjevanje dohodkovnega
               statusa, ki se preverja vsakih pet let. V kolikor najemnik ni več upravičen do
               neprofitnega stanovanja, se najemna pogodba lahko spremeni v najemno pogodbo za tržno
               stanovanje, kasneje pa spet lahko v neprofitno, v kolikor bi se socialno stanje
               najemnika spremenilo. To nikakor ne vpliva na pogodbe, ki so že sklenjene, to je
               določba, ki velja izključno za neprofitne najemne pogodbe, ki bodo nastale po
               uveljavitvi tega zakona, da ne bo nesporazuma.</p>
               <p>Kot rečeno, vse ostale dopolnitve pomenijo v glavnem dodelavo zakonskih rešitev iz
               prve obravnave. Vlada podpira vse amandmaje štirih koalicijskih strank, o katerih se
               bo danes odločalo. Ti amandmaji po vsebini zagotavljajo po našem mnenju potrebno
               uravnoteženost med sistemskimi cilji zakona in potrebnimi pogoji za udejanjanje
               zakona, upoštevaje pri tem tudi možnosti proračunske podpore države in občin
               stanovanjskemu področju. Vseh drugih amandmajev, z izjemo enega amandmaja Stranke
               mladih in enega amandmaja Socialdemokratske stranke, pa vlada ne podpira, ker
               ocenjuje, da gredo nekateri predlogi stran od ciljev zakona, nekateri predlogi pa so
               v svojem osnovnem razmišljanju sprejemljivi, vendar sem prepričan, da smo jih na
               vladi oziroma v vladnem tekstu ustrezneje upoštevali. Nekaj od teh predlogov, ki jih
               sicer ne podpiramo, pa je nesprejemljivih z vidika izjemno velikih predvidenih
               finančnih obremenitev.</p>
               <p>Predlagamo torej, da podprete predlog zakona, skupaj z amandmaji štirih koalicijskih
               strank in dvema amandmajema, Stranke mladih in Socialdemokratske stranke, ki ju vlada
               tudi podpira. Hvala lepa.</p>
            </sp>
            <sp xml:id="SDZ3-Redna-26-2003-05-27.sp45">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za infrastrukturo in okolje kot
               matično delovno telo. Prosim predsednika odbora, gospoda Branka Janca, da predstavi
               poročilo odbora. Izvolite.</p>
            </sp>
            <sp xml:id="SDZ3-Redna-26-2003-05-27.sp46">

               <speaker>BRANKO JANC:</speaker>

               <p>Hvala za besedo, gospa podpredsednica. Odbor za infrastrukturo in okolje je na štirih
               nadaljevanjih 40. seje opravil drugo obravnavo predloga stanovanjskega zakona, ki ga
               je državnemu zboru Republike Slovenije v redni zakonodajni postopek predložila vlada
               Republike Slovenije.</p>
               <p>Na seji odbora so poleg predstavnikov predlagateljev zakona in zakonodajno-pravne
               službe državnega zbora Republike Slovenije sodelovali tudi predstavniki komisije za
               lokalno samoupravo in regionalni razvoj državnega sveta Republike Slovenije,
               stanovanjske zbornice Slovenije, vrhovnega sodišča Republike Slovenije, gospodarske
               zbornice Slovenije, združenja najemnikov, združenja lastnikov razlaščenega
               premoženja, zveze potrošnikov Slovenije, zveze potrošniških združenj Slovenije, zveze
               društev upokojencev Slovenije, sveta za varstvo pravic najemnikov stanovanj v mestni
               občini Ljubljana, nepremičninskega sklada, pokojninsko-invalidskega zavarovanja,
               združenja lastnikov nepremičnin Slovenije in zavoda oziroma področne turistične
               organizacije za razvoj in organiziranost apartmajev in zasebnih sob.</p>
               <p>Na zahtevo skupine poslancev je državni zbor Republike Slovenije na 23. seji
               26.2.2003 o predlogu zakona opravil splošno razpravo in sprejel sklep, da je predlog
               zakona primeren za nadaljnjo obravnavo.</p>
               <p>Na podlagi 94. člena zakona o lokalni samoupravi in 145. člena poslovnika državnega
               zbora je predsednik državnega zbora z dopisom 11.2.2003 poslal predlog stanovanjskega
               zakona v mnenje županom občin in mestnih občin in jih pozval, da svoje mnenje podajo
               najkasneje do 28. februarja letošnjega leta. V predvidenem roku so poslali mnenje
               župan občine Kočevje, mestne občine Slovenj Gradec, generalna sekretarka skupnosti
               občin Slovenije in naknadno še županja občine Izola. Odbor je bil z navedenimi mnenji
               seznanjen</p>
               <p>Odbor za infrastrukturo in okolje je bil seznanjen tudi z mnenjem komisije za
               lokalno samoupravo in regionalni razvoj državnega sveta Republike Slovenije.</p>
               <p>K predloženemu zakonu je podala mnenje zakonodajno-pravna služba državnega zbora, v
               katerem je opozorila na nekatere nedoslednosti in pomanjkljivosti posameznih rešitev.
               Teh pripomb je 84.</p>
               <p>Odbor je sprejel še naslednja gradiva: pripombe vrhovnega sodišča Republike
               Slovenije, mnenja in pripombe zveze društev upokojencev Slovenije, stališča in
               predloge amandmajev združenja najemnikov Slovenije, predlog amandmajev gospodarske
               zbornice Slovenije, pripombe sveta za varstvo pravic najemnikov stanovanj v mestni
               občini Ljubljana, predloge amandmajev zveze potrošniških združenj Slovenije, predlog
               amandmaja zavoda oziroma področne turistične organizacije za razvoj in organiziranost
               apartmajev in zasebnih sob in mnenje Ivana Petra Benka iz Ljubljane.</p>
               <p>Odbor za infrastrukturo in okolje je v skladu s 126. in 131. členom poslovnika
               državnega zbora opravil razpravo in glasovanje o posameznih členih predloga zakona in
               vloženih amandmajih, pri tem je sprejel tudi svoje amandmaje.</p>
               <p>Amandmaje k zakonu so vložili Franc Lenko, poslanec Jože Tanko, poslanca Jože Tanko
               in Alojz Sok, poslanska skupina Nove Slovenije in poslanski klub LDS, Združene liste
               socialnih demokratov, poslanska skupina SLS in poslanska skupina DeSUS.</p>
               <p>Odbor za infrastrukturo in okolje je sprejel amandmaje k nekaterim členom, in sicer
               je sprejel dva amandmaja poslanca Franca Lenka, sedem amandmajev poslanca Jožeta
               Tanka, štiri amandmaje poslancev Jožeta Tanka in Alojza Soka, amandma poslanske
               skupine Nove Slovenije in stoosemindvajset amandmajev štirih poslanskih skupin.</p>
               <p>Odbor za infrastrukturo je na podlagi prispelih pripomb in predlogov občin, mnenja
               komisije za lokalno samoupravo in regionalni razvoj državnega sveta Republike
               Slovenije, vrhovnega sodišča Republike Slovenije, drugih institucij in organizacij
               ter zainteresirane javnosti, mnenja zakonodajno-pravne službe državnega zbora ter
               razprave na seji odbora oblikoval in sprejel 34 lastnih amandmajev. Ob upoštevanju
               sprejetih amandmajev je v skladu s prvim odstavkom 133. člena poslovnika državnega
               zbora pripravljen dopolnjen predlog stanovanjskega zakona, ki je sestavni del
               poročila odbora.</p>
               <p>Odbor predlaga državnemu zboru, da predlog zakona potrdi v obliki, kot je predložen,
               skupaj s predloženimi amandmaji, ki jih podpira tudi vlada. Hvala lepa.</p>
            </sp>
            <sp xml:id="SDZ3-Redna-26-2003-05-27.sp47">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker je zbor na 23. seji opravil prvo obravnavo predloga zakona,
               predstavitev stališč poslanskih skupin ni možna. Zato torej prehajamo na razpravo o
               členih in vloženih amandmajih, ki jo bomo vodili na podlagi pregleda amandmajev z dne
               26.5.2003; na klopi pa smo dobili tudi amandma vlade Republike Slovenije na amandma
               poslanske skupine Stranke mladih Slovenije k 28. členu predloga stanovanjskega
               zakona.</p>
               <p>V razpravo dajem 27. člen in amandma k temu členu. Želi kdo razpravljati? <stage>(Ne želi.)</stage>
               Razpravo zaključujem.</p>
               <p>V razpravo dajem 28. člen in dva amandmaja, torej osnovni amandma je v pregledu,
               predlagatelj je poslanska skupina Stranke mladih Slovenije, in na ta amandma je
               vložen amandma na amandma, katerega predlagatelj je vlada, nahaja pa se na posebnem -
               ni ga v pregledu nosi datum 27.5.2003, z glavo vlade Republike Slovenije. Želi kdo
               razpravljati? Izvolite, gospod Vnučec.</p>
            </sp>
            <sp xml:id="SDZ3-Redna-26-2003-05-27.sp48">

               <speaker>BOGOMIR VNUČEC:</speaker>

               <p>Hvala za besedo. Spoštovani gospod minister, kolegice in kolegi.</p>
               <p>Naša poslanska skupina vztraja, da se sprejmeta oba dela, in sicer tako prvi del,
               katerega je vlada že osvojila in se zahvaljujemo, in pa tudi vztrajamo na temu, da se
               peti odstavek spremeni. Kajti, problemi z neplačevanjem obratovalnih stroškov, ki
               lahko nastanejo v neki večstanovanjski hiši, mislim, da bodo iz dneva v dan hujši. S
               približevanjem Evropski uniji se nam bo tudi zgodilo, da vse več stanovanj - najetih,
               ne bo več toliko lastniških, kot jih imamo sedaj. Da imamo toliko lastniških
               stanovanj, je tudi posledica daljnega leta, bom povedal,po osamosvojitvi 1992, ko je
               bil sprejet - hvala, gospe podpredsednici, za pomoč - stanovanjski zakon, ki je
               omogočil poceni odkupiti takratnih družbenih stanovanj. Zato ima Slovenija v tem
               trenutku zelo veliko lastniških stanovanj in smo v evropskem vrhu kar se tega tiče.
               Vendar bodo novi davki - davki na nepremičnine, drugi davki, povečanje dohodnine vse
               to bo povzročilo, da veliko ljudje, ki imajo sedaj lastniško stanovanje, pa nimajo
               rednih prihodkov, bodo težko potem vzdrževali lastniško obliko in sebo odločili za
               prodajo in najem le-tega istega ali drugje. Seveda bomo tudi tukaj lahko imeli potem
               neka naselja, ki bodo v lasti nekih pravnih, fizičnih oseb, ki se bodo ukvarjale
               izključno z oddajanjem teh na trgu. Glede na trenutno sestavo, kjer se pa ta proces
               počasi odvija pa potem, recimo, v nekem vhodu na podeželju, kjer je, recimo, normalno
               število stanovanj od 10 do 15, v večjih mestih pa je to večje in se potem ne pozna,
               če nekdo ne plačuje teh stroškov. Ampak tam, kjer je manj teh enot, se pozna če nekdo
               ne poravnava svojih obveznosti, in pri najemnikih pa vemo, kako je. Da že težko
               plačuje najemnino in če je teh selitev veliko, potem pač nekateri preprosto pozabijo
               na te stroške, kjer ni nobene obveznosti, ponavadi so to dogovori, in velikokratse
               tudi zgodi, da računu prihajajo na najemnika ne na lastnika.</p>
               <p>Zato mi predlagamo, da je tukaj lastnik subsidiarno odgovoren in prevzame te stroške.
               Če že trži z najemnino, potem naj tudi poskrbi, da bo zagotovil take najemnike, ki
               bodo plačevali svoje stroške in ne bodo kvarile nekega vzdušja v nekem bloku. Lahko
               vam tako povem, recimo, če se pojavita taka dva neplačnika nekih skupnih stroškov,
               potem tudi druge lastnike mine, da bi to plačevali, in potem imamo lahko nered in na
               splošno se lahko pojavijoproblemi, da ne govorim o medsebojnih odnosih itd., takih,
               ki živijo v istem...</p>
               <p>Tako mislim, spoštovani gospod minister, da je treba gledati naprej, ko bo veliko
               najemniških razmerij - ne kot je sedaj. Če sedaj že zagotovimo neko obveznost, da se
               ti stroški poravnavajo, mislim, da bomo tudi veliko prispevali k plačilni disciplini
               v celi državi. Poleg tega bo pa država imela še eno korist: na ta način se bo uredilo
               tudi področje sivega trga oddajanja stanovanj in bo tudi tu malo več reda, da bo tudi
               tu država pobrala veliko denarja, ki ga sedaj ne, ker se veliko stanovanj oddaja na
               črno. Hvala.</p>
            </sp>
            <sp xml:id="SDZ3-Redna-26-2003-05-27.sp49">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-26-2003-05-27.sp50">

               <speaker>MAG. JANEZ KOPAČ:</speaker>

               <p>Hvala za besedo. Po predlogu stanovanjskega zakona, kot je pred vami, lastniki tržnih
               in službenih stanovanj odgovarjajo subsidiarno - to, kar vi predlagate za vse
               lastnike. Lastniki neprofitnih stanovanj pa ne, po našem predlogu, vi pa predlagate,
               da ja. To bi pomenilo, da lastniki neprofitnih stanovanj, ki si sami ne morejo
               izbirati svojih najemnikov, ampak so jim dani na nek način, odgovarjajo tudi za
               morebitno neplačevanje njihove porabe elektrike, odvoza smeti, plačila stroškov za
               vodo in tako naprej. Menimo, da je to povsem nesorazmerna obveznost, za katero
               navsezadnje že tudi po dosedanjih predpisih jamčijo najemniki sami, torej koristniki
               teh storitev. Naloga upravljavca je, da v primeru neplačevanja pač izterjajo te
               dolžne zneske, in zato je strošekmorebitnega neplačevanja, ta rizik, že vkalkuliran v
               današnjo višino provizije za upravljanje s stanovanji. Skratka, vi tu predlagate, da
               upravljavci, da lastniki neprofitnih stanovanj odgovarjajo tudi za stroške, ki jih
               morajo za vse te reči, kar sem prej omenil, plačevati najemniki, sočasno pa niste
               predlagali amandmaja, s katerim bi pa znižali provizijo upravljavcem stanovanj, ki
               jim je zdaj zagotovljena zato, da za take reči poskrbijo. Vem, da je to bil predlog
               upravljavcev tudi v okviru gospodarske zbornice Slovenije, ampak razprava na odboru
               za infrastrukturo in okolje je, se mi zdi, dosti uniformno pokazala, da to ni
               primerno oziroma da je to palica, ki ima dva konca; vi ste načeli samo enega. Hvala
               lepa.</p>
            </sp>
            <sp xml:id="SDZ3-Redna-26-2003-05-27.sp51">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo razpravljati? Gospod Vnučec, izvolite.</p>
            </sp>
            <sp xml:id="SDZ3-Redna-26-2003-05-27.sp52">

               <speaker>BOGOMIR VNUČEC:</speaker>

               <p>Hvala. Ta vaš odgovor bom uporabil še, ko bomo pri 46. členu, ker kar ste zdaj
               povedali - to, da občine oziroma za te neprofitne, da tam ne veš, koga dobiš. Mi
               sicer nismo za to, da bi se neka geta ustanavljala, vendar je treba tudi paziti -
               občine imajo, recimo, če govorimo o občinah, skoraj v vsakem vhodu po eno stanovanje,
               če zaradi drugega ne, je pač tako naneslo, neka podstrešna kletna stanovanja so se
               naknadno dodeljevala za rešitev nekih socialnih problemov. In mislim, da mora občina
               tudi tukaj, ko zagotavlja zakonske obveznosti po teh stanovanjih, poskrbeti za
               plačilo teh stroškov - pa naj poveča dotacije potem!Govorim o tem, da - ker ta sklad,
               ker 36. člen govori o skladu - kako bomo tudi tu potem izterjali denar. Če nekdo ne
               more, ne da noče plačevati, potem naj tudi te socialne oziroma državne institucije
               poskrbijo za plačilo oziroma neko izterjavo ali pa zmanjšanje drugih subvencij na ta
               račun. Ta stanovanja so zdaj razpršena povsod, tako v nekih boljših soseskah kot v
               nekih slabših. Hvala.</p>
            </sp>
            <sp xml:id="SDZ3-Redna-26-2003-05-27.sp53">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-26-2003-05-27.sp54">

               <speaker>MAG. JANEZ KOPAČ:</speaker>

               <p>Hvala. Čisto na kratko. Vaša primerjava, spoštovani gospod Vnučec, mislim, da ni
               bila ustrezna. Primerjate to z izterjavo sredstev za rezervni sklad. Vplačevanje
               sredstev v rezervni sklad je stvar, ki je vezana na lastništvo stanovanja. Če je
               nekdo lastnik, potem mora seveda prevzeti tudi obveznosti, ki mu kot lastniku
               pripadajo. Lahko se pa te lastnine tudi znebi, navsezadnje.</p>
               <p>Stroški, o katerih pa vi govorite v svojem amandmaju, so pa stroški uporabe
               stanovanja. To pa je seveda čisto nekaj drugega. Če nekdo uporablja te storitve,
               potem mora stroške zanje tudi plačevati, lahko pa se tudi odpove uporabi teh
               storitev. Tudi to je v njegovi moči in zato se mi zdi - skratka, to sta dve različni
               zgodbi, ki ju ne kaže takole poenostavljati in primerjati, kot da gre za eno in isto
               stvar. Hvala.</p>
            </sp>
            <sp xml:id="SDZ3-Redna-26-2003-05-27.sp55">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Lahko zaključim razpravo? Lahko. V razpravo dajem 31. člen in amandma k
               temu členu. Želi kdo razpravljati? Imamo dva amandmaja. Amandma na amandma in
               amandma. Ne. Razpravo zaključujem in dajem v razpravo 33. člen in amandma k temu
               členu. Ker ne želi nihče razpravljati, razpravo zaključujem in odpiram razpravo o 41.
               členu in amandmaju k temu členu. Razpravo zaključujem. Odpiram razpravo o 45. členu
               in amandmaju. V zvezi s pregledom amandmajev k 45. členu vas želim opozoriti, da je
               prišlo do napake, in sicer je amandma poslanske skupine Stranke mladih Slovenije pod
               točko 2 vložen k 46. členu in ne k 45., kot je pomotoma zapisano v pregledu
               amandmajev. Tako razpravljamo samo o amandmaju pod zaporedno številko 1 v pregledu.
               Predlagatelj le-tega je poslanska skupine Nove Slovenije, pod 2 pa je pomotoma
               zapisan k 45. členu, vložen pa je k 46. členu. Torej o 45. členu in amandmaju. Želi
               kdo razpravljati? Ne. Razpravo zaključujem in dajem v razpravo 46. člen in amandma
               poslanske skupine Stranke mladih Slovenije. Gospod Vnučec, izvolite.</p>
            </sp>
            <sp xml:id="SDZ3-Redna-26-2003-05-27.sp56">

               <speaker>BOGOMIR VNUČEC:</speaker>

               <p>Hvala za besedo. Prej nisem hotel še enkrat gospodu ministru. Primerjava je zelo v
               redu, če gledamo končni rezultat. Važno je, kdo na koncu plača zadevo. Tudi tukaj, če
               napišemo, da bodo lastniki, imamo tudi takšne in drugačne, in občine, recimo. Jaz se
               bojim, da občine že sedaj nimajo dosti denarja, še nekaj jim ga bomo vzeli in sigurno
               ne bodo v zadostni meri plačevale teh zadev. V končni fazi bodo pa najemniki tisti,
               ki bodo pa s pogodbo obvezani, da bodo te stroške morali plačevati, ker bo lastnik
               najemodajalec dal to kot pogoj najemnikom, da plačuje poleg najemnine tudi te
               stroške. Tako je to navadno - to,gospod minister, mene ne zanima zdaj, zanima me, kdo
               plača na koncu. Na koncu bo plačal najemnik. In zaradi tega je to čisto v redu
               primerjava s tistim prej. Če že tukaj to plačuje, potem bi bilo logično, da bi
               lastniki lahko tudi za one stroške, o čemer smo prej govorili - ampak dobro, pustimo
               zdaj to. Ta sklad se nam pa tudi ne zdi prav, zaradi tega, ker se bo, kot sem že prej
               povedal, že pri tistih stroških - pri temu pa sploh se lahko tudi zgodi, da lastnik,
               recimo, ne bo hotel plačati in potem bo najemnik, tudi če ne bo s pogodbo prisiljen,
               bo pa tako prisiljen zaradi drugih sostanovalcev. Tako mislim, da bi to rajši
               prepustili dogovoru lastnikov in naj se o tem dogovorno sporazumevajo. Ne vidim
               potrebe, da bi tak sklad obstajal, razen mogoče, da je tointeres teh upravljavskih
               lobijev, ker potem imajo seveda nek zagotovljen denar in se lahko lažje izmišljujejo
               tudi kakšne take investicije, ki niso tako nujno potrebne.</p>
            </sp>
            <sp xml:id="SDZ3-Redna-26-2003-05-27.sp57">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister izvolite.</p>
            </sp>
            <sp xml:id="SDZ3-Redna-26-2003-05-27.sp58">

               <speaker>MAG. JANEZ KOPAČ:</speaker>

               <p>46. člen govori o vplačevanju v rezervni sklad, kar je sicer že materija
               stvarnopravnega zakonika. Tu je napisana samo izjema, da lahko svoje rezerven sklade
               formirajo tudi občine, država in pa javni stanovanjski skladi.</p>
               <p>Vplačevanje v rezervni sklad je nekaj, kar je vezano na lastništvo. V to bo moral
               vplačevati vsak lastnik, ne najemnik. Kje bo on dobil ta denar, ali ga bo dobil iz
               najemnine ali iz svoje plače ali iz česarkoli drugega, je seveda njegova stvar.
               Vsekakor pa to mora vplačevati. Že opozorilo upravnika o zahtevi po vplačilu, je
               izvršilni naslov, ki omogoča tudi prisilno izterjavo, v kolikor bi do vplačil ne
               prišlo.</p>
               <p>Da pa ne bi bilo nesporazumov. Pri vplačevanju v rezervni sklad mi zdaj pripravljamo
               že podzakonski akt, bom samo navedel številke o tem, koliko visoke naj bi bila ta
               vplačila; pri stanovanjih, starih do 10 let, naj bi vplačil ne bilo nič, pri
               stanovanjih, starih od deset do trideset let, naj bi bilo mesečno vplačilo 1.784
               tolarjev, pri stanovanjih starih med tridesetimi in šestdesetimi leti, naj bi bilo
               mesečno vplačilo 2.654, pri stanovanjih, starejših od šestdeset let pa 3.033 tolarjev
               mesečno. Govorimo o povprečno velikem stanovanju. Govorimo, skratka o zneskih, za
               katere mislim, da za lastnike stanovanj ne bodo nikakršen poseben problem. Hvala
               lepa.</p>
            </sp>
            <sp xml:id="SDZ3-Redna-26-2003-05-27.sp59">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Diaci, izvolite.</p>
            </sp>
            <sp xml:id="SDZ3-Redna-26-2003-05-27.sp60">

               <speaker>MARKO DIACI:</speaker>

               <p>Hvala za besedo. Jaz bom pa samo eno vprašanje postavil. Ali se vam ne zdi, da se s
               tem ustvarja, recimo temu, monopolni položaj na trgu večjih upravljavskih družb?</p>
            </sp>
            <sp xml:id="SDZ3-Redna-26-2003-05-27.sp61">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Veber izvolite.</p>
            </sp>
            <sp xml:id="SDZ3-Redna-26-2003-05-27.sp62">

               <speaker>JANKO VEBER:</speaker>

               <p>Hvala za besedo. Rad bi izrazil podporo temu, da rezervni sklad ostane, kajti mnoga
               stanovanja, ki so prišla v last nekdanjih najemnikov, seveda so v takšnem stanju, da
               potrebujejo tudi večja popravila. Običajno se dogaja, da je izredno težko v nekem
               kratkem času zbrati večjo količino sredstev, da se, recimo, sanira streha ali tudi
               drugi inštalacijski vodi, ki so običajno predmet popravil. Seveda je smiselno, da
               lastniki zbirajo ta sredstva mesečno, letno in potem v tistem trenutku, ko je res
               potrebno večji obseg del, se to tudi izvede. Hkrati pa je seveda možno, če imaš tak
               fond na razpolago, vendarzbrati ponudbe, ki so lahko konkurenčnejše od tistih, ko si
               nekako ne dovolj močen plačnik, če temu tako rečem. Če pa ta sklad obstaja seveda,
               mislim, da so tudi ta pogajanja lahko kvalitetnejša in se lahko na trgu doseže
               resnično cenejšo storitev. Tako mislim, da ta določba v zakonu mora ostati in
               podpiram besedilo, kot je zapisano v zakonu. Hvala.</p>
            </sp>
            <sp xml:id="SDZ3-Redna-26-2003-05-27.sp63">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. gospod minister, izvolite.</p>
            </sp>
            <sp xml:id="SDZ3-Redna-26-2003-05-27.sp64">

               <speaker>MAG. JANEZ KOPAČ:</speaker>

               <p>Hvala lepa. Vprašanje nisem najbolj dobro razumel. Težko si predstavljam, da bi
               formiranje rezervnega sklada predstavljalo kakršenkoli povod za izločitev kogarkoli
               iz trga ponudnikov storitev upravljanja. Upravnik bo to moral storiti, to je njegova
               dodatna obveznost, medtem ko na konkurenčnost posameznih upravljavcev stanovanj na
               trgu mislim, da vplivajo mnoge druge stvari, za te pa ne vidim, da bi imele kakšno
               neposredno zvezo s tem. Moram pa reči, da je navsezadnje obveznost formiranja
               rezervnega sklada obveznost, ki že velja od 1. januarja letos in je zapisano v
               stvarnopravnem zakoniku.</p>
            </sp>
            <sp xml:id="SDZ3-Redna-26-2003-05-27.sp65">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Lahko zaključim razpravo? Zaključujem, torej razpravo o 46. členu in
               amandmaju k temu členu in v razpravo dajem 47. člen. Želi kdo razpravljati? Ne.
               Razpravo zaključujem. Odpiram razpravo o 52. členu in amandmaju k temu členu. Ni
               želje po razpravi. Lepo, zaključujem. V razpravo dajem 62. člen. Želi kdo
               razpravljati? In amandma. Ne. Razpravo zaključujem. V razpravo dajem 75. člen,
               amandma poslanske skupine Stranke mladih Slovenije. Gospod Vnučec, izvolite.</p>
            </sp>
            <sp xml:id="SDZ3-Redna-26-2003-05-27.sp66">

               <speaker>BOGOMIR VNUČEC:</speaker>

               <p>No, mi tukaj dvomimo, da bo ta člen izvedljiv pri enkratnih naročilih, pri
               predplačilih oziroma pri avansnih plačilih, zato bi tukaj prosili ministra za njegovo
               komentar. To je tudi razlog zakaj predlagam, da se člen črta. Hvala</p>
            </sp>
            <sp xml:id="SDZ3-Redna-26-2003-05-27.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-26-2003-05-27.sp68">

               <speaker>MAG. JANEZ KOPAČ:</speaker>

               <p>Hvala lepa. Tak člen je, po našem mnenju, nujno potreben za normalno ali pa nemoteno
               delovanje upravnikov. Skratka, je v interesu samih upravnikov. Upravnik namreč ni
               nosilec stroškov v zvezi z večstanovanjsko stavbo, tistih, ki se tiče uporabe, to se
               pravi porabe elektrike, vode in tako naprej, pač pa je dolžan sredstva, ki jih
               pobere, nakazati tretjim osebam; in kar je pa najbolj pomembno za njih - ne samo to,
               dolžan jim je sporočiti tudi dolžnike in dolžne zneske za morebitno izterjavo in
               izterjavo mora izvršiti dobavitelj storitev - torej javno podjetje, ki dobavlja vodo,
               javno podjetje, ki dobavlja elektriko, in tako naprej - , ne pa upravnik. Zato težko
               razumemo ta predlog, kajti menimo, da je ta člen celo potreben za to, da bodo
               upravniki imeli zelo jasno razmejene pristojnosti oziroma odgovornosti; skratka, da
               ne bodo po nepotrebnem imeli večjih odgovornosti, kot pa bi si to želeli. Hvala.</p>
            </sp>
            <sp xml:id="SDZ3-Redna-26-2003-05-27.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Nihče več ne želi razpravljati, zato razpravo zaključujem in odpiram
               razpravo o 87. členu. Želi kdo razpravljati? <stage>(Ne.)</stage> Prehajamo na razpravo o 91. členu
               in amandmaju k temu členu. Želi kdo razpravljati? Gospod Vučko, izvolite.</p>
            </sp>
            <sp xml:id="SDZ3-Redna-26-2003-05-27.sp70">

               <speaker>DUŠAN VUČKO:</speaker>

               <p>Hvala za besedo, gospa podpredsednica. V zvezi s tem členom besede bi rad poudaril,
               da je bilo že na razpravi na odboru za infrastrukturo ugotovljeno, da je potrebno za
               morebitno vplačilo lastne udeležbe ter plačilo varščine predpisati pogoje s
               pravilnikom in dodati nek socialni kolektiv. Predstavniki različnih združenj
               najemnikov so sicer predlagali, da se ta del tega člena, govorimo o osmem odstavku,
               črta, sam pa nisem razmišljal v tej smeri in sem tudi posredoval ministrstvu pobudo,
               da se ta odstavek oblikuje tako, da bodo morali lastniki uravnoteženo skrbeti za vse
               vrste prosilcev, ki so upravičeni do neprofitnega stanovanja.</p>
               <p>Neprofitno stanovanje je namreč samo po sebi namenjeno tistim, ki si ne morejo samo
               zagotoviti lastniškega stanovanja. Če bi seveda obveljal prvotni predlog, bi to
               pomenilo, da bi nekdo, ki bi najemal novo stanovanje - ponavadi gre pa to tudi za
               mlade družine - , morali plačati najprej varščino, potem bi morali zagotoviti še neka
               dodatna sredstva ali lastno soudeležbo na način bodisi iz prihrankov ali pa za to
               vzeti kredit.</p>
               <p>Amandma, kot je predlagan, se mi zdi ustrezen in je prepotreben, saj so se v
               različnih koncih Slovenije v preteklosti soočali s tem, da se stanovanja pod tem
               pogojem plačila varščine oziroma plačila lastne udeležbe niso morala dodeljevati v
               nekaterih primerih tudi upokojencem, čeprav se l le-ti stanovanja nujno potrebovali
               in so izpolnjevali druge pogoje iz razpisa.</p>
               <p>Namen lastne udeležbe je seveda v tem, da neprofitna stanovanjska organizacija
               bodisi občina ali tisti, ki gradi stanovanja za neprofitni namen, svojo finančno
               konstrukcijo obogati na ta način, da pridobi tudi sredstva lastne udeležbe. Na ta
               način seveda poveča fond stanovanj, hitrost izgradnje, posledično s tem pa seveda
               pridejo do teh stanovanj tudi prosilci. Zato se mi mnenja teh združenj niso zdela
               smiselna, da ta institut pa kar ukinemo. Ta predlagani amandma, se mi zdi,je našel
               pravo mero, ker sam namen lastne udeležbe ni sam po sebi problematičen, in je dobro,
               da smo našli predlagano obliko amandmaja, neko sorazmernost med dvema temeljnima
               ciljema, ki ju zasledujemo; to se pravi, povečati fond neprofitnih stanovanj pa
               omogočiti tudi tistim z nižjimi dohodki, enakopraven in, če želite, tudi pravičnejši
               dostop do neprofitnih stanovanj ter na ta način tej določbi ali pa zakonu dati tudi
               večji socialni pridih.</p>
               <p>Zdi se mi še posebej pomembno to in na to bi še posebej opozoril, da ta amandma
               onemogoča prostorsko socialno razslojevanje, ki bi se lahko v nekaterih sredinah
               zgodil.</p>
               <p>Gre za to, da občina, država, javni stanovanjski sklad ali pa neprofitne organizacije
               v vsakem razpisu za dodelitev neprofitnih stanovanj lahko razpišejo plačilo lastne
               udeležbe in plačilo varščine kot prednost pri pridobitvi stanovanja le za največ
               polovico stanovanj v razpisu. Ne smemo namreč dopustiti, da bi bilo moč na določenem
               območju z uporabo pogoja soudeležbe ali plačila varščine onemogočiti dostop do
               neprofitnih stanovanj kategorijam posameznikov z nižjimi osebnimi dohodki in soseske
               oblikovati glede na socialni status, kar pomeni neko getoiziranje, ali pa tem
               kategorijam celo otežiti in sploh onemogočiti bivanje na določenem območju.</p>
               <p>Zato z veseljem ugotavljam, da smo v poslanskih skupinah koalicije tudi v sodelovanju
               z vlado pripravili tak amandma, kot je v tej obliki.</p>
            </sp>
            <sp xml:id="SDZ3-Redna-26-2003-05-27.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Potrč, izvolite.</p>
            </sp>
            <sp xml:id="SDZ3-Redna-26-2003-05-27.sp72">
               <speaker>MIRAN POTRČ:</speaker>
               <p>Hvala lepa. Tudi v poslanski skupini Združene liste ta pripravljeni
            amandma podpiramo. V razpravah z ministrstvom smo najprej postavili vprašanje, ali je
            pametno, da imamo v zakonu samo še neprofitna, ne pa tudi, kot prej, socialna
            stanovanja. Razložen nam je bil koncept, da je pač to smotrno na ta način urediti, ker
            se lažje uredijo razmerja. Zato se nam je zdelo pomembno, da v pogojih za dodeljevanje
            teh stanovanj, ki so zdaj vsa neprofitna, res zagotovimo, da imamo jasno predpisane
            socialne kriterije, in to bo predpisal že pravilnik ministrstva. Tam, kjer bodo ti
            socialni kriteriji morali biti upoštevani, lastna udeležba sploh ne bo mogoča. Drugič,
            jasno smo predvideli, da je to možnost v razpisu s strani občine, ne nujnost. In tretje,
            dali smo omejitev, v kakšnem obsegu je mogoče sploh predpisati. In prvotno je bilo celo
            napisano dve tretjini, zdaj smo to zmanjšali na polovico, ker menimo, da je to glede na
            objektivne razmere v lokalnih skupnostih tisto razmerje, kjer se še da reči, da bi bila
            polovica - da poenostavim - bivših socialnih stanovanj, kjer ni mogoče predpisati
            cenzusa lastne udeležbe ali varščine, polovica pa neprofitnih, kjer gre lahko tudi za
            kadrovska in podobna, kjer je pa najbrž pametno, da se za zagotovitev večjega fonda
            stanovanj predvidi tudi možnost lastne udeležbe. Hvala.</p> 
            </sp>
            <sp xml:id="SDZ3-Redna-26-2003-05-27.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, zaključujem razpravo o 91. členu in
               amandmaju.</p>
               <p>Odpiram razpravo o 92. členu in amandmaju k temu členu. Želi kdo razpravljati?
               Gospod Potrč, izvolite.</p>
            </sp>
            <sp xml:id="SDZ3-Redna-26-2003-05-27.sp74">

               <speaker>MIRAN POTRČ:</speaker>

               <p>Hvala lepa. Prvo, o čemer bi rad pri 92. členu razpravljal, je opozorilo najemnikov v
               denacionaliziranih stanovanjih, da naj bi se s sprejemom 92. člena eventualno za njih
               poslabšalo najemno razmerje. Da se bojijo kakršnegakoli možnega poslabšanja, jih jaz
               zelo razumem. Zaradi tega, ker se je res mnogokrat postavila pod vprašaj možnost
               uresničevanja njihovih pravic, ki jim jihje dal zakon v praksi, in doslej nismo bili
               dovolj uspešni, da bi njihove pravice zavarovali. Vendar upam, da v tem primeru ta
               bojazen ni upravičena. V 192.a členu je namreč izrecno določeno, da ne velja drugi in
               tretji odstavek 92. člena za že sklenjena najemna razmerja. Torej tam, kjer so
               najemna razmerja - to pa velja tudi za najemnike v denacionaliziranih stanovanjih
               pred uveljavitvijo tega zakona sklenjena -ni mogoče vsaki dve leti oziroma po našem
               amandmaju vsakih pet let na novo ugotavljati, ali so izpolnjeni socialni kriteriji za
               neprofitno stanovanje ali ne, ali pa mora že biti nekomu dodeljeno stanovanje pod
               tržnimi pogoji, ker bi v tem primeru res lahko šlo za možnost, da se po petih letih
               pa vsa stanovanja, kjer do sedaj socialni kriterij sploh ni kriterij, ker je tukaj
               kriterij nekaj drugega, dejstvo, da gre za stanovanje, ki je bilo z denacionalizacijo
               vrnjeno in je treba tudi tukaj ohraniti varovano stanovanjsko pravico, da ta kriterij
               ne bi bil uveljavljen. Jaz torej verjamem, da v tem primeru te bojazni ne bi smelo
               biti in da je ta pravica varovana.</p>
               <p>Upam, da se tu ne bo zgodilo kaj takega, kot se je zgodilo pri višini najemnin z
               odločbo ustavnega sodišča. Če bi se, potem vnaprej povem, da bomo predlagali
               spremembo in dopolnitev zakona, ki bo jasno povedala, da seveda ni mogoče vsakokrat
               znova uveljavljati nekih novih kriterijev za varovano stanovanjsko pravico, ki so jo
               najemniki v denacionaliziranih stanovanjih pridobili. Drugače pa smo sodelovali pri
               tem, da se je ta rok o dveh let na pet poveča, kar se mi zdi smotrno, ker vsaki dve
               leti ugotavljati, ne bi bilo koristno. Hvala lepa.</p>
            </sp>
            <sp xml:id="SDZ3-Redna-26-2003-05-27.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-26-2003-05-27.sp76">

               <speaker>MAG. JANEZ KOPAČ:</speaker>

               <p>Hvala gospodu Potrču za opozorilo. Mislim, da je pomembno znova poudariti, čeprav sem
               to naredil že v uvodu, da se ta člen po našem razumevanju nanaše izključno na nove
               pogodbe za neprofitna stanovanja in da skratka za vse obstoječe pogodbe brez izjeme -
               tako tista stanovanja, ki so bila denacionalizirana, kot za vsa druga neprofitna
               stanovanja - veljajo obstoječe dosedanja zakonska razmerja in dosedanje določbe o
               časovni neomejenosti še naprej.</p>
               <p>Tako sem prepričan, da tudi navsezadnje glede na naš pravni red, ki govori, da ne
               moreš jemati neke pravice za nazaj, da ne bo nobenega problema z razumevanjem te
               določbe na način, kot je pravzaprav bilo predstavljeno tudi s strani gospoda Potrča;
               češ, da je to treba takoj tolmačiti. Se strinjam.</p>
            </sp>
            <sp xml:id="SDZ3-Redna-26-2003-05-27.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Razpravo zaključujem in prehajamo na razpravo o 95. členu in amandmaju k
               temu členu. Želi kdo razpravljati? <stage>(Ne.)</stage> Zaključujem razpravo. Dajem v razpravo 101.
               člen in amandma k temu členu. Gospod Potrč, izvolite.</p>
            </sp>
            <sp xml:id="SDZ3-Redna-26-2003-05-27.sp78">

               <speaker>MIRAN POTRČ:</speaker>

               <p>Hvala lepa. Rad bi posebej prosil kolegice in kolege in tudi vlado, ki to podpira, da
               podpremo tudi amandma k 101. členu, ker se mi zdi, da je vprašanje vstopa v
               stanovanje in vprašanje o opravljanju določenih del v stanovanju pomembno vprašanje
               za, bi rekel, mirno uživanje najemnega stanovanja. Če tukaj določbe zakona niso
               dovolj jasne, lahko s strani lastnika eventualno pride tudi do zlorab. In nekatera
               najemna razmerja so lahko občutljiva. Lastnik, pač, bi želel uveljaviti pravico do
               odpovedi, najemnik spoštuje določila najemne pogodbe in mu tega ne omogoča, potem se
               pa z nekimi drugimi metodami, najem stanovanja dela otežen ali pa nemogoč.</p>
               <p>Zato se mi zdi prav, da smo tukaj kar se da, kolikor smo uspeli, precizno določali
               pogoje, v katerih je vstop in popravilo v stanovanju mogoče proti volji najemnika, da
               te zlorabe ne bi bile mogoče. Hvala.</p>
            </sp>
            <sp xml:id="SDZ3-Redna-26-2003-05-27.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Nihče več ne želi razpravljati, zato razpravo zaključujem in dajem v
               razpravo 105. člen in amandma. Štirje amandmaji so vloženi k temu členu. Odpiram
               torej razpravo o 105. členu in o štirih amandmajih.</p>
               <p>Gospod Potrč, izvolite.</p>
            </sp>
            <sp xml:id="SDZ3-Redna-26-2003-05-27.sp80">

               <speaker>MIRAN POTRČ:</speaker>

               <p>Hvala lepa. Rad bi posebej podprl amandma, ki smo ga skupaj vložili štiri poslanske
               skupine. Verjamem, da je besedilo, kakor je bilo na odboru zapisano in amandmirano,
               zapisano slučajno. Ampak če bi tako slučajno zapisano ostalo, bi imeli zelo, zelo
               velike posledice. Kaj je bilo namreč napisano: "...če ima alije imel kadarkoli od
               uveljavitve tega zakona dalje najemnik neprofitnega stanovanja ali njegov zakonec
               oziroma oseba, s katero živi v dalj časa trajajoči zunajzakonski skupnosti, v lasti
               primerno stanovanje ali stanovanjsko stavbo, sme lastnik odpovedati najemno pogodbo."
               To se pravi, če bi tudi po desetih letih bilo ugotovljeno, da sem dan po sprejemu
               tega zakona imel stanovanje ali pa moj zakonec ali pa kdorkoli drug, bi mi lahko še
               po desetih letih nekdo odpovedal najemno pogodbo iz tega razloga. Verjamem, še enkrat
               povem, da ni bilo tako mišljeno, ampak če bi tako bilo zapisano, bi lahko kdo tudi
               naprej tako izvajal, vemo pa, da je to povezano ne samo s stanovanjem, ki je že sedaj
               namenjeno stanovanju, ampak tudi počitniškim stanovanjem in bi iz tega lahko prišlo
               tudi do velikih zlorab. Zato se mi zdi, da je ta amandma sicer logičen, potreben,
               tudi ni bilo nobenih ugovorov zoper njega, vendar kljub temu zelo pomemben, ker bi
               lahko sicer nerazumevanje zakona povzročil.</p>
            </sp>
            <sp xml:id="SDZ3-Redna-26-2003-05-27.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Samo pojasnilo, v pregledu je potrebno upoštevati pri tem amandmaju pod
               zaporedno številko 3 k 105. členu, da gre za novi peti odstavek, ne za spremembo
               petega odstavka 105. člena. O tem členu in amandmajih razpravo zaključujem.</p>
               <p>V razpravo dajem 105.a člen in tri amandmaje k temu členu. Želi kdo razpravljati?
               Ne. Razpravo zaključujem.</p>
               <p>In odpiram razpravo o 105.b členu in amandmaju k temu členu. Razpravo
               zaključujem.</p>
               <p>In dajem v razpravo 106. člen in amandma k temu členu. Ker ne želi nihče
               razpravljati, jo zaključujem.</p>
               <p>V razpravo dajem 109. člen in amandma k temu členu. Zaključujem razpravo.</p>
               <p>V razpravo dajem 112. člen in amandma k temu členu. Ni želje po razpravi.</p>
               <p>Zato dajem v razpravo 118. člen in amandma k temu členu. Gospa Črnugelj, izvolite.
           </p>
            </sp>
            <sp xml:id="SDZ3-Redna-26-2003-05-27.sp82">

               <speaker>SILVA ČRNUGELJ:</speaker>

               <p>Hvala lepa. Po trditvah snovalcev tega zakona je ravno največji napredek v segmentu
               najemnin in predlagatelj stanovanjskega zakona je v vseh svojih govorih pač povedal,
               da so ravno največjo pozornost namenili zakonu zaradi najemnin. Sedanji oziroma stari
               sistemu izračunavanja najemnin je bil zelo zapleten, tako da ga ni mogel vsak
               razumeti oziroma - po trditvah nekaterih strokovnjakov - so samo resnični eksperti
               znali izračunati najemnino brez napak. Najemnine so v novem zakonu poenotene, sedaj
               se pa razlikujejo glede na to, kdaj je bilo stanovanje najeto. To se pravi, ali je
               bilo najeto pred letom 1991 ali po njem. Najemnine so drugačne tudi za stanovanja, ki
               so bila najeta po marcu 2000. Tudi znotraj teh kategorij se najemnine razlikujejo in
               različne so za stanovanja, starejša od 60 let, drugačno najemnino plačujejo najemniki
               denacionalizacijskih stanovanj in drugačno najemnino tudi socialno ogroženi
               stanovalci. S tako formulacijo člena je dosežen cilj poenotenja najemnin, tako da
               bodo plačevali enotno neprofitno najemnino vsi. Tisti, ki jo ne bodo zmogli
               plačevati, beri socialno ogroženi, bodo upravičeni do subvencije, ki je po trditvah
               zakonodajalca mnogo bolj pravična. Tudi število bo spremenjeno. Po novih cenzusih bo
               takih, ki bodo upravičeni do subvencionirane najemnine, mnogo manj, okoli 11 do
               12.000. Sedaj jih je bilo 24.000 in bodo morali plačevati vsaj 20% neprofitne
               najemnine.</p>
               <p>Seveda, sprašujem se, v čem je ta pravičnost. Po izračunih bodo občine morale
               plačevati za subvencioniranje najemnin 2,7 milijard tolarjev. Za nekatere je odločba
               ustavnega sodišča, ki predpostavlja precejšen skok najemnin, predviden med prejšnjim
               in novim zakonom, razpolovila. V povprečju naj bi se dvignile najemnine za 37%. Skok
               je precej manjši, pri nekaterih pa se bodo najemnine celo zmanjšale. Moram biti
               precizna in povedati, da odločba ustavnega sodišča ni dvignila najemnine. Dvignila je
               le samo mejo najvišje dovoljene najemnine. Seveda ostaja pa zelo vprašljivo, ali bo
               in kako bo, ko bo zakon sprejet, saj bo ta terjal vrsto podzakonskih aktov, novo
               metodologijo, pravilnik o dodeljevanju neprofitnih stanovanj, ki ga bo seveda sprejel
               minister, pogoje in merila za dodelitev neprofitnega stanovanja, metodologijo za
               izračun neprofitne najemnine, vsaj to bo minister dal. Seveda se sprašujem - kljub
               naši in moji izrecni zahtevi in zahtevi poslanske skupine Združene liste socialnih
               demokratov, da bi vsaj pred tretjim branjem poslanci dobili osnutke podzakonskih
               aktov- ali bodo te metodologije tudi spremenile učinke formiranja najemnine, ker
               dejansko sama metodologija lahko v marsičem deformira nastajanje najemnin. Seveda,
               mogoče se vam zdi neupravičeno, vendar so predstavniki civilne družbe zahtevali, da
               se pri oblikovanju, izvajanju in nadzorovanju stanovanjske politike ob udeležbi
               javnosti, interesnih organizacij in strokovnjakov, dosledno upoštevata Carigradska
               deklaracija in Habitat agenda, ki zavezujeta državo podpisnico - mi smo tudi ena
               izmed podpisnic - k oblikovanju učinkovitih posvetovalnih mehanizmov, k zagotavljanju
               podpore široki participaciji nevladnih organizacij, uporabnikov, lokalnih skupnosti,
               vpeljanih posvetovalnih in nadzorovalnih mehanizmov. Žal tega zakon ne prinaša v
               pravi meri in tudi ne mehanizmov sprejemanja in vrednotenja učinkov stanovanjske
               politike na sploh ali z vidika uresničevanja bazičnih človekovih pravic <stage>(beri: pravic
               najemnikov)</stage>, skupine uporabnikov, ki nimajo možnosti uresničiti svoje ustavne pravice
               v skladu z 22. členom ustave, skaterim se zagotavlja enako varstvo pravic pred
               državnim organom. Za tiste, ki bodo imeli izrazito spremenjen položaj po sprejetju
               tega zakona, se bojim, da bo minister moral predvideti še dodatne ukrepe. Hvala.</p>
            </sp>
            <sp xml:id="SDZ3-Redna-26-2003-05-27.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-26-2003-05-27.sp84">

               <speaker>MAG. JANEZ KOPAČ:</speaker>

               <p>Hvala za besedo. Mi pripravljamo podzakonske akte. Prav ta, o katerem govorite,
               mislim, da bo v grobem osnutku pripravljen približno v dveh tednih, tako da ni
               problema vam ga tudi posredovati, če boste to želeli, pred tretjo obravnavo. Moram pa
               reči, da sistem obračunavanja neprofitnih najemnin po predlogu tega zakona začne
               veljati šele s 1.1.2005, torej je še leto in pol oziroma celo več časa za ustrezno
               pripravo vsega tega, čeprav, kot rečeno, bomo to pripravili v najkrajšem možnem času.</p>
               <p>Vsekakor se je pa treba zavedati, da vsi podzakonski akti gredo tudi skozi
               medresorsko usklajevanje znotraj vlade, z ministrstvom za delo, družino in socialno
               varstvo, na primer, kajti sedaj se je glede na določbe zakona o socialnem varstvu del
               socialne politike iz zakona o socialnem varstvu preselil v stanovanjski zakon. S tem
               nismo bili najbolj zadovoljni, ampak tako pač je. To smo morali z njimi uskladiti in
               tudi vse podzakonske akte bomo morali z njimi usklajevati.</p>
               <p>Mislim, da je ta bojazen, da bi prišlo do bistveno spremenjenih okoliščin za
               posameznike, neutemeljena. Nekaj sprememb seveda bo, ampak te spremembe so razvidne
               iz samega zakona. Metodologija izračuna neprofitnih najemnin bo zelo enostavna, mnogo
               enostavnejša kot do sedaj, ko je veljalo toliko različnih tipov neprofitnih najemnin.
               Edina neznanka, ki pa bo vedno neznanka, pa je tako imenovani vpliv lokacije, ki je v
               rokah občine in se bo lahko skozi leta spreminjal, začenši s 1.1.2005.</p>
               <p>Jaz bi želele pomiriti te morebitne strahove. Mislim, da podzakonski akti ne morejo
               glede na določbe zakona stvari nič odpeljati v drugi koncept, kot pa je tu
               zastavljen. Vsekakor pa bodo tudi ti podzakonski akti stvar nadaljnjega dogovarjanja.
               Zato mislim, da je vsaka skrb odveč. Hvala lepa.</p>
            </sp>
            <sp xml:id="SDZ3-Redna-26-2003-05-27.sp85">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Potrč izvolite.</p>
            </sp>
            <sp xml:id="SDZ3-Redna-26-2003-05-27.sp86">

               <speaker>MIRAN POTRČ:</speaker>

               <p>Prav gotovo je višina najemnin ena od vprašanj, kjer je jasna kolizija različnih
               interesov in je silno težko reči, kaj je bolj prav, kaj je manj. Z vidika lastnikov
               bi bilo normalno, da vsaj neprofitna najemnina zagotavlja potrebne stroške za redno
               vzdrževanje in obnavljanje stanovanja, pa tudi nekaj za vračilo kapitala, ki je bilo
               v stanovanje vloženo, da bi se lahko iz tega tudi nova stanovanja gradila.</p>
               <p>Z vidika najemnika je to breme, ki ga mora plačevati. Za marsikaterega najemnika
               sedaj predvidena višina najemnin ni sorazmerna, moram reči, glede na višino plač, je
               za mnogo koga že zelo visoka. Zelo visoka je tudi glede na to, da mora poleg tega
               plačevati še druge stroške vzdrževanja stanovanja in razmere niso zelo enostavne. Tu
               bo prav gotovo morala vlada, voditi enorazumno politiko, v kateri se bodo ta razmerja
               pametno usmerjala, hkrati pa korigirala, kot je bilo rečeno, s socialnimi korektivi.
               Mi smo v razgovorih z vlado dobili sporočilo, da je napredek v tem zakonu prav v tem,
               da se bodo najemnine poviševale in boto dalo nekaj več možnosti za širšo gradnjo
               stanovanj, kar je v osnovi pozitivno, ker je bilo naše vprašanje oziroma naša
               kritika, da ta zakon neka razmerja ureja, v bistvu razvojno stanovanjsko politiko pa
               ne zagotavlja v zadostni meri. Sama korekcija preko socialnih kriterijev bo pa seveda
               v tem primeru tudi mogoča.</p>
               <p>Ker pa o tem govorim, naj mi bo dovoljeno, da povem svoje mnenje. Odločba ustavnega
               sodišča ima svojo pravno logiko. Za mene pa izhaja iz izhodišč, ki jih jaz sam ne bi
               sprejel. Ustavno sodišče je izhajalo iz predpostavke, da ni razlogov za razlikovanje
               različnih najemnikov, glede na to, da je višina najemnine za vse enaka in neprofitna
               najemnima ni socialna kategorija. In v načelu je to res. Socialna kategorija so potem
               korektivi, ki se pri tem dajejo.</p>
               <p>Zakaj pa je po mojem to izhodišče napačno? Zaradi tega, ker je že od samega začetka
               pri sprejemu zakona v letu 1991 bilo izhodišče, da je bodoča lastninska pravica
               nekoga, ki mu je bilo sodelovanje odvzeto, močnejša, od že uveljavljene stanovanjske
               pravice, ki so jo nosilci v teh denacionaliziranih stanovanjih imeli. Tu je po mojem
               napačna odločitev. Ali bo ta napačna odločitev, kot jo jaz ocenjujem, potrjena kdaj
               kasneje ali ne, bomo videli. Vemo pa, da je nekaj odločb evropskega sodišča šlo v tej
               smeri, po kateri ni nujno, da se lastnina prepotencira ali pa da se lastnini daje
               prednost, posebej ne, če je neka bodoča lastninska pravica vis-a-vis najema
               stanovanja, posebej če gre za dolgoročen najem, kot je šlo v tem primeru sodbe
               evropskega sodišča za človekove pravice, ki jo jaz poznam, sploh v primerjavi s
               Slovenijo, ker ni šlo za dolgoročno, ampak v bistvu za trajen najem pod eventualno
               določenimi pogoji. Za te kategorije je pač treba reči, da formalno odločba ustavnega
               sodišča ni povečala, dejansko pa je povečala, ker je omogočila dodatno povečanje za
               vsakega, ki je ta interes imel. Težko bo privatnemu lastniku reči, da te pravice, ki
               jo ima, ne izkoristi, če mu jo je ustavna odločba dala. Za velik del najemnikov bo to
               dejansko pomenilo ali paže pomeni preko noči bistveno povečanje najemnine. Hvala.
           </p>
            </sp>
            <sp xml:id="SDZ3-Redna-26-2003-05-27.sp87">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister izvolite.</p>
            </sp>
            <sp xml:id="SDZ3-Redna-26-2003-05-27.sp88">

               <speaker>MAG. JANEZ KOPAČ:</speaker>

               <p>Morda samo čisto na kratko o tem. To je predvidena višina neprofitne najemnine v
               znesku 4,68% od vrednosti stanovanja letno. Da smo prišli do te številke, je rezultat
               tudi nekegaarbitriranja, ki pa je strokovno podloženo oziroma utemeljeno. Naj povem,
               da smo naročili študijo pri ekonomski fakulteti v Ljubljani, ki naj bi nam dala
               rezultat, kaj je to neprofitna najemnina. Njihov predlog je bil 5,63% od vrednosti
               stanovanja letno. To je bil njihov predlog. Predstavljajte si, kakšna bi bila
               reakcija, če bi v predlog zakona napisali 5,63%. To bi pa res bil hud skok glede na
               sedanje razmere. Zato smo ob upoštevanju stvari, za katere smo menili, da jih v
               študiji niso zadosti opredelili oziroma ocenili, ob upoštevanju navsezadnje
               dejanskega stanja, ob upoštevanju nekih gibanj in sposobnosti prebivalstva za
               sprejetje te številke, ocenili, da je 4,68% najbolj prava mera, ki na eni strani
               poskuša uravnotežiti potrebe lastnikov po tem, da pridejo sploh do minimalnih
               sredstev za vzdrževanje in morda tudi kaj za gradnjo neprofitnih stanovanj, kar
               vsekakor je naša prioriteta, in na drugi strani do tega, da to ne bo prehuda
               obremenitev za tiste, ki v neprofitnih stanovanjih živijo in niso zaradi dohodkovnega
               položaja upravičeni do subvencije.</p>
               <p>Skratka, želim povedati, da smo tudi sami v hiši dolgo tehtali, kaj je prava mera in
               da smo prišli do te številke. Želel sem vam pa samo ilustrirati, kaj bi bil predlog,
               če bi ne upoštevali nič drugega kot samo nek ekonomski izračun. Hvala lepa.</p>
            </sp>
            <sp xml:id="SDZ3-Redna-26-2003-05-27.sp89">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Črnugelj, izvolite.</p>
            </sp>
            <sp xml:id="SDZ3-Redna-26-2003-05-27.sp90">

               <speaker>SILVA ČRNUGELJ:</speaker>

               <p>Hvala lepa. Jaz bi samo rada ministra vprašala, na podlagi česa in kako ste prišli
               dejansko do te simulirane vrednosti 4,48, v primerjavi s tisto, ki so vam jo
               svetovali, in sicer 5,63? Ali ste naredili kakšno oceno, simulacijo lestvice in tako
               naprej? Mislim, da je to pač tista najbolj idealna vsota. Hvala.</p>
            </sp>
            <sp xml:id="SDZ3-Redna-26-2003-05-27.sp91">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-26-2003-05-27.sp92">

               <speaker>MAG. JANEZ KOPAČ:</speaker>

               <p>Mislim, da so tu - zdaj govorim po spominu, ker nimam pred seboj študije - posamezne
               elemente sovrednotili bistveno več, kot pa smo jih ovrednotili mi ob predlogu zakona.
               Mislim, da so - govorim po spominu - največ vrednotili ali pa največje odstopanje
               glede na našo številko je pri ovrednotenju elementa stroškov financiranja. Ocenili so
               jih mnogi više, kot smo jih ocenili mi. Mislim, da je tudi pri stroških upravljanja
               pomembna razlika, nekaj malega pri amortizaciji, skratka, nabere se ta razlika med
               4,68 in 5,63.</p>
            </sp>
            <sp xml:id="SDZ3-Redna-26-2003-05-27.sp93">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Lahko zaključim razpravo o 118. členu in amandmaju? <stage>(Da.)</stage></p>
               <p>Odpiram razpravo o 118.a členu in amandmaju k temu členu. Želi kdo razpravljati? <stage>(Ne
               želi.)</stage> Razpravo zaključujem.</p>
               <p>V razpravo dajem 119. člen in amandma k temu členu. Razpravo zaključujem.</p>
               <p>Odpiram razpravo o 120. členu in amandmaju k temu členu. Gospod Veber, izvolite.</p>
            </sp>
            <sp xml:id="SDZ3-Redna-26-2003-05-27.sp94">

               <speaker>JANKO VEBER:</speaker>

               <p>Amandma k 120. členu poslanske skupine SDS govori o tem, da se zagotavljajo
               subvencije tudi v tržnih stanovanjih. Podpora takšnemu amandmaju bi imela zelo velike
               finančne posledice. Virov za takšno subvencioniranje dejansko nimajo ne občine ali pa
               predvsem občine. Mislim, da tudi tak ukrep, ki je sicer ohranjen v samem zakonu, da
               se v občinskem stanovanjskem programu opredeli možnost subvencioniranja tudi najemnin
               v tržnem stanovanju, odpira veliko nišo in tudi pritisk, ki ga bomo morali sprejeti
               na občinah. Vendar je neka varovalka, kjer bomo najbrž poskušali oceniti realne
               zmožnosti, predvsem pa tudipotrebe. Namreč, potrebe so še vedno izredno velike
               predvsem pri izgradnji stanovanj. Če bi subvencionirali najemnine v tržnih
               stanovanjih, potem zagotovo zmanjka sredstev za izgradnjo tako neprofitnih kot tudi
               bivalnih enot, ki so namenjene za začasne stanovanjske potrebe, pač za tiste, ki so v
               zelo hudi stiski, kakor pač ta zakon nekako predvideva.</p>
               <p>Hkrati bi pa opozoril tudi na to dejstvo, da vendarle nacionalni stanovanjski
               program govori tudi o usmeritvi poselitve na način, da se upošteva skladen regionalni
               razvoj. In, seveda. Oddaljenejši kot so kraji, običajno se potem tudi zmanjšuje
               dohodkovna moč prebivalcev in se s tem povečujejo tudi potrebe po subvencijah ter
               zmanjšuje fond sredstev za novogradnje.</p>
               <p>Tako bi pri rešitvah, ki jih predvideva tako ta zakon kot tudi tehnologija pomoči
               pri regionalnem razvojnem programu, morali upoštevati predvsem tudi ta faktor, da se
               sledi skladnejšemu regionalnemu razvoju in da se tistim krajem, ki imajo manjše
               dohodke ali pa kjer prejemajo občani manjše prihodkein so potrebe po socialnih
               stanovanjih oziroma po neprofitnih stanovanjih velike, vendarle prisluhne tudi pri
               pomočeh, ki jih namenjajo predvsem za izgradnjo teh stanovanj. Ti kriteriji morajo
               biti resnično takšni, da bodo v večjem odstotku lahko sofinancirali bodisi sredstva
               iz stanovanjskega sklada, letos tudi iz državnega proračuna, iz regionalnih razvojnih
               programov, večji odstotek posamezne investicije, kot je to v nekem urbanem kraju,
               kjer je seveda dohodkovni položaj bistveno, bistveno boljši. Tako je poseganje v maso
               sredstev, ki jih imajo občine namenjene za subvencioniranje, na način, da bi
               subvencionirali še najemnike v tržnih stanovanjih, je dejansko nesprejemljiv in ne
               podpiram amandmaja Socialdemokratske stranke, ki to predlaga. Hvala.</p>
            </sp>
            <sp xml:id="SDZ3-Redna-26-2003-05-27.sp95">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Lahko zaključim razpravo? Zaključujem razpravo in dajem v razpravo 121.
               člen in amandma k temu členu. Gospa Črnugelj, izvolite.</p>
            </sp>
            <sp xml:id="SDZ3-Redna-26-2003-05-27.sp96">

               <speaker>SILVA ČRNUGELJ:</speaker>

               <p>Hvala lepa. Jaz izrecno podpiram ta člen, ker mislim, da bo pripomogel k temu, da bo
               novo zgrajena hiša pravočasno in pravilno zaživela, ker mislim, da je veliki dosežek
               oziroma največji dosežek tega stanovanjskega zakona ravno poglavje o upravljanju in
               definiranju vseh obveznosti, ki izhajajo iz upravljanja. Hvala lepa.</p>
            </sp>
            <sp xml:id="SDZ3-Redna-26-2003-05-27.sp97">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem razpravo o 121. členu in odpiram razpravo o 135. členu in
               amandmaju k temu členu. Želi kdo razpravljati? <stage>(Ne)</stage>. Razpravo zaključujem in dajem
               razpravo v 136. člen in amandma k temu členu. Razpravo zaključujem in dajem v
               razpravo 137. člen in amandma k temu členu. Zaključujem razpravo in dajem v razpravo
               138. člen z amandmajem. Zapiram razpravo in dajem v razpravo 140. člen in dva
               amandmaja k temu členu. Zaključujem razpravo in dajem v razpravo 145. člen in dva
               amandmaja k temu členu. Zaključujem razpravo. Odpiram razpravo o 146. členu in
               amandmaju k temu členu. Zaključujem razpravo. V razpravo dajem 154. člen in amandma k
               temu členu. Zaključujem razpravo. Dajem v razpravo 165. člen in amandma k temu členu.
               Zaključujem razpravo. V razpravo dajem 166. člen in amandma k temu členu. Zaključujem
               razpravo. V razpravo dajem 167. člen in amandma k temu členu. Razpravo zaključujem.
               Odpiram razpravo o 168. členu in amandmaju k temu členu. Zaključujem razpravo. V
               razpravo dajem 169. člen in amandma k temu členu. Želi kdo razpravljati? <stage>(Ne)</stage>.
               Razpravo zaključujem. V razpravo dajem 170. člen in dva amandmaja k temu členu.
               Najprej gospod Potrč, potem gospod Veber. Izvolite, gospod Potrč.</p>
            </sp>
            <sp xml:id="SDZ3-Redna-26-2003-05-27.sp98">

               <speaker>MIRAN POTRČ:</speaker>

               <p>Hvala lepa. Jaz bi rad spomnil, da je 170. člen povezan z veljavnim 125. členom
               zakona, ki je bil ob sprejemu in v kasnejših spremembah in dopolnitvah vedno tema
               pomembne razprave. Jaz bi rad povedal, moram reči zaradi svoje vesti, pa tudi zaradi
               magnetograma in javnosti, da smo v okviru koalicije tudi tokrat imeli pomembne
               razgovore o možni vsebini 170. člena iz predpostavke, da vprašanje privatizacije
               stanovanj nosilcev stanovanjske pravice v bivših denacionaliziranih stanovanjih
               oziroma v sedanjih denacionaliziranih stanovanjih ni ustrezno urejeno. Nikogar, da ne
               bom rekel kaj grdega o komerkoli, ni bilo, ki ne bi tega dejstva lahko sprejel.
               Razprava je tekla bolj okoli tega, ali je mogoče za 10, 12 let nazaj ob realnih
               možnostih proračuna to v celoti urediti ali ne. Nekaj nas je menilo, da bi kazalo
               dati večji poudarek reševanju teh vprašanj, ker se bodo sicer lahko obrnila čez nekaj
               let v težji obliki. V okviru vlade je bilo mnenje, da finančnih možnosti za to ni in
               to je potem bil razlog, ki je prevagal in prevladal.</p>
               <p>Mi smo se v naši poslanski skupini kljub temu dejstvu odločili, da zakon podpremo,
               ker se nam je zdelo, da ima na drugih elementih toliko potrebnih sprememb in
               dopolnitev, da bi bilo škoda samo iz tega razloga zakona ne sprejeti. Smo pa trdno
               prepričani, da v tem delu storjene krivice ne popravljamo. Da ta krivica obstoja, da
               jo je naredila ta država, ne majhni skupini ljudi, da jo je ugotovil konec koncev
               tudi komisar za človekove pravice Sveta Evrope, ki je bil pred časom tukaj, da se
               bodo stvari lahko internacionalizirale, da nekaj elementov, ki kažejo možnost
               ugoditve zahtevi obstaja in da se nam lahko zgodi, da bo čez nekaj let potem pač
               prišla zahteva, da se te krivice popravijo, da se ne bomo takrat čudili, da se jih 10
               let in toliko nismo zavedali.</p>
               <p>Bi pa na koncu rad rekel samo še to, da smo se skupaj v koaliciji potrudili, da bi
               pa bili, če že ne moremo biti, bi rekel, pravičnejši do najemnikov v
               denacionaliziranih stanovanjih, da bi bili pravičnejši vsaj do bremen, ki jih zaradi
               denacionalizacije sprejemata država in občine, in da smo tisto obveznost, ki so jo
               doslej imele občine kot novi lastniki ali pa zavezanciza denacionalizacijo, prevalili
               na državo oziroma njen odškodninski sklad. Res ni mogoče reči, da bi bile občine
               karkoli zaslužne ali pa krive za rešitve, ki smo jih pred 12 leti sprejeli v
               stanovanjskem zakonu. Hvala.</p>
            </sp>
            <sp xml:id="SDZ3-Redna-26-2003-05-27.sp99">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Veber, izvolite.</p>
            </sp>
            <sp xml:id="SDZ3-Redna-26-2003-05-27.sp100">

               <speaker>JANKO VEBER:</speaker>

               <p>Hvala za besedo. Tudi po tem zakonu občine ohranjajo pravzaprav eno najtežjih ali pa
               celo najodgovornejših nalog pri reševanju stanovanjske problematike, saj naj bi
               zagotavljale neprofitna stanovanja ter skupinske stanovanjske stavbe, namenjene
               začasnemu reševanju stanovanjskih potreb socialno ogroženih oseb. Gre za najbolj
               občutljiva vprašanja. Če bi občina ostala zavezanec za denacionalizacijo, bi
               kvalitetna sredstva, ki jih ima na razpolago predvsem od kupnin stanovanj, še naprej
               odvajala za reševanje tega problema, ki pa resnično ni nekako v izvirni pristojnosti
               občin. Hkrati pa je vendarle treba dodati, da se od kupnin za stanovanja odvaja 20%
               stanovanjskemu skladu Republike Slovenije in 10% slovenskemu odškodninskemu skladu.
               Ves ta čas se je tudi iz teh kupnin zagotavljal kar lep fond za to, da so se problemi
               reševali na način, ki ga omogoča stanovanjski sklad Republike Slovenije. Tudi
               slovenski odškodninski sklad lahko rešuje prenekatero obveznost ravno zaradi tega,
               ker občine odvajajo ta sredstva od kupnin. Zato mislim, da so bile obveznosti, ki so
               jih imele občine do sedaj, resnično prevelike in da s to spremembo gremo naproti tem
               najzahtevnejšim razmeram, ki vladajo na socialnem področju. Mislim, da se bomo vsaj
               za korak resnično približali k temu, da občine opravijo tisto nalogo, ki je tudi
               zapisana v zakonu, na čim bolj primeren in učinkovit način - to pa je z
               zagotavljanjem predvsem novih stanovanjskih enot ali pa novih neprofitnih stanovanj.
               Hvala.</p>
            </sp>
            <sp xml:id="SDZ3-Redna-26-2003-05-27.sp101">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-26-2003-05-27.sp102">

               <speaker>MAG. JANEZ KOPAČ:</speaker>

               <p>Hvala lepa. Res je, rad bi potrdil - imeli smo zelo težka usklajevanja v zvezi s tem
               členom. Verjemite, jaz sam bi bil najbolj srečen, če bi lahko ta problem, ki sem ga
               podedoval iz časa sprejemanja zakona o denacionalizaciji, dokončno razrešil. Ne bom
               rekel, da bi šel ravno v zgodovino, ampak ne bi vlekli tega problema naprej, ker nas
               v resnici obremenjuje. Ne samo, da je vsakokratni minister, ne samo jaz, deležen
               zmerljivk, včasih tudi laži s strani tistih, ki so za dokončno ureditev tega
               vprašanja na njim dopadljiv način najbolj zainteresirani, vendar to obremenjuje tudi
               našo politično diskusijo na sploh.</p>
               <p>Kljub temu moram povedati, da je ta člen glede na obstoječi zakon bistven napredek.
               Ta bistven napredek ni nepomemben; predstavlja dodatno finančno obveznost za
               Republiko Slovenijo, 4 milijarde in pol v približno naslednjih petih do sedmih letih.
               To niso majhni zneski. Vem, da dokončno tega problema ne bodo rešili, vendar ni moč
               reči, da ta določba ni korak naprej glede na dosedanjo ureditev. Zato res težko
               razumem nasprotovanje sprejetju tega zakona na sploh, ker potem bi pač ostali pri
               obstoječi določbi, ki je tudi za tiste, ki so zainteresirani za to, bistveno manj
               ugodna.</p>
               <p>Menim, da je to korak naprej, ki predstavlja veliko obveznost za državo, tako, ki smo
               jo še upali zapisati v zakon. Nekatere želje pa so, da bi ta obveznost bila izjemno,
               izjemno velika, tudi desetkrat tolikšna, kot smo zdaj tu zapisali. Takega bremena pa
               si ne upamo naprtiti na ramena naših davkoplačevalcev. Hvala lepa.</p>
            </sp>
            <sp xml:id="SDZ3-Redna-26-2003-05-27.sp103">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Lahko razpravo zaključim? <stage>(Da.)</stage></p>
               <p>V razpravo dajem 192.a člen in amandma k temu členu. Želi kdo razpravljati? <stage>(Ne
               želi.)</stage> Razpravo zaključujem in odpiram razpravo še o zadnjem členu, 193. členu, in
               amandmaju k temu členu. Gospod Potrč, izvolite.</p>
            </sp>
            <sp xml:id="SDZ3-Redna-26-2003-05-27.sp104">

               <speaker>MIRAN POTRČ:</speaker>

               <p>Hvala lepa. Tudi tukaj je dano opozorilo v pismu združenja najemnikov v
               denacionaliziranih stanovanjih, da bi naj predlagani amandma pomenil poseg v
               obstoječe pravice. Jaz bi rad rekel, da kar zadeva ugotavljanje najemnine,
               neprofitne, res cel zakon pomeni poseg v obstoječe pravice, ker na novo, po novih
               kriterijih bo prišel do tega ugotavljanja. V vsem ostalem pa verjamem, da bo tudi
               vlada potrdila, da poseg v obstoječe pravice tega ne pomeni. Za vse najemnike v
               denacionaliziranih stanovanjih ostaja edini in možen pogoj najema neprofitna
               najemnina, ne glede na socialne kriterije, in to se v zakonu ne spreminja. Hvala.</p>
            </sp>
            <sp xml:id="SDZ3-Redna-26-2003-05-27.sp105">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-26-2003-05-27.sp106">

               <speaker>MAG. JANEZ KOPAČ:</speaker>

               <p>Potrjujem, da je temu tako, torej neprofitni najem za nedoločen čas. Rad bi poudaril
               samo še to, da tudi dodatna določba, ki je tu prestavljena v drugi in tretji odstavek
               193. člena, pomeni razrešitev eksistenčnih stisk za nekaj najemnikov v
               denacionaliziranih stanovanjih. Zato to še dodaten argument tudi za sprejetje tega
               člena. Hvala lepa.</p>
            </sp>
            <sp xml:id="SDZ3-Redna-26-2003-05-27.sp107">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem. Še obvestilo.
               O amandmajih bomo v skladu s časovnim potekom seje zbora glasovali danes ob 18.20
               uri. S tem prekinjam to točko dnevnega reda. Zbor bo začel z obravnavo 3. točke
               dnevnega reda, to je z drugo obravnavo predloga zakona o spremembah in dopolnitvah
               zakona o zakonski zvezi in družinskih razmerjih ob 15.35 uri. Do takrat prekinjam
               sejo in se predstavnici in predstavniku vlade za sodelovanje najlepše zahvaljujem.
               Nadaljujemo torej ob 15.35 uri. Gospod Janc, izvolite.</p>
            </sp>
            <sp xml:id="SDZ3-Redna-26-2003-05-27.sp108">

               <speaker>BRANKO JANC:</speaker>

               <p>Hvala, gospa podpredsednica. Rad bi samo pozval poslance, da sem za 14. uro sklical
               sejo odbora za infrastrukturo in okolje zaradi obravnave točke dnevnega reda, ki je
               na dnevnem redu tega zasedanja, zato pozivam vse, da se seje udeležijo.</p>
            </sp>
            <sp xml:id="SDZ3-Redna-26-2003-05-27.sp109">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Janc, sprašujejo kolegice in kolegi, v kateri sobi.</p>
            </sp>
            <sp xml:id="SDZ3-Redna-26-2003-05-27.sp110">

               <speaker>BRANKO JANC:</speaker>

               <p>Soba 212.</p>
            </sp>
            <sp xml:id="SDZ3-Redna-26-2003-05-27.sp111">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
               <stage type="time">(Seja je bila prekinjena ob 13.31 uri in se je nadaljevala ob 15.36 uri.)</stage>
            </sp>
            <sp xml:id="SDZ3-Redna-26-2003-05-27.sp112">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke in poslanci, spoštovana gospa državna sekretarka, lep pozdrav!</p>
               <p>Prehajamo na <title>3. TOČKO DNEVNEGA REDA - NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ZAKONSKI ZVEZI IN DRUŽINSKIH RAZMERJIH.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim
               mag. Janezom Drobničem. V zvezi s tem zakonom odbor za zdravstvo, delo, družino,
               socialne zadeve in invalide meni, da predlog zakona ni primeren za nadaljnjo
               obravnavo.</p>
               <p>Na podlagi tretjega odstavka 134. člena poslovnika dajem najprej besedo predstavniku
               predlagateljev predloga zakona za dopolnilno obrazložitev predloga zakona. Mag.
               Drobnič, izvolite.</p>
            </sp>
            <sp xml:id="SDZ3-Redna-26-2003-05-27.sp113">

               <speaker>MAG. JANEZ DROBNIČ:</speaker>

               <p>Spoštovane kolegice in kolegi ter ostali prisotni, predstavniki vlade, lepo
               pozdravljeni! Dovolite, da podam uvodno obrazložitev k predloženemu zakonu.</p>
               <p>Sedanja praksa kaže, da so otroci in starši pogosto žrtve dolgotrajnosti in
               neučinkovitosti postopkov, ki so posledica neusklajenega delovanja med posameznimi
               državnimi organi in šibke pravne ureditve reševanja teh zapletenih vprašanj. Starši
               in otroci na razrešitev pritožb čakajo običajno več kot leto dni. Število razvez
               zakonskih zvez se iz leta v leto povečuje; od tisoč sklenjenih zakonskih zvez je bilo
               leta 1997 266 razvez, v letu 2000 pa 298. Vzroki za tako visoko število ločitev so
               različni, od premalo poglobljene priprave na skupno življenje v zakonski zvezi in na
               starševstvo, ki je življenjski in pomemben poklic vsakega posameznika, ki se zanj
               odloči, do ostalih razlogov, na primer drugačen pogled, liberalnejši pogled na
               življenje v dvoje.</p>
               <p>Aktualnost problemov, ki izhajajo iz tako velikega števila razvez, zahteva
               čimprejšnjo ureditev. Eden najbolj bolečih problemov je problem ureditve odnosov med
               starši in otroki po razvezi zakonske zveze. Treba je sprejeti takšne rešitve, ki bodo
               zagotavljale učinkovito varstvo otrokovih koristi in čim bolj konstruktivne odnose
               med bivšima zakoncema.</p>
               <p>Ustavno sodišče je določbe, ki jih spreminjamo, z zadnjo odločbo razveljavilo
               oziroma zahtevalo, da državni zbor v sprejetem roku sprejme ustavno nesporne rešitve.
               Predlog navedenega zakona, ki ga vlagamo, je zelo dobro zadel ključne določbe
               obstoječega zakona, ki je ustavno sporen in o katerem se je izreklo ustavno sodišče,
               kar kaže, da smo se lotili problema na strokoven način.</p>
               <p>Cilji in poglavitne rešitve. Zakon temelji na standardu maksimalnih koristi otroka,
               ki je ključno pravilo mednarodne ureditve urejanja stikov med starši. Koristi otroka
               je treba upoštevati v vseh razmerjih in položajih, v katerih je udeležen ali
               prizadet, tudi pri odločanju o osebnih stikih med otrokom in starši. Tako določa tudi
               konvencija Združenih narodov o otrokovih pravicah. Ključne rešitve v zakonu, prenos
               pristojnosti za odločanje o osebnih stikih s centrov za socialno delo na sodišče.
               Sodišče naj v skladu s tem načelom odloči o otrokovi pravici tudi do osebnih stikov
               in tudi o njenem odvzemu, kadar to zahteva otrokova korist. Obe odločitvi o vzgoji in
               stikih sta nujno povezani, za mnenje se zaprosi center za socialno delo. O osebnih
               stikih se odloča v pravdnem postopku in ne več v upravnem postopku. Namesto centrov
               za socialno delo, ki odločajo oziroma so odločali v upravnem postopku, so osebni
               stiki predmet sodbe, ki jo izda sodišče v pravdnem postopku. Opredelitev minimalnega
               obsega rednih osebnihstikov, pojem rednega stika v slovenski družinskopravni
               zakonodaji ni opredeljen, zato je v zakonu na novo določen priporočen obseg osebnih
               stikov med otrokom in tistim od staršev, kateremu otrok ni zaupan. Opredeljeno
               trajanje stikov je sicer minimum, vendar lahko sodišče te spodnje meje tudi ne
               upošteva, če so ogrožene koristi otroka.</p>
               <p>Možnost predodelitve predstavlja potencialni pritisk na vse tiste starše, ki
               preprečujejo ali onemogočajo stike njim dodeljenih otrok z drugim od staršev. To
               predstavlja tudi nekakšen pritisk do tistih staršev, ki jim je bil otrok dodeljen, da
               so odgovorni za urejanje stikov in za zagotavljanje stikov z drugim staršem.
               Spodbujanje osebnih stikov ne samo, da zakon dopušča in regulira te stike, ampak
               nalaga tistemu od staršev,ki ima otroka, da ravna tako da spodbuja otroka k stikom z
               njegovim drugim staršem. Starša, ki živita ločeno oziroma je njun zakon razvezan ali
               je razveljavljen, imata oba pravico do izvrševanja roditeljske pravice.</p>
               <p>Samo da še zaključim stavek, če dovolite, gospa predsedujoča. Otrokove koristi so
               njihova poglavitna skrb, zato je potrebno ureditev, ki izključuje enega od staršev od
               skrbi za skupnega otroka črtati. Na ta način se uveljavlja standard odgovornega
               starševstva, v krog naj se pritegne tudi ožje družinske člane. Hvala lepa za
               poslušanje.</p>
            </sp>
            <sp xml:id="SDZ3-Redna-26-2003-05-27.sp114">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo dajem predstavnici vlade. Besedo ima državna sekretarka v
               ministrstvu za delo, družino in socialne zadeve gospa Alenka Kovšca.</p>
            </sp>
            <sp xml:id="SDZ3-Redna-26-2003-05-27.sp115">

               <speaker>ALENKA KOVŠCA:</speaker>

               <p>Hvala lepa za besedo, lep pozdrav predsedujoča in poslanci. Z vsem spoštovanjem do
               navedenega predloga, ki pa seveda le delno ureja nekatera vprašanja, ki jih je
               potrebno urediti, bi rada predstavila probleme, ki jih navedeni predlog v zvezi s
               spremembo zakona o zakonski zvezi predstavlja.</p>
               <p>Predlog zakona ni v celoti usklajen z ustavno odločbo, in sicer ustavno sodišče je
               odločilo, da so prvi odstavek 105. člena ter prvi in drugi odstavek 114. člena zakona
               o zakonski zvezi in družinskih razmerjih v neskladju z ustavo in da se prvi odstavek
               106. člena in četrti odstavek 114. člena razveljavita, ter tudi ni usklajen z
               določbami konvencije Združenih narodov o otrokovih pravicah in evropske konvencije o
               otrokovih stikih. Bistvene pomanjkljivosti se kažejo v tem, da institut stikov ne
               ureja celostni okvir obstoječe zakonske ureditve in ne predvideva rešitev tudi v
               drugih situacijah, ne le ob razvezi zakonske zveze na tožbo in ne predvideva
               postopkovnih dopolnitev in sprememb zakona o pravdnem postopku ter zakona o sodiščih,
               ki bodo glede na prenos pristojnosti nujno potrebni in predstavljajo predpogoj za
               sodno odločanje o stikih. V zvezi z izvajanjem zakona menimo, da je ocena finančnih
               posledic zakona neustrezna, saj ne predvideva dodatnega obsega dela sodišč in
               stroškov, ki jih bo sodno odločanje prav gotovo povzročilo.</p>
               <p>Predlog zakona ni usklajen z odločbo ustavnega sodišča v delu, v katerem je sodišče
               odločilo, da je prvi odstavek 105. člena v neskladju z ustavo. Prvi odstavek namreč
               pravi: "Če starši ne živijo skupaj, se morajo sporazumeti, pri katerem izmed njiju bo
               otrok živel." Če bi navedeni prvi odstavek 105. čelna ostal v veljavi, je s tem
               onemogočena zahteva ustavnega sodišča, da sodišče lahko odloči tudi o skupni vzgoji
               in varstvu. Ustavno sodišče pa je prav iz navedenih razlogov presodilo, da je v
               neskladju z ustavo, ker obstoječi zakon ne ureja vprašanja skupne vzgoje in varstva
               otroka.</p>
               <p>Na področju odločanja o stikih predlog zakona določa, da kadar sodišče razveže
               zakonsko zvezo na podlagi 65. člena zakona, odloči o varstvu, vzgoji, rednih osebnih
               stikih in preživljanju otrok. Navedena sprememba določa, da se morata starša
               dogovoriti o rednih stikih samo v primeru, ko eden od zakoncev poda tožbo narazvezo
               zakonske zveze. Iz predloga ni razvidno, da se morata starša v stikih dogovoriti tudi
               v primeru sporazumne razveze ter v vseh ostalih primerih, ko starša ne živita ali ne
               bosta več živela skupaj, s tem bi povzročil nedopustno pravno praznino.</p>
               <p>Prav tako predlog sprememb ne določa nekaterih zahtev konvencije o otrokovih stikih,
               kot je vprašanje določanja minimalnega obsega stikov. Pri odločanju o stikih ne
               moremo sprejeti generalnega načela glede obsega stikov, ker je to v nasprotju z
               osnovnim načelom konvencije o stikih, da so stiki predvsem otrokova pravica in da se
               v postopku prvenstveno ugotavlja otrokova korist. Poleg tega obstajajo tudi
               okoliščine, ko je nemogoče zaradi starosti otroka, na primer dojenček, ali večje
               oddaljenosti v drugi državi stike izvajati na predlagani način. Praksa CSD tudi kaže,
               da se stiki v primerih nesoglasja med starši in če so medsebojni odnosi izrazito
               problematični, določijo v manjšem obsegu ali se celo zaradi koristi otroka uvajajo
               postopoma. V nekaterih primerih pase zaradi različnih razlogov izvajajo pod nadzorom
               strokovne osebe, kar pa navedeni predlog zakona ne predvideva. Navedene določba je v
               neskladju z 10. členom Evropske konvencije o stikih.</p>
               <p>Prav tako predlog sprememb zakona ne definira svetovalne vloge centra za socialno
               delo, še preden se starša obrneta na sodišče, s čimer bi spodbujali sporazumevanje in
               dogovarjanje staršev, kar se je dosedaj izkazalo za uspešno in ima neposreden učinek
               na zmanjšanje obsega dela sodišč.</p>
               <p>Predlog ne predvideva tudi možnosti, da se lahko stiki izvajajo na drug način, ne
               samo z osebnim srečanjem ali druženjem. Ne predvideva tudi možnosti stikov z drugimi
               osebami in ne predvideva in ne upošteva mnenje otroka, kar je za nas bistveno in kar
               so predpostavke Evropske konvencije o stikih in konvencije o otrokovih pravicah.</p>
               <p>Predlog zakona določa, da ima otrok pravico do rednih stikov s tistim od staršem, s
               katerim ne živi skupaj. Določba avtomatično predvideva, da so stiki v otrokovo korist
               oziroma ne dopušča možnosti, da so stiki v nasprotju z otrokovo koristjo. Tako določa
               9. člen konvencije.</p>
               <p>Četrti odstavek 1. člena predloga določa tudi možnost predodelitve otroka.
               Opozarjamo, da obstoječi zakon ne pozna instituta dodelitve otrok oziroma
               predodelitve. Otrok namreč ni lastnina. V tem primeru je otrokova korist podrejena
               pravici staršev, saj je sodišče dolžno presojati predvsem na osnovi ugotavljanja
               otrokove koristi in njegovega mnenja, če ga je sam izrazil ali po drugi osebi, ki jo
               je sam izbral in ji zaupal, kot določa Evropska konvencija.</p>
               <p>Ustavno sodišče je razveljavilo tudi četrti odstavek 114. člena. Predlog gospoda
               Drobniča ne vključuje odločbe ustavnega sodišča v tem delu. Predlaga celo, da četrti
               odstavek 114. člena ostane oziroma postane nov drugi odstavek, kar bi bilo v
               nasprotju z odločbo ustavnega sodišča.</p>
               <p>Iz navedenih razlogov, predvsem zaradi neusklajenosti z odločbo ustavnega sodišča in
               neskladnosti z določbami konvencije o otrokovi pravici in stikih, kot tudi iz
               razlogov, ki bi pomenili nekonsistentno urejanje področja, ki ga vsebuje predlog, ter
               iz razlogov, ker ima ministrstvo za delo, družino in socialne zadeve že pripravljen
               celovit predlog sprememb in dopolnitev zakona, ki ureja varstvo, vzgojo, preživljanje
               stikov staršev z otroki, vlada ne podpira sprememb in dopolnitev zakona o zakonski
               zvezi in družinskih razmerjih, zato predlaga, da ga državni zbor ne sprejme. Hvala
               lepa.</p>
            </sp>
            <sp xml:id="SDZ3-Redna-26-2003-05-27.sp116">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sledi predstavitev stališč poslanskih skupin. Prvi je bil prijavljen
               magister Janez Drobnič, ki pa ga ni več med nami. Stališče poslanske skupine
               Slovenske nacionalne stranke bo predstavil gospod Sašo Peče. Izvolite.</p>
            </sp>
            <sp xml:id="SDZ3-Redna-26-2003-05-27.sp117">

               <speaker>SAŠO PEČE:</speaker>

               <p>Spoštovani prisotni. Verjamem oziroma upam, da bi v tem državnem zboru vsi morali
               imeti enak cilj, to je zagotavljanje maksimalne pravičnosti in pa zagotavljanje
               nemotenega mladostniškega obdobja. Žal pa imamo med poslanskimi skupinami, vsaj kar
               se tiče povezave Nacionalne stranke z vlado Republike Slovenije tudi tu drugačne
               poglede.</p>
               <p>Osnovni zakon o zakonski zvezi in družinskih razmerjih sega nazaj v leto 1976. Bil je
               večkrat noveliran, torej se ga je vlada v tem obdobju večkrat dotaknila in imela
               možnost poseganja v obliki narekovanja ustavnih določb ali v obliki modernizacije
               družbe. Toda vlada Republike Slovenije tega ni naredila. Tudi danes uporablja en in
               isti argument, to je, da je zakon tik pred zdajci in da bo nemudoma prispela v ta
               državni zbor z novelo. Toda takih področij, naj si bo kazenski zakonik ali drugih
               obljub vlada Republike Slovenije ni še nikoli izpolnila. Vedno, kadar govorimo s
               področja, naj si bo pristojnega ministrstva, torej ministrstvo za delo, družino in
               socialne zadeve, ta državni zbor, v narekovajih, "nasede" na obljubo, da bo vlada
               materialni zakon, oziroma predmetni zakon predložila v obravnavo in da bo to eden
               izmed najbolj čudovitih zakonov. Toda dejstvo je, in ravnokar sem vam tudi povedal,
               da je bilo veliko novel omenjenega zakona in da vlada Republike Slovenije ni
               pristopilak tovrstnim spremembam. S tem hočem povedati, da v nacionalni stranki več
               ne verjamemo v te obljube vlade Republike Slovenije.</p>
               <p>Po drugi strani je potrebno povedati, da omenjeni zakon v naših očeh predstavlja pet
               novel oziroma novosti, ki bodo kvalitetno vplivale na bivanje otroka v naši družbi.
               Prvič. Korist otroka predvsem v predlagani noveli 106. člena v dikciji pravice
               osebnih stikov je predvsem pravica otrok. Torej z novelo dajemo pravico otrokom. V
               današnji družbi mislimo, da je to še kako pomembno.</p>
               <p>Nadalje ocenjujemo, da bi predlog zakona omogočal lažji, krajši in pa predvsem
               postopkovno gledano enostavnejši odnos in pa urejanje vprašanj glede osebnih stikov.</p>
               <p>Nadalje ocenjujemo, da bi omenjeni zakon tudi varstvo pravic otroka in vpliv sodne
               kontrole vpeljal v sistem, ki bi deloval, ki bi omogočal zadovoljevanje interesov
               otrok, torej ljudi, v njihovih najmlajših obdobjih.</p>
               <p>Dalje ocenjujemo, da bi bila pozitivna zadeva zakona tudi prenos pristojnosti za
               odločanje o osebnih stikih s centra za socialno delo na sodišča. Ocenjujemo, da so se
               centri za socialno delo v zadnjih letih razmnožili, ne izpolnjujejo pa svoje bistvene
               naloge. In kar se žal dogaja, postajajo vedno bolj namenjeni sami sebi in ne tistim,
               za katere so bili ti centri ustanovljeni.</p>
               <p>Na koncu ocenjujemo, da bi sprejetje tega zakona pospešilo izvajanje roditeljskih
               pravic. Glede na časovnost je potrebno povedati, da ocenjujemo, da predlagani zakon v
               dobršnji meri spremlja oziroma sledi odločbi ustavnega sodišča, ki je vladi Republiki
               Sloveniji postavilo tudi rok, in to rok enega leta, ki ga je vlada že zamudila.
               Ocenjujemo, da je v vseh treh smereh odločbe ustavnega sodišča izpolnjena le ta s tem
               zakonom, torej prvič, prenos odločitve s centra za socialno delo na sodišča. Drugič.
               O osebnih stikih se odloča v pravdnih in ne več v nepravdnih postopkih. Tretjič.
               Opredelitev minimalnega obsega rednih. Ocenjujemo, da bi z zakonom naredili korak
               naprej. Še vedno pa v parlamentarno proceduro lahko da vlada Republike Slovenije svoj
               zakon, za katerega trdi, da je boljši. In če bo boljši, ga bo tudi smiselno podpreti.</p>
               <p>Nikakor pa ne moremo pristati na argument vlade Republike Slovenije, ki je povedala v
               bistvu dva argumenta, zakaj zakon ni predmetno tako dober, da bi bil vreden
               sprejetja. Prvič to, da samo delno ureja področje. V nacionalni stranki nam je tudi
               delno urejanje področja, kadar gre za pravice otrok, zadosten argument, da zakon
               podpremo, in ne argument, da zakona ne podpremo. V nas je moč zakonodajalca in
               pomeni, da če bomo vsaj del rešili, bomo naredili korak naprej. Ne se zavajati s tem,
               da se bomo nekoč srečali s krovnim zakonom oziroma z zakonom, ki bo krovno in
               celovito pokrival celotno predmetno materijo. Dejstvo je, da bi vlada Republike
               Slovenije to že lahko naredila, a tega še ni naredila.</p>
               <p>Nadalje tudi ocenjujemo, kar se tiče usklajenosti predlaganega zakona, torej sprememb
               in dopolnitev zakona o zakonski zvezi in družinskih razmerjih, z evropsko zakonodajo
               oziroma konvencijami, se nam zdi tudi ta argument brezpredmeten. Govoriti o
               usklajenosti posameznega akta in dajati usklajenost pred težo vsebine, se nam zdi
               ponižujoče do otrok.</p>
               <p>In pa drugo, kar hočemo povedati, zadnji argument so finančne posledice. Če se bo
               vlada kot argument za nespretje tega zakona odzivala na finančne posledice, bom še
               enkrat rekel, je to sramotno za vlado Republike Slovenije. Na področju varstva otrok,
               roditeljskih pravic in pa materije, ki jo obravnava zakon, se nikakor vlada ne bi
               smela obnašati in gledati izključno skozi finančni material oziroma finančni vidik
               sprejemanj in nesprejemanj. V Slovenski nacionalni stranki bomo predlog zakona
               podprli. Hvala.</p>
            </sp>
            <sp xml:id="SDZ3-Redna-26-2003-05-27.sp118">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Socialdemokratske stranke naj bi predstavil
               gospod Cukjati, ki ga ni. Stališče poslanske skupine Združene liste socialnih
               demokratov bo predstavila gospa Silva Črnugelj. Izvolite.</p>
            </sp>
            <sp xml:id="SDZ3-Redna-26-2003-05-27.sp119">

               <speaker>SILVA ČRNUGELJ:</speaker>

               <p>Hvala predsedujoča. Lepo pozdravljeni kolegi in kolegice. Danes obravnavamo predlog
               zakona o spremembah in dopolnitvah zakona o zakonski zvezi in družinskih razmerjih
               prvopodpisanega predlagatelja mag. Janeza Drobniča.</p>
               <p>V poslanski skupini Združene liste socialdemokratov smo posebej skrbno in pozorno
               spremljali vse objave in pričeto javno razpravo, ki jo zadnje čase dosti intenzivno
               vodi ministrstvo za delo, družino, socialno politiko in invalide v zvezi s to
               problematiko, o tem, na kakšen način celovito urediti nadvse občutljivo in zahtevno
               vprašanje vzgoje, varstva, preživljanja in otrokovih stikov.</p>
               <p>Na tako večjo poudarjeno skrb nas je opozorilo tudi poročilo varuha, ki tem problemom
               namenja tudi svojo posebno skrb in pozornost. Zlasti smo bili pozorni na predlagani
               zakon, ko smo hkrati dobili tudi odločbo ustavnega sodišča, ki je v postopek za oceno
               ustavnosti, začet na pobudo Majde Dreja in ostalih, odločalo, da prvi odstavek 105.
               in drugi odstavek 114. člena zakona o zakonski zvezi in družinskih razmerjih niso v
               skladu z ustavo v definiranem obsegu in jih tudi razveljavilo zodložilnim učinkom.
               Žal, tudi predlagani zakon ne upošteva te odločbe in tudi ne 12. člena konvencije
               Združenih narodov o otrokovih pravicah in nekaterih členov konvencije o varstvu
               človekovih pravic in temeljnih svoboščinah ter 14. člena pakta, ki predpisuje
               dolžnost držav, da z ustreznimi ukrepi zagotovijo enakost zakoncev med trajanjem
               zakonske zveze in ob razvezi zakonske zveze ter dolžnost države, da poskrbi za
               določene ukrepe, ki so potrebni za zaščito in varstvo otrok.</p>
               <p>Zato se nam v poslanski skupini Združene liste zdi nesprejemljivo in predlog
               ocenjujemo kot nepopoln tudi z vidika obravnave vseh otrok, saj je podan samo za
               reševanje problematike stikov po razvezi zakonske zveze in žal ne zajema otrok,
               rojenih v zunajzakonski skupnosti, in otrok, ki so nezakonski. Predlagani zakon
               pomanjkljivo oziroma premalo poudarja nujnost svetovalnega dela pri odločanju na
               sodiščih. Skupnost centrov za socialno delo še posebej zahteva, da mora biti jasno
               napisano, da se pred odločanjem na sodišču vrši svetovalniproces pri centru za
               socialno delo, ki izdela strokovno mnenje. Predlagani zakon pa centru prepusti
               odločanje samo v primeru, ko se roditelja ne moreta sporazumeti. Predlagatelj izhaja
               predvsem iz pravic staršev, ki z otrokom ne živijo, kar je v primerih odločanja o
               otrokovih koristih po mnenju poslanske skupine Združene liste socialnih demokratov
               nedopustno, saj ni v skladu s ponujeno evropsko konvencijo o otrokovih pravicah. Zato
               v poslanski skupini Združene liste socialnih demokratov ocenjujemo, da ponujeni zakon
               kljub nekaterim napredkom ne ponuja celovite rešitve problematike, pa tudi mestoma je
               nekonsistenten. Zakon žal ne predvideva v postopku upoštevanja otrokovega mnenja, kar
               je tudi procesna pravica iz konvencije o otrokovih pravicah, pa tudi druge procesne
               pravice niso upoštevane, recimo otrokov zaupnik in tako dalje. Tudi roditeljske
               pravice niso v celoti upoštevane ali pa so tako definirane in opredeljene, da bi jih
               bilo zelo težko oziroma nemogoče izvajati.</p>
               <p>Zato smo se v poslanski skupini Združene liste socialnih demokratov odločili, da
               zakona ne bomo podprli in bomo predlog matičnega delovnega telesa, da zakon ni
               primerna podlaga za nadaljnjo obravnavo, sprejeli. Hvala.</p>
            </sp>
            <sp xml:id="SDZ3-Redna-26-2003-05-27.sp120">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Demokratične stranke upokojencev Slovenije bo
               predstavil gospod Ivan Kebrič. Izvolite.</p>
            </sp>
            <sp xml:id="SDZ3-Redna-26-2003-05-27.sp121">

               <speaker>IVAN KEBRIČ:</speaker>

               <p>Hvala za besedo gospa predsedujoča, kolegice in koleg.</p>
               <p>V poslanski skupni skrbno smo preučili predlog in na drugi strani se zavedamo, da je
               nujno zakonsko v čim širšem obsegu zaščititi otrokove pravice. Med otroci so seveda
               razlike, ali je nekdo še dojenček ali zelo mlad, drugi, ki že zna sam presojati in se
               odločati, je nujno njegove pravice zaščititi z zakonom. Menimo, da je najbolj
               tragično, da ob vsaki razvezi zakona je žrtev otrok, ki bi naj imel starševsko
               obojestransko podporo, ki bi ga uvajala v življenje, mu zagotavljala določeno
               materialno pa tudi predvsem moralno oporo. Zato je nujno, da v ta zakon vpišemo tudi
               otroke, ki jih naj zaščiti ne samo v okviru zakonske zveze, ampak predvsem tudi v
               izvenzakonski skupnosti, pa kot vemo, se rojeva tudi mnogo nezakonskih otrok, ki
               imajo iste pravice, ki jih mora zakon zaščititi in dodati.</p>
               <p>V poslanski skupini menimo, da predlog, ki je pred nami, ne ureja celovito tega
               področja. Seznanjeni smo, da vlada predvideva v doglednem času predložiti celovit
               zakon, posebej še, da bo upoštevala vse razsodbe in odločbe ustavnega sodišča.</p>
               <p>V poslanski skupini DeSUS podpiramo zato sklep odbora za zdravstvo, delo, družino in
               socialno politiko in invalide, da tak predlog, kot je pred nami, ni primeren za
               nadaljnjo obravnavo. Navedeni predlog zakona je po našem mnenju nekonsistenten,
               pomanjkljiv in nedorečen in ne upošteva vseh stališč in razsodbe ustavnega sodišča.
               Ob tem pa želimo tudi poudariti, da smo seznanjeni, da vlada pripravlja in smo
               prepričani, da bo ta predlog konsistenten, da bo upošteval vse in bomo imeli na
               odboru za delo, družino in socialno politiko dovolj prilike, da eventualno v razpravi
               predlog vlade, kakršen bo prispel, dopolnimo. Predlagatelj zakona v svojem predlogu
               razrešuje odnos med sodiščem in centrom za socialno delo. Tisti, ki bolj ali manj
               radi gledamo določene televizijske oddaje iz življenja, kaj se dogaja v tujini, vemo,
               da je glavna pristojnost sodišč edino to, da razsodijo v primeru, ko se starša ne
               moreta sporazumeti o določenih stvareh, ne le materialnih, ampak tudi, da bo otroku
               dana možnost, da koristi tudi drugega starša, če je bil otrok dodeljen nasprotnemu
               partnerju. Menimo, da bodo sodišča upoštevala mnenja, priporočila in vse tisto, kar
               bodo centri za socialno delo ugotovili, saj so oni na terenu prvi, ki so ne le
               zainteresirani, temveč tudi moralno in materialno odgovorni za to, kako bo
               poskrbljeno za otroka.</p>
               <p>Zato v naši poslanski skupini tega predloga ne bomo podprli. Hvala.</p>
            </sp>
            <sp xml:id="SDZ3-Redna-26-2003-05-27.sp122">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Liberalne demokracije Slovenije bo predstavila
               gospa Stana Stopar. Izvolite.</p>
            </sp>
            <sp xml:id="SDZ3-Redna-26-2003-05-27.sp123">

               <speaker>STANA STOPAR:</speaker>

               <p>Hvala lepa, gospa podpredsednica, za besedo. Vsem navzočim prijeten popoldanski
               pozdrav! Predloga zakona o spremembah in dopolnitvah zakona o zakonski zvezi in
               družinskih razmerjih gospoda mag. Janeza Drobniča in sopodpisnikov v poslanski
               skupini Liberalne demokracije Slovenije ne bomo podprli.</p>
               <p>Predlog zakona sicer ni v nasprotju s prizadevanji ministrstva za delo, družino in
               socialne zadeve, da se uredijo odprta vprašanja v zvezi s stiki otrok s starši,
               vendar pa ugotavljamo, da ima predlog določene pomanjkljivosti. Ureja namreč samo del
               vprašanj, ki se nanašajo na področje urejanja stikov otrok s starši, in ni usklajen s
               prizadevanji, da se ta materija uredi na način,kot jo ureja evropska konvencija o
               uresničevanju otrokovih pravic. Predlog je nedodelan pri vprašanju ugotavljanja
               koristi otroka, saj postopki niso v celoti izpeljani in bi lahko prihajalo do
               nejasnosti pri ugotavljanju koristi otroka. Predlog tudi ne zajema nekaterih drugih
               vprašanj, ki jih je treba ob tem urediti, na primer zlasti vprašanja skupne vzgoje in
               varstva, mnenj centrov za socialno delo, postopkov, pravic do stikov z drugimi
               osebami, izvrševanja roditeljske pravice in preživljanja.</p>
               <p>Določba predloga zakona o minimalnem stiku otroka s staršem je neprimerna. Ob tem
               moramo poudariti, da je ministrstvo za delo, družino in socialne zadeve že pripravilo
               predlog sprememb in dopolnitev zakona o zakonski zvezi in družinskih razmerjih, ki
               bolj celovito in kvalitetneje ureja to zahtevno problematiko, zato ne bomo podprli
               predloga mag. Janeza Drobniča in sopodpisnikov in se strinjamo s predlogom sklepa
               matičnega delovnega telesa, da se predlog zakona zavrne. Hvala lepa.</p>
            </sp>
            <sp xml:id="SDZ3-Redna-26-2003-05-27.sp124">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še stališče poslanske skupine Slovenske ljudske stranke, ki ga bo
               predstavil gospod Stanislav Brenčič. Izvolite.</p>
            </sp>
            <sp xml:id="SDZ3-Redna-26-2003-05-27.sp125">

               <speaker>STANISLAV BRENČIČ:</speaker>

               <p>Hvala lepa za besedo, gospa podpredsednica. Vse prisotne lepo pozdravljam! V naši
               poslanski skupini pozdravljamo in spoštujemo namen predlagateljev, da z novelo,
               katere predmet je zdajle v obravnavi, poseže v zakon, na področje instituta stikov
               razveznih staršev z otroki, zato ker je to področje v praksi enostavno pokazalo v
               vsebini nemoč staršev, da prihajajo v stik z otroci. In številni starši so se nemočni
               obračali tako s pismi kot z apeli na državni zbor in nekateri so seveda v tej nemoči
               tudi naslovili na ustavno sodišče pobudo za presojo določenih členov. Tako je dobro,
               da se je v tem primeru začelo s spreminjanjem osnovnega zakona o zakonski zvezi in
               družinskih razmerjih, resno pristopati k spremembi tudi v kontekstu sedajšnjega
               zakona, ki ga obravnavamo. Predlagatelj je v zakonu posegel na določeno področje,
               vsaj v dveh primerih, precej nekoliko nekonsistentno glede na konceptualnost zakona,
               na kar je opozoril tudi sekretariat oziroma zakonodajno-pravna služba. Res pa je, da
               bi se dalo navsezadnje tudi ta predlog zakona nadgraditi v tem smislu.</p>
               <p>Že potem, ko je ta zakon bil vložen v proceduro, pa je ustavno sodišče že v drugo
               odločalo in s to nedavno odločbo tudi poseglo v 105. člen osnovnega zakona, katerega
               pa ta predlog ne razrešuje oziroma vanj sploh ne posega. Tako je v vsakem primeru
               potrebno odpreti za novelo zakona tudi vsebino 105. člena in člen kot takšen. Glede
               na proceduro pa ga s tem predlogom zakona niti ne moremo več, zato je edino smiselno,
               da pustimo pot celovitejšemu, nekako tudi bolj dorečenemu predlogu zakona o
               spremembahin dopolnitvah zakona o zakonski zvezi in družinskih razmerjih, kot ga je
               pripravila vlada.</p>
               <p>Mi v poslanski skupini smo s tekstom in vsebino seznanjeni in samo naprošamo vlado,
               da čimprej vzpostavi proceduralno možnost državnemu zboru, da gre novela zakona
               naprej. Zato bomo mi v poslanski skupini podprli predlog matičnega delovnega telesa,
               da se v bistvu zakonodajni postopek omenjenega predloga zakona konča. Hvala lepa.</p>
            </sp>
            <sp xml:id="SDZ3-Redna-26-2003-05-27.sp126">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Končali smo s predstavitvijo stališč poslanskih skupin. O predlogu
               sklepa matičnega delovnega telesa, bomo v skladu s časovnim potekom seje zbora,
               glasovali danes ob 18.20 uri. Prekinjam to točko dnevnega reda. Ob 16.20 uri bomo
               pričeli z obravnavo 4 točke dnevnega reda, to je z drugo obravnavo predloga zakona o
               spremembah in dopolnitvah zakona o vojnih veteranih. Torej, čez pet minut nadaljujemo
               z delom. Hvala lepa. Hvala lepa, predstavnici vlade za pomoč.</p>
               <stage type="time">(Seja je bila prekinjena ob 16.12 uri in se je nadaljevala ob 16.23 uri.)</stage>
            </sp>
            <sp xml:id="SDZ3-Redna-26-2003-05-27.sp127">

               <speaker>PREDSEDNIK BORUT PAHOR:</speaker>

               <p>Prehajamo na drugo obravnavo</p>
               <p>
                  <title>PREDLOGA ZAKONA O SPREMEMBAH IN DOPOLNITVAH ZAKONA O VOJNIH
               VETERANIH.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim
               kolegom Vizjakom. Želijo predlagatelji besedo? Kolega Kelemina, prosim, 5 minut za
               dopolnilno obrazložitev. Izvolite.</p>
            </sp>
            <sp xml:id="SDZ3-Redna-26-2003-05-27.sp128">

               <speaker>BRANKO KELEMINA:</speaker>

               <p>Hvala lepa. Spoštovani vsi skupaj. Gre za izredno skromno spremembo in dopolnitev
               zakona o vojnih veteranih.</p>
               <p>Predlagana sprememba je res kratke vsebine, tako da prav gotovo ni bilo nobenih
               zadržkov, da se ne bi mogli z vsebino seznaniti. Če samo začnem pri temi, ki je
               mogoče danes izredno aktualna, to je pri finančnih posledicah predlaganih sprememb
               dopolnitvah zakona o vojnih veteranih, potem ugotavljamo, da ne gre za nobena dodatna
               sredstva oziroma obremenitev državnega proračuna. Kvečjemu bi mogoče bilo
               pričakovati, da bi se prej izdatki za te namene celo nekoliko znižali glede na
               splošno recesijo, ki v državi vlada.</p>
               <p>Razlogi za sprejem zakona so enostavni. Gre za to, da bi bile vse organizacije s tega
               področja nekako enakopravne pred zakonom in pa ustavo. Zato smo prepričani, da v
               bistvu ne bo bistvenih pripomb na predlagano vsebino. Ni tudi vloženih amandmajev,
               tako da pričakujemo, da bo državni zbor ta predlog sprememb in dopolnitev zakona o
               vojnih veteranih sprejel. Hvala.</p>
            </sp>
            <sp xml:id="SDZ3-Redna-26-2003-05-27.sp129">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kelemina, za dopolnilno obrazložitev. Odbor za zdravstvo, delo,
               družino, socialno politiko je to obravnaval kot matično delovno telo in predsednik,
               kolega Brenčič, bo predstavil poročilo odbora. Prosim.</p>
            </sp>
            <sp xml:id="SDZ3-Redna-26-2003-05-27.sp130">

               <speaker>STANISLAV BRENČIČ:</speaker>

               <p>Hvala lepa za besedo, gospod predsednik. Odbor državnega zbora za zdravstvo, delo,
               družino, socialno politiko in invalide je predlog zakona obravnaval na 33. redni seji
               7. maja.</p>
               <p>Odbor je bil seznanjen z mnenjem zakonodajno-pravne službe, dan pred sejo pa smo
               dobili tudi pisno mnenje vlade Republike Slovenije do predloga zakona.
               Zakonodajna-pravna služba v svojem mnenju ugotavlja, da je že po določbah 1. člena
               obstoječe ureditve mogoče sklepati, da je društvom in njihovim zvezam dana možnost,
               da za dejavnosti v javnem interesu konkurirajo za pridobitev ustreznih javnih
               sredstev. Hkrati pa tudi menim, da bi bilo k navedenim spremembah zakona nujno
               pritegniti tudi vlado Republike Slovenije, ki bi v okviru svojih pristojnosti zavzela
               stališče do spremenjenega koncept delovanja in financiranja organizacij vojnih
               veteranov.</p>
               <p>Zakonodajno-pravna služba k temu tudi dodaja, da je v primeru odločitve državnega
               zbora za spremenjeni koncept financiranja teh organizacij, kolikor vsebuje 1. člen
               predloga tega zakona, treba proučiti tudi vpliv te spremembe na drugi in tretji
               odstavek 3. člena osnovnega zakona, saj obrazložitev tega vidika ni zapopadena v
               predlogu zakona.</p>
               <p>V pisnem mnenju vlade je mogoče ugotoviti, da vlada utemeljuje svoj odklonilni odnos
               tudi do primernosti zakona tudi zaradi nesistemske rešitve, ki jo predlog zakona
               prinaša; kaj več o tem bo verjetno povedal predstavnik vlade.</p>
               <p>K predlogu zakona do izteka roka po 129. členu poslovnika državnega zbora ni nobeden
               od kvalificiranih predlagateljev vložil amandmaja, kakršnega koli amandmaja, in pa
               tudi odbor svojih amandmajev ni oblikoval. Predlagatelj zakona pa tudi kaj posebnih
               dodatnih dopolnilnih obrazložitev ni posredoval.</p>
               <p>Zato je, glede na to, da odbor za zdravstvo, delo, družino in socialno politiko in
               invalide kot matično delovno telo k predlogu zakona ni sprejel nobenega amandmaja,
               ugotoviti, da se na seji državnega zbora razpravlja in glasuje o predlogu zakona o
               besedilu, kot je bilo predloženo v proceduro, v Poročevalcu 16/99 pa tudi objavljano.
               Hvala lepa.</p>
            </sp>
            <sp xml:id="SDZ3-Redna-26-2003-05-27.sp131">

               <speaker>PREDSEDNIK BORUT PAHOR:</speaker>

               <p>Hvala lepa predsedniku odbora. Sledi predstavitev stališč poslanskih skupin. Kolegice
               Tisovic ni. Kolega Peče, želite besede? Oprostite, kolega Peče. Želi predstavnik
               vlade, državni sekretar, besedo? Izvolite. 5 minut. Se opravičujem, kolega Peče.</p>
            </sp>
            <sp xml:id="SDZ3-Redna-26-2003-05-27.sp132">

               <speaker>MAG. FRANC ŽNIDARŠIČ:</speaker>

               <p>Spoštovane poslanke in poslanci. Predlagatelj novele zakona, poslanec Andrej Vizjak,
               predlaga, da se v zakon o vojnih veteranih dodata nova 33.a in 33.b člen, s katerima
               naj bi se uredilo financiranje organizacij vojnih veteranov na tak način, kot je
               sedaj urejeno za Zvezo združenih borcev NOV Slovenije.</p>
               <p>Poleg tega predlagatelj predlaga črtanje 34. člena zakona po katerem se odlikovancu z
               redom narodnega heroja, ki mu je ta status priznan na podlagi predpisov nekdanje
               skupne države, zagotavljajo enake pravice kot vojnemu veteranu s priznano pokojninsko
               dobo v vojnem trajanju od leta 1941 neprekinjeno do 15.5.1945 ter da se z dnem
               uveljavitve zakona preneha uporabljati zakon o financiranju Zveze združenih borcev
               NOV Slovenija.</p>
               <p>Vlada Republike Slovenije ocenjuje, da predstavlja predlagana uzakonitev financiranja
               veteranskih organizacij v zakonu o vojnih veteranih nesistemsko rešitev, kolikor naj
               bi ureditev financiranja veteranskih pa tudi drugi društev vojnih invalidov ter žrtev
               vojnega nasilja sploh bila zakonsko regulirana, bi to vsekakor sodilo v poseben
               zakon, zaenkrat pa sofinanciranje veteranskih društev tako Zezi združenih borcev NOV,
               ki seje v skladu z zakonom o društvih leta 1993 preoblikovala iz nekdanje
               družbenopolitične organizacije v pravno osebo zasebnega prava in ji je bil podeljen
               status društva, ki deluje v javnem interesu, kot tudi drugih veteranskih združenj s
               statusom društva, ki deluje v javnem interesu, poteka na podlagi programa dela
               društva. Pri tem pristojno ministrstvo upošteva planirano kakor tudi v preteklem letu
               realizirano dejavnost javnega pomena, zlasti na področju socialno-zdravstvenega
               skrbstva za članstvo, ohranjanju zgodovinskega izročila, skrbi za ohranjanje vojnih
               grobišč, mednarodne dejavnosti ter na podlagi širše družbene aktivnosti društva.
               Zveza združenj borcev NOV torej konkurira za pridobitev državnih proračunskih
               sredstev pod enakimi pogoji kot ostala društva vojnih veteranov in ne glede na
               določbe zakona o financiranju Zveze združenj borcev narodnoosvobodilne vojne
               Slovenije, ki je kot del prejšnje družbenopolitične ureditve dejansko konzumiran in
               se praktično ne uporablja.</p>
               <p>Vlada nasprotuje predlogu, da se črta 34. člen zakona o vojnih veteranih, ki se
               glasi: "Odlikovancu z redom narodnega heroja, ki mu je status priznan na podlagi
               predpisov nekdanje SFRJ, se zagotavljajo enake pravice kot vojnemu veteranu s
               priznano pokojninsko dobo v dvojnem trajanju odleta 1941 neprekinjeno do 15.5.1945."
               Red narodnega heroja se je podeljeval borcem, ki so se izkazali z izjemnimi junaškimi
               dejanji v boju proti okupatorju v letih 1941 do 1945, pa tudi tistim junakom, ki so
               padli v boju, umrli v zaporih ali taboriščih. VSloveniji je danes še šest
               odlikovancev z redom narodnega heroja; vsi imajo priznano pokojninsko dobo v dvojnem
               trajanju od leta 1941 neprekinjeno do 15.5.1945. Črtanje predlaganega člena ne bi
               vplivalo niti na izdatke državnega proračuna niti na materialno stanje prizadetih
               odlikovancev. Glede predloga črtanja omenjenega člena ocenjujemo, da bi bilo v
               javnosti sprejeto kot izrazito politično dejanje, ki naj bi razvrednotilo odlikovanje
               narodnega heroja, bi pa tudi osebno prizadelo še žive nosilce tega odlikovanja.</p>
               <p>Iz navedenih razlogov vlada Republike Slovenije meni, da predlog zakona o spremembah
               in dopolnitvah zakona o vojnih veteranih ni primeren za nadaljnjo obravnavo, in
               predlaga, da ga državni zbor zavrne. Hvala lepa.</p>
            </sp>
            <sp xml:id="SDZ3-Redna-26-2003-05-27.sp133">

               <speaker>PREDSEDNIK BORUT PAHOR:</speaker>

               <p>Hvala, gospod državni sekretar. Zdaj pa imate besedo, kolega Peče. Za vami bom dal
               besedo kolegu Kelemini. Najprej pa kolega Peče, prosim.</p>
            </sp>
            <sp xml:id="SDZ3-Redna-26-2003-05-27.sp134">

               <speaker>SAŠO PEČE:</speaker>

               <p>Spoštovani! Predlagani poseg v zakon o vojnih veteranih je po naši oceni neodgovorna
               poteza, neodgovorna poteza s strani predlagateljev. Namen predlagateljev, po naši
               oceni, je izenačitev vseh vojnih veteranov, tako tistih iz druge svetovne vojne kot
               vojne za samostojno Slovenijo oziroma iz obdobja osamosvajanja Republike Slovenije
               pod pretvezo oziroma pod dikcijo vprašanja financiranja.</p>
               <p>Modifikacija financiranja organizacij narodnoosvobodilne borbe bi po naši oceni,
               torej po oceni Slovenske nacionalne stranke, prikazovala negativen odnos do obdobja
               druge svetovne vojne. Res je, in žal nam je, da je v slovenskem političnem prostoru
               kar nekaj političnih predstavnikov, ki poskušajo na vsak način spremeniti obdobje
               druge svetovne vojne, potvarjati njen vpliv na današnji razvoj Republike Slovenije in
               prikazovati Republiko Slovenijo tako doma kot v tujini kot nekoga, ki je sodeloval s
               silami, ki so dejansko napadle našo državo. V Slovenski nacionalni stranki nismo
               nikoli in tudi nikoli ne bomo pristali na take teorije potvarjanja zgodovine.
               Verjamemo v zgodovino, tako kot je bila, verjamemo v boj Slovenije proti okupatorju.
               Zato si ne drznemo spuščati v materijo in na ta način anulirati oziroma izničiti
               vrednote narodnoosvobodilne borbe. Ocenjujemo, da so take poteze posameznikov ali pa
               političnih strank skrivanje oziroma potvarjanje zgodovine. V kolikor pa bi že prišlo
               do spremembe zakona o vojnih veteranih, pa bi po naši oceni ta sprememba lahko prišla
               le v eni obliki, in sicer v spremembi drugega poglavja omenjenega zakona, in sicer v
               členih od številke 5 do številke 22, torej varstvo vojnih veteranov, da se tem
               ljudem, ki so po eni strani tako sodelovali v narodnoosvobodilni borbi in po drugi
               strani v osamosvojitvenemu obdobju omogočali večje pravice; omogočili tiste pravice,
               ki bi jih uvrščale na tisto mesto v naši družbi, ki si ga te ljudje tudi zaslužijo.
               Skratka, da bi se tem ljudem omogočila veljava, kakršno si v naši družbi, po naši
               oceni, tudi zaslužijo. Toda, žal dogajanje v okviru Republike Slovenije, v okviru
               politike in pa v okviru ustavnega sodišča je pokazalo, daso cilji te države in pa te
               vlade in pa tega ustavnega sodišča, žal, drugačni. Po naši oceni je prišlo tako
               daleč, žal, prišlo tako daleč, da so celo tisti, ki so nasprotovali osamosvajanju
               Republike Slovenije, tisti, ki so se sramovali slovenskega državljanstva, in tisti,
               ki niso hoteli imeti slovenskega državljanstva, po zadnji odločbi ustavnega sodišča
               veliko več vredni kot veterani vojne za samostojno Slovenijo in po drugi strani
               veliko več vredni kot tisti, ki so se borili v obdobju narodnoosvobodilne borbe.</p>
               <p>V Slovenski nacionalni stranki torej težam predlagatelja po izničitvi pomena
               narodnoosvobodilne borbe ne bomo podprli, kakor tudi ne bomo podprli nobenega
               predloga vladajočih struktur, da se status vojnega veterana zniža do tiste meje, da
               bi tudi tisti, tako imenovani izbrisani, bili več vredni kot državljani oziroma
               veterani naše države. Ocenjujemo, da je zadnje početje vlade po eni strani sramotno.
               Prav tako pa je po naši oceni sramotno početje tudi predlagatelja, ki skuša prek tega
               zakona izničiti NOB. Hvala. Zakona ne bomo podprli.</p>
            </sp>
            <sp xml:id="SDZ3-Redna-26-2003-05-27.sp135">

               <speaker>PREDSEDNIK BORUT PAHOR:</speaker>

               <p>Kolega Kelemina bo predstavil stališče poslanske skupine Socialdemokratske stranke,
               prosim. Za njim kolega Potrč.</p>
            </sp>
            <sp xml:id="SDZ3-Redna-26-2003-05-27.sp136">

               <speaker>BRANKO KELEMINA:</speaker>

               <p>Hvala lepa. Spoštovani! Namen predlagatelja ob temeljiti predstavitvi oziroma
               preučitvi tega predloga sprememb prav gotovo ni ali pa sploh ne kakršnakoli
               diskriminacija, ampak je tudi jasno zapisano, da gre v bistvu za poenostavitev
               oziroma enakost pred ustavo in pa tudi zakoni. Vse to, kar predstavnik vlade
               napoveduje v neki lustraciji in nekem političnem pritisku ali pa dejanju neke strani
               proti drugi strani, mislim, da je vse skupaj zvito iz trte, izmišljeno, potenciranje
               sovraštva in tako naprej, kar seveda nenehno poskušate nekateri uveljavljati. Kaj je
               čista in zadnja in prava resnica, je težko oceniti posebno tistim, ki smo živeli v
               socializmu in ki nikdar nismo bili lačni in žejni, je težko te stvari ocenjevati, to
               lahko ocenjujejo tisti, ki so to doživeli, okusili in tako naprej. Skratka, naše
               mnenje v Socialdemokratski stranki je bilo, da bi bilo potrebno te stvari urediti
               enotno, pravično in mislim, da ni nobena sramota in tudi ne napad na kogarkoli. Če pa
               vsi tukaj v tej državi mislite, da je naša država pač neizmerno bogata in da lahko
               nekatere pravice, ki so že tako ali tako razmeroma velike, nekaterih posameznikov še
               povečamo - prav. Tudi jaz se strinjam, da je potrebno posameznim skupinam, pa tudi
               tem, če hočete, dati še večje pravice, še večjo vlogo, še večje materialne pravice in
               ugled in vse skupaj. Prav. Dajmo jim, pa tudi javnosti javno povejmo, koliko nas to
               stane za posamezno področje. Povejmo! Ni problem. Vsi vemo o vseh težavah, s katerimi
               se danes ukvarjamo na terenu oziroma predvsem v lokalnih skupnostih, ki so oddaljene
               od Ljubljane, v kakšnih težavah ljudje danes živijo. Odpuščanja neizmerno, posebno v
               moji občini v zadnjem času, ker vlada ni imela razumevanja za reševanje delovno
               intenzivnih panog. Ljudje, ki so po 30, 35 let delali za mizerno plačo in reševali to
               državo tako rekoč ohranjati pri življenju, prejšnjo in tole, in nekomu omogočali tudi
               bajno življenje - jaz ne bom rekel, da si je ni zaslužil, si je zaslužil. Ampak tudi
               tisti ljudje, ki delajo 30 let, si zaslužijo neko spoštovanje. Danes so pa na cesti
               brez odpravnine, brez vsega. Kako bodo ti ljudje preživeli? Povejte, da nekatere
               skupine, nekateri posamezniki iz teh upravičencev imajo izredno velike materialne
               koristi oziroma možnosti boljšega, kvalitetnejšega življenja. Ali je to pravično,
               enakopravno, vas vprašam? Če je, če vi tako menite, ni problema. Ampak ne vem, če
               menijo tako vsi. Skratka, jaz sem za to, da jim damo še več. Dajmo jim, ampak dajmo
               tudi ostalim priložnost, da bojo lahko z normalnim, kulturnim delom zaslužiliza svoj
               obstoj, za svoje normalno kulturno življenje. Skratka, če ta država to zmore,
               spoštovani gospod sekretar, jaz predlagam tudi seveda v imenu naše poslanske skupine,
               da se te pravice še povečajo. Vi pa sami veste, kakšne pravice so in koliko nas to
               stane. V celotnem paketu. Skratka, mi smo predlagali, pred vami je, da odločite.
               Hvala.</p>
            </sp>
            <sp xml:id="SDZ3-Redna-26-2003-05-27.sp137">

               <speaker>PREDSEDNIK BORUT PAHOR:</speaker>

               <p>Hvala lepa. Sedaj bo v imenu poslanske skupine Združene liste socialnih demokratov
               nastopil kolega Potrč, za njim kolega Kebrič. Najprej kolega Potrč. Prosim.</p>
            </sp>
            <sp xml:id="SDZ3-Redna-26-2003-05-27.sp138">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi. V poslanski skupini Združene liste
               socialnih demokratov predloga zakona o spremembah in dopolnitvah zakona o vojnih
               veteranih, prvopodpisanega magistra Andreja Vizjaka, vloženega v zakonodajni postopek
               še v prejšnjem mandatu, 11. marca 1999, ne sprejemamo. Poslanska skupina Združene
               liste socialnih demokratov bo zato glasovala proti zakonu. Bistvo razlogov, zaradi
               katerih bomo glasovali proti predlaganemu zakonu, je opredelila že vlada v svojem
               mnenju z dne 6. maja 2003, pa tudi gospod državni sekretar danes na seji, na
               vprašljivost in neustreznosti določb predloga zakona opozarja tudi zakonodajno-pravna
               služba v svojem mnenju z dne 22. aprila 2003. V poslanski skupini k tem mnenjem
               dodajamo: financiranje veteranskih organizacij je po vzoru sistema financiranja za
               invalidska društva in društva žrtev vojnega nasilja, torej na enak način za vsa
               društva, ki delujejo za uresničevanje interesov in pravic na podlagi tako imenovanih
               vojnih zakonov, urejeno v drugem in tretjem odstavku 1. člena zakona o vojnih
               veteranih. Tem društvom se lahko podeli status društva, ki deluje v javnem interesu,
               in na podlagi programa društva nato zagotovi tudi financiranje iz državnega
               proračuna. Na podlagi teh določb zakona se v proračunu ministrstva za delo, družino
               in socialne zadeve v letu 2003, torej letos, financira pet veteranskih organizacij,
               skupaj, na podlagi navedenih treh vojnih zakonov, pa dvanajst organizacij. Trditev
               predlagateljev, da ima organizacija vojnih veteranov iz narodnoosvobodilnega boja
               privilegiran položaj v primerjavi z ostalimi organizacijami, predvsem pa z
               organizacijo vojnih veteranov borbe za samostojno Slovenijo, torej ni resnična.Že v
               dosedanji ureditvi je omogočen pluralizem teh organizacij. Če pa bi sprejeli 33.a in
               b člen, kakor ga predlagajo, in hkrati ne spremenili 1. člena, ki zdaj ureja to
               vprašanje, bi v zakonu prišlo do popolne zmede, ker bi o isti stvari dva člena
               zakonagovorila na povsem različen način.</p>
               <p>Poleg tega predlagatelji predlagajo še črtanje 34. člena veljavnega zakona, pri
               čemer sploh ne povedo, kaj želijo s tem doseči. Dejansko pa je treba povedati, da 34.
               člen veljavnega zakona ureja pravice narodnih herojev narodnoosvobodilnega boja in
               gre za skupino državljank in državljanov, ki jih vse demokratične države, ki
               spoštujejo svojo tradicijo in svoj narodnoosvobodilni boj, urejajo na poseben način.
               Skopa obrazložitev predlagatelja, da naj bi te določbe ne bile več smiselne, za to
               gotovo ne zadošča, mislim pa, da je do vojnih veteranov tudi žaljiva. Poleg tega gre
               za neustaven predlog, saj je to obveznost države na podlagi 18. člena ustavnega
               zakona, pridobljenih osebnih pravic, in to so osebne pravice, pa tudi ni mogoče
               odvzeti, ker so pridobljene na podlagi zakona.</p>
               <p>Vsebina predlaganih sprememb in dopolnitev zato ni sprejemljiva, ni zadostno
               pojasnjena, je vsebinsko protislovna, deloma pa tudi protiustavna. Zato bomo poslanke
               in poslanci Združene liste socialnih demokratov glasovali proti predlogu zakona.</p>
            </sp>
            <sp xml:id="SDZ3-Redna-26-2003-05-27.sp139">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kebrič ima besedo v imenu poslanske skupine DeSUS, za njim kolega
               Gasparini.</p>
            </sp>
            <sp xml:id="SDZ3-Redna-26-2003-05-27.sp140">

               <speaker>IVAN KEBRIČ:</speaker>

               <p>Hvala lepa za besedo, gospod predsednik. Spoštovane kolegice in kolegi! Res je, da je
               pretežno v večini v Demokratični stranki upokojencev Slovenija starejša generacija,
               starejša populacija. Zakaj to govorim? Predvsem zaradi tega, ker je ta generacija
               preživela, na srečo, drugo svetovno vojno, preživela prav tako, še na večjo srečo,
               vojno za Slovenijo, da smo dobili samostojno državo. Ne gre razvrednotiti določenega
               deleža tistih, ki so se leta 1941, ko je okupator ali os Nemčija-Italija bila na
               višku svojih osvajalnih pohodov, takrat uprli v taki manjšini, v kakršni smo bili v
               tistem času kot slovenski narod. Zato menimo, da ni primerljivo in ne gre, ponavljam,
               razvrednotiti tistih herojskih dejanj, ki so jih ustvarjali narodni heroji, ki so na
               srečo nekaterih žal pa na nesrečo mnogih, že zdavnaj pod rušo, tisti pa, ki še danes
               živijo, si zaslužijo še vedno to spoštovanje, pa tudi določeno materialno korist.
               Kajti, materialna, finančna sredstva nikdar ne morejo nadoknaditi tistih žrtev, ki
               jih je nekdo bil pripravljen za domovino,za svojo državo žrtvovati. Zato menimo v
               naši poslanski skupini, da je prav, da tudi veterani za samostojno državo Slovenijo
               dobijo ustrezen status, kajti tudi ti so se takrat uprli veliki premoči, ampak ob
               pomoči vsega ljudstva, vsega naroda, vseh državljanov, smo uspeli, da smo se
               osamosvojili.</p>
               <p>Naša poslanska skupina ne bo podprla navedenega predloga zakona in bo glasovala proti
               stališču odbora za zdravstvo, delo, družino, socialno politiko in invalide.
               Predlagateljeva utemeljitev potrebe po sprejemu predloga zakona z domnevno neskladno
               ureditvijo financiranja organizacij vojnih veteranov z ustavo Republike Slovenije ni
               prepričljivo. Menimo, da obstoječa organizacija vojnih veteranov NOB nima
               priviligiranega položaja v primerjavi z organizacijami vojnih veteranov za vojno za
               Slovenijo. Obstoječa ureditev daje društvom in njihovim zvezam možnost, da za
               dejavnosti v javnem interesu konkurirajo za pridobitev ustreznih javnih sredstev
               enakopravno, in zato ne drži, po navedbah predlagateljev zakona, da so posamezna
               društva s tega področja v neenakopravnem položaju.</p>
               <p>Zaključujem s tem, da črtaje 34. člena je protiustavno. Pridobljene pravice jamči
               naša ustava in predlagatelji nimajo pravice uveljavljati ali predlagati, da se krši
               ustava, kajti 34. člen tega zakona je to pravico tem veteranom, tem herojem dal.
               Nihče jim nima pravice danes tega oporekati, zato naša poslanska skupina bo glasovala
               tako, da zadeve ostanejo in ne bo glasovala za predlog odbora. Hvala lepa.</p>
            </sp>
            <sp xml:id="SDZ3-Redna-26-2003-05-27.sp141">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kebrič. Kolega Gasparini bo predstavil stališče poslanskega kluba
               LDS. Prosim.</p>
            </sp>
            <sp xml:id="SDZ3-Redna-26-2003-05-27.sp142">

               <speaker>MARIO GASPARINI:</speaker>

               <p>Hvala lepa, gospod predsednik. Kolegice in kolegi. Predloga zakona o spremembah in
               dopolnitvah zakona o vojnih veteranih, ki ga je v obravnavo predložil magister Andrej
               Vizjak, v poslanski skupini LDS-a ne bomo podprli, torej bomo glasovali proti sklepu
               matičnega telesa. Namen predlaganega zakona je, da se ukine posebno financiranje
               Zveze združenj borcev NOBja in da se financiranje vseh organizacij vojnih veteranov
               uredi enotno v zakonu o vojnih veteranih. Teza predlagatelja zakona je, moram reči,
               da je nesprejemljivo, da ima organizacija vojnih veteranov iz NOB-ja priviligiran
               položaj v financiranju v primerjavi z organizacijo vojnih veteranov vojne za
               Slovenijo in da se s tem krši enakost pred zakonom. Odgovor, zakaj v poslanski
               skupini LDS-a predlaganega zakona ne bomo podprli, je v tem, da v Republiki Sloveniji
               zaenkrat ne obstaja zakon, ki bi sistemsko urejal financiranje vseh veteranskih
               organizacij, pa tudi drugih društev vojnih invalidov ter žrtev vojnega nasilja.
               Urejanje te tematike znotraj zakona o vojnih veteranih je neprimerna rešitev. V
               Republiki Sloveniji tako zaenkrat poznamo sistem sofinanciranja veteranskih
               organizacij s statusom društva, ki deluje v javnem interesu, na podlagi programa dela
               društva, ki ga za dodelitev proračunskih sredstev upošteva pristojno ministrstvo.
               Zveza združenj borcev NOB-ja tako normalno konkurira za pridobitev državnih
               proračunskih sredstev ob enakih pogojih, kot vsa ostala društva vojnih veteranov. Ker
               torej ne smatramo, da gre za kršenje načela enakosti pred zakonom, saj se morajo vsa
               društva za pridobitev sredstev izkazati z javno koristnim programom, predlagamo
               zavrnitev zakonskega predloga in tako bomo tudi storili v poslanski skupini. Hvala
               lepa.</p>
            </sp>
            <sp xml:id="SDZ3-Redna-26-2003-05-27.sp143">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Brenčič - ne želi predstaviti stališč. Tako smo s tem delom te
               točke tudi končali. Pristojno delovno telo k predlogu zakona ni sprejelo nobenega
               dopolnila, zato tudi za sejo zbora ni vloženih amandmajev, ni možna razprava o členih
               vloženih amandmajih. S tem zaključujem drugo obravnavo predloga zakona in v skladu s
               poslovnikom bomo o zakonu glasovali v četrtek, 29.5., po končani zadnji točki
               dnevnega reda. S tem prekinjam to točko, do 17. ure in 10 minut, ko bomo nadaljevali
               z drugo obravnavo predloga zakona o spremembah in dopolnitvah zakona o kazenskem
               postopku, ki ga je v obravnavo zboru predložila vlada. Nadaljevali bomo torej ob 17.
               uri in 10. minut, do takrat sejo prekinjam.</p>
               <stage type="time">(Seja je bila prekinjena ob 16.55 uri in se je nadaljevala ob 17.11 uri.)</stage>
            </sp>
            <sp xml:id="SDZ3-Redna-26-2003-05-27.sp144">

               <speaker>PREDSEDNIK BORUT PAHOR:</speaker>

               <p>Nadaljujemo z našim delom. Smo pri <title>DRUGI OBRAVNAVI PREDLOGA ZAKONA O SPREMEMBAH IN DOPOLNITVAH ZAKONA O KAZENSKEM
               POSTOPKU.</title>
               </p>
               <p>Predlog zakona je v obravnavo zboru predložila vlada. Preden dam besedo predstavniku
               vlade, to bo verjetno državni sekretar, bi vas prosil, če zasedete vaša mesta, da bi
               lahko gospod državni sekretar dopolnilno obrazložil predlog zakona in za to ima na
               voljo 5 minut. Prosim. Državni sekretar Jenull.</p>
            </sp>
            <sp xml:id="SDZ3-Redna-26-2003-05-27.sp145">

               <speaker>HINKO JENULL:</speaker>

               <p>Hvala lepa, gospod predsednik, za besedo. Spoštovane poslanke in poslanci. Kazenski
               postopek ureja delovanje kazenskega sodišča drugih državnih organov in vseh drugih
               udeležencev pri ugotavljanju, ali je bilo storjeno kaznivo dejanje, kdo je storilec
               in kakšno sankcijo je potrebno izreči. Interesi, ki prežemajo ta postopek, so
               nasprotujoči, vložki, ki so v igri, veliki in je postopek zato po definiciji
               konflikten. Ne gre spregledati, da končni izid postopka ni le potrditev ali ovrženje
               obtožne ali obrambne teze, je tudi spričevalo dela vseh organov, ki v njem
               sodelujejo. Zato je razumljivo, da si prizadevajo za tak postopek, v katerem bo
               njihovo delo optimalno, pomeni, da bodorešitve take, ki omogočajo doseči zaželene
               rezultate. Naloga države pa je, da uravnovesi njihova procesna pooblastila oziroma
               orožja, tako da se zagotovi uresničitev temeljnega cilja postopka. Ta pa ni
               enoznačen, tudi ni le dvopolen, kot bi izhajalo iz poudarjenih razprav o položaju
               domnevnega storilca in žrtve. Kazensko pravo predvsem varuje pomembne družbene
               vrednote, zato je predmet posebne družbene pozornosti.</p>
               <p>V naši javnosti je začelo prevladovati mnenje, da naš kazenski postopek ni dober, ni
               učinkovit, da je treba čimprej spisati nov, boljši zakon, ki bo z drugačno formulo
               razrešil nasprotja interesov, ki se razčiščujejo v postopku. Pri tem pa, to želim
               posebej opozoriti, ni bilo in ni z gotovostjo dokazano, da je naš kazenski postopek
               neučinkovit, še manj, da je za to kriv zakon. In če gremo dalje, za korak naprej od
               teze, da zakon ni dober, v tem primeru k vprašanju, kakšen je ta boljši kazenski
               postopek, dotlej enotno mnenje razpade na toliko variant, kolikor je razpravljavcev.
               Da to drži, se lahkovsakdo prepriča, če pogleda strokovne razprave o tej noveli
               zakona in pred njo v razponu od mnenja, da smo že zdavnaj zamudili čas za sistemske
               spremembe, do mnenja, da spremembe sploh niso potrebne. Pri tem pa se eni in drugi
               podpisujejo z doktorskimi nazivi. Prepričan sem, da sta kljub takim različnim
               mnenjem, predlagatelj in zakonodajalec doslej ravnala modro, ko sta spreminjala in
               dopolnjevala zakon, in da bosta tako ravnala tudi, če bo predlagana novela sprejeta.
               Spreminja se le tisto, kar je ustavno sodišče prepoznalo kot nasprotno ustavi,
               rešitve pa so oblikovane znotraj veljavnega koncepta mešanega postopka, z nekaterimi
               elementi akuzatornosti. S tem se daje stroki čas, da opravi razpravo o bodočih
               sistemskih spremembah, da naroči in pridobi teoretične in empirične raziskave o
               smereh sprememb, ki že tečejo in so pred zaključkom, in da za nekatere spremembe, o
               katerih je doseženo večinsko soglasje, da bodo nujne, omogoči, da se v manjšem obsegu
               že preizkusijo v praksi. S predlagano novelo se zato v duhu ustavne odločbe poleg
               določitve novega izločitvenega razloga premika veljavnost policijskih obvestil iz
               polja prepovedanega, to je okuženega, v polje dovoljenega, pod zakonsko določenimi
               pogoji pa tudi za sodbo veljavnega dokaznega gradiva. Nikakršnega razloga ni, da bi
               celotno policijsko delo bilo še naprej na ravni materialnih dokazov, ki so morda celo
               pomembnejši, priznano kot legalno, na področju personalnih dokazov pa nelegalno, celo
               v primerih, če se opravi po ustavnih procesnih garancijah z navzočnostjo zagovornika,
               kot je predvideno v teh spremembah. Pri tem pa ostaja tudi sodna preiskava za
               primere, ki jih policija ne bi zmogla sama rešiti ali če za izvršitev svojih novih
               pooblastil ne bi imela soglasja strank.</p>
               <p>Na koncu še nekaj o tako imenovanem krpanju zakona. V letih od uveljavitve, to je
               1994, je to peta novela. Zvezna republika Nemčija je svoj zakon o kazenskem postopku
               sprejela leta 1989; zagotovo ga je dolgo in skrbno pripravljala. Od takrat v le
               nekoliko daljšem času veljavnosti našega zakona je bil nemški spremenjen do danes
               50-krat. Danes, v času globalizacije kriminala, tehnološkega razvoja, povezovanja
               držav na ravni preiskovanja in pregona kaznivih dejanj, sistemov, ki bi veljali
               desetletje, ni več, tudi v drugih državah je enako. Zato ne bi bilo prav, če naj bi
               ta državni zbor imel slabega občutka, ker mora zakon, pa ne le tega, novelirati. Že
               sedaj je možno napovedati, da bo zaradi dveh novih ustavnih odločb skoraj gotovo
               sledila najmanj še ena novela zakona. Po drugi strani pa je praksa dosedanje
               spremembe dobro sprejela in jih uporablja brez posebnih težav. Prepričan sem, da bo
               tako tudi s tem predlogom zakona, in zato predlagam, da ga sprejmete. Hvala.</p>
            </sp>
            <sp xml:id="SDZ3-Redna-26-2003-05-27.sp146">

               <speaker>PREDSEDNIK BORUT PAHOR:</speaker>

               <p>Hvala lepa. Predsednik Lavrinc, želite kot predsednik odbora besedo? Prosim.</p>
            </sp>
            <sp xml:id="SDZ3-Redna-26-2003-05-27.sp147">

               <speaker>MAKSIMILJAN LAVRINC:</speaker>

               <p>Hvala lepa, gospod predsednik. Sicer je bil kot poročevalec določen podpredsednik
               odbora za notranjo politiko, vendar je danes zaradi službenih razlogov odsoten in sem
               sam prevzel to vlogo.</p>
               <p>Torej, poročilo vsebuje to, kar je bilo pravzaprav predstavljeno tudi tukaj in
               podobno je bilo povedano, morda malo bolj okrnjeno, na seji odbora.</p>
               <p>Predstavnik zakonodajno-pravne službe je povedal, da je predlagatelj večino pripomb
               zakonodajno-pravne službe upošteval, tako da smo potem skupaj pripravili amandmaje
               odbora, ki so potem postali integralni del teksta.</p>
               <p>Glede pripomb, ki niso vsebovane v teh amandmajih, pa je bilo nekako oblikovano
               mnenje, naj se pri pripravi že omenjene novele zakona o kazenskem postopku te stvari
               morda bolj podrobno razdelajo.</p>
               <p>Same opombe oziroma pomisleki zakonodajno-pravne službe so popisani v poročilu in jih
               ne bi ponavljal. Moram reči, da tem predstavitvam ni sledila kakšna razburljiva
               razprava, nasprotno, razprav je bilo pravzaprav malo. Ena od članic odbora je
               povedala, da njihova poslanska skupina teh sprememb ZKP-ja ne bo podprla. Hvala lepa.
           </p>
            </sp>
            <sp xml:id="SDZ3-Redna-26-2003-05-27.sp148">

               <speaker>PREDSEDNIK BORUT PAHOR:</speaker>

               <p>Hvala, predsednik odbora. Zdaj bodo dobili besedo predstavniki poslanskih skupin,
               seveda tisti, ki so navzoči. Najprej dajem besedo kolegu Potrču, ki bo predstavil
               stališče poslanske skupine Združene liste socialnih demokratov, za njim kolega Vučko.
               Prosim, kolega Potrč.</p>
            </sp>
            <sp xml:id="SDZ3-Redna-26-2003-05-27.sp149">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovane kolegice in kolegi! Temeljni razlog in cilj
               predlaganih sprememb in dopolnitev zakona je ugotovitev ustavnega sodišča, da so
               določbe veljavnega zakona v neskladju z ustavo, ker omogočajo, da odloča o glavni
               stvari sodnik tudi, če je seznanjen z obvestili, ki lahko vplivajo na njegovo
               nepristranskost. Ob tem ustavno sodišče ugotavlja in poudarja, da mora kazenski
               postopek hkrati in enakovredno zagotavljati tako učinkovitost kazenskega postopka in
               obsodbo storilcev kaznivih dejanj kakor tudi varstvo pravic in svoboščin posameznika
               v kazenskem postopku. Za uresničitev slednjega pa ne zadoščajo le garancije o
               neodvisnosti sodstva kot posebne veje oblasti, temveč so potrebne tudi take rešitve
               kazenskega postopka, da lahko sodnik, skladno z načelom neposrednosti, opre sodbo le
               na dejstvo in dokaze, opravljanje na glavni obravnavi. Sprejem rešitev, ki bodo
               zagotovile upoštevanje te odločbe ustavnega sodišča, je nujno, saj je na podlagi nje
               bilo razveljavljenih ali na novo začetih pred drugimi senati kar nekaj velikih in
               javno odmevnih kazenskih zadev. Najširša javnost pri tem ne mora presojati razlog za
               tako stanje, zato je vedno pogostejša ocena, da je sodstvo neučinkovito, da se
               posebej slabo odkrivajo in kaznujejo storilci družbeno najbolj nevarnih in zavržnih
               kaznivih dejanj, da se posebej razraščajo korupcija, kriminal belih ovratnikov in
               organizirani kriminal. Posebej to so razlogi, zaradi česar velja predlagane spremembe
               in dopolnitve zakona podpreti. Pri tem pa bi v Združeni listi socialdemokratov radi
               opozorili še na naslednje.</p>
               <p>V slabih devetih letih, odkar velja novi zakon, ga spreminjamo in dopolnjujemo
               petič. Za mnoge velja, da vse dosedanje spremembe niso dosegle želenih učinkov.
               Želimo si, da bi tokrat bilo boljše.</p>
               <p>Drugič. Smo proti nepremišljenim rešitvam, sprejetim pod vplivom dnevnopolitičnih
               ocen ali javne kritike, zgrajene zgolj na posameznih javno odmevnih primerih. Toda,
               preseči je treba tudi neučinkovitost stroke, ki le počasi predlaga rešitve. Na
               splošno velja - in temu je težko oporekati -, da so med udeleženci kazenskega
               postopka daleč najuspešnejši odvetniki, dočim se policija, tožilstvo in sodišča sicer
               trudijo prikazati svoje uspehe in napredke v delovanju, ki ga ne kaže zanikati, ki pa
               ga pogosto močno omajajo nerešeni primeri, ki bi jih vsak od nas znal našteti z imeni
               in priimki.</p>
               <p>Podpora predlaganim spremembam in dopolnitvam zakona zato pomeni predvsem priznanje
               stiske, v katerih se nahajamo. Pomeni željo storiti vse, da bi se povrnilo zaupanje v
               pravosodje, da bi velika večina državljank in državljanov pričela verjeti, da večina
               storilcev kaznivih dejanj čaka zaslužena kazen, da je država pri pregonu kaznivih
               dejanj uspešna in nepristranska, da nihče ne more biti kaznovan le zaradi zahtev
               javnosti, če mu krivda ni nesporno dokazana, in da nihče ne more biti oproščen le
               zato, ker ima vpliven položaj, veliko denarja ali dobre advokate. To pa so pogosta
               mnenja, ki jim mora demantirati boljša zakonodaja in praksa.</p>
               <p>Želimo si, da bi bile predlagane spremembe in dopolnitve zakona čim večji korak v tej
               smeri in zato jih tudi podpiramo. Hvala lepa.</p>
            </sp>
            <sp xml:id="SDZ3-Redna-26-2003-05-27.sp150">

               <speaker>PREDSEDNIK BORUT PAHOR:</speaker>

               <p>Dobro. Preden povabim k besedi kolega Vučkota, dajem besedo še kolegu Pečetu. Prej
               sem ga spregledal, ker ni sedel na svojem mestu. Pet minut ima kolega Peče za
               predstavitev stališč poslanske skupine Slovenske nacionalne stranke, potem pa res
               kolega Vučko. Prosim, kolega Peče.</p>
            </sp>
            <sp xml:id="SDZ3-Redna-26-2003-05-27.sp151">

               <speaker>SAŠO PEČE:</speaker>

               <p>Spoštovani! Zagotavljanje pravičnosti, reda in miru je Slovenski nacionalni stranki
               v bistvu moto delovanja. Verjamem, da vse politične stranke v okviru tega Državnega
               zbora in pa tiste, ki se še ne nahajajo v tej naši dvorani, si želijo, da bi
               slovenska družba postala tovrstna družba, da kazniva dejanja obsodi in da jih obsodi
               na način, ki bo čim krajši, in na način, ki bo čimbolj pravičen.</p>
               <p>Torej, če se dotaknem predloga zakona o spremembah in dopolnitvah zakona o kazenskem
               postopku in če v prvotni fazi zasledujemo cilje, načela in pa poglavitne rešitve,
               predlagane spremembe in dopolnitve s strani vlade Republike Slovenije, moramo
               poudariti, da se v Slovenski nacionalni stranki strinjamo s prvo ugotovitvijo, in
               sicer da je zakon nastal kot posledica odprave neskladnosti zakona o kazenskem
               postopku z ustavo Republike Slovenije.</p>
               <p>Torej, ker v Nacionalni stranki težimo k spoštovanju pravnih načel, torej hierarhije
               pravnih aktov in predvsem supremacijo ustavnih načel, se ne strinjamo s prvo
               ugotovitvijo oziroma prvo težnjo vlade Republike Slovenije. Toda ocenjujemo, da je
               bistvo predlaganih sprememb, torej kazenskega zakonika oziroma zakona o kazenskem
               postopku, v takoimenovanem drugem poglavju, to je pospešitve in boljša učinkovitost
               kazenskih postopkov, pa imamo v okviru poslanske skupine SNS eno in po naši oceni
               najpomembnejšo pripombo. Torej osnovni pomislek, ki temelji tudi na uvodnih besedah
               predstavnika vlade, ki ji poda uvodno kratko obrazložitev zakona, in sicer zakon o
               kazenskem postopku ureja delovanje vseh udeležencev v celotnem postopku. Poudarek je
               na besedi "vseh udeležencev" in od tu izhaja naša osnovna ocena oziroma kritika
               omenjenega predloga zakona. V Slovenski nacionalni stranki ocenjujemo, da v kolikor
               bi bil namen vlade resen pri pripravi zakona, torej po večji učinkovitosti vseh
               udeležencev, bi vlada Republike Slovenije paralelno s tem zakonom, ki je v pripravi
               kar nekaj časa, predlagala tudi ustavne spremembe s področja trajnega sodniškega
               mandata.</p>
               <p>Naj tu opozorim, da smo v Slovenski nacionalni stranki že leta 2001 v ta državni zbor
               ponudili v sprejem sklep, ki bi po naši oceni omogočal kvalitetnejše, predvsem pa
               delo, ki se bo odražalo na podlagi konkurence, to je omejitev sodniškega mandata. Po
               naši oceni dosedanja ustavna ureditev, torej neomejen sodniški mandat tudi na temu
               področju, torej na predmetnem področju zakona o kazenskem postopku, omogoča
               dolgotrajne, zapletene, predvsem pa neučinkovito razreševanje teh postopkov. Takrat
               je državni zbor sprejel oziroma podprl predlog Slovenske nacionalne stranke o
               omejitvi sodniškega mandata, toda vlada zaradi svoje ignorance, tako kot praviloma do
               delovanja Slovenske nacionalne stranke in v konkretnem primeru tudi do državnega
               zbora, ni pripravila tovrstne ocene oziroma zakonske uskladitve in pa ureditve
               omejitve sodniškega mandata. Poleg tega naj še spomnim, da je bil tudi pripravljen
               predlog ustavnih sprememb s prvopodpisanimi predstavniki Slovenske nacionalne
               stranke, ki je težil k temu, da bi omejil trajni sodniški mandat, s tem povzročili
               konkurenčnost in pa večjo učinkovitost dela sodišč. In po naši oceni bi tovrsten
               predlog moral biti v določenem delu zajet tudi v zakonu o kazenskem postopku, s tem
               bi vlada Republike Slovenije po naši oceni pokazala, da misli resno glede predloga
               zakona o kazenskem postopku in predvsem glede ciljev ter zasledovanja boljšega in
               učinkovitejšega delovanja slovenskih sodišč. Ker pa žal tega ni, se bojimo, da
               resnega namena s tem zakonom v naši državi še ni, žal.</p>
               <p>No, nadaljeval bom s tretjim sklopom razlogov sprememb, ki jih navaja vlada
               Republike Slovenije, in sicer predlogi, ki so nastali zaradi odprave nejasnosti.
               Seveda, tretji sklop je smiseln in ga tudi v Slovenski nacionalni stranki podpiramo,
               kakor tudi četrti sklop, ki nekako uvaja terminološko uskladitev. Zakonu v Slovenski
               nacionalni stranki navkljub največji pomanjkljivosti, torej pomanjkanju oziroma še
               vedno obstoju trajnega sodniškega mandata, ne bomo nasprotovali. Izražamo pa bojazen,
               da zakon ne bo prinesel želenih učinkov oziroma če zakonodajna veja oblasti - kajti
               izvršilna veja oblasti je svoje že povedala, torej, da še zmeraj hoče imeti sodniški
               mandat v obliki trajnega mandata - ne bo omejila sodniškega mandata. Še enkrat
               apeliramo s tega mesta na vlado Republike Slovenije, da pristopi tudi na konkreten
               način, to je, da sodnikom omeji njihov do sedaj trajni mandat. Zakonu ne bomo
               nasprotovali. Hvala.</p>
            </sp>
            <sp xml:id="SDZ3-Redna-26-2003-05-27.sp152">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Vučko, tri minute za predstavitev stališča poslanskega kluba LDS,
               za vami kolega Diaci.</p>
            </sp>
            <sp xml:id="SDZ3-Redna-26-2003-05-27.sp153">

               <speaker>DUŠAN VUČKO:</speaker>

               <p>Hvala za besedo, gospod predsednik. Spoštovane kolegice in spoštovani kolegi! V
               poslanski skupini Liberalne demokracije Slovenije bomo zakon oziroma novelo zakona
               podprli. Podprli bomo predvsem zaradi tega, ker gre v prvi vrsti za udejanjenje
               ustavne odločbe, ki se nanaša na izločitveni razlog za sodnika ali na tako imenovano
               okuženost sodnikov.</p>
               <p>Drugi razlog, ki nas je vodil, da to novelo podpremo, je ta, da sama novela uvaja
               spremembe predkazenskega postopka in vsebuje neke nove institute, ki bodo izboljšali
               predkazenski postopek. Gre za pravico obdolženca in njegovega zagovornika do pregleda
               uradnih zaznamkov, ki jih je državni tožilec izločil iz spisa; usmerjanje policije s
               strani državnega tožilca, kar se nam zdi še posebej pomembno; potem zaslišanje - pred
               policijo se lahko opravi samo ob navzočnosti zagovornika, pri čemer pa je lahko
               prisoten tudi državni tožilec.</p>
               <p>Novela zakona vsebuje tudi kaznovalni nalog, in ta institut podpiramo.</p>
               <p>Poleg vseh naštetih sprememb menimo, da je treba pristopiti k nadaljnji analizi
               predkazenskega postopka in v prihodnosti ta zakon še naprej dopolnjevati. Ni
               najbolje, da zakon o kazenskem postopku oziroma predkazenski postopek na vsake toliko
               časa dopolnjujemo z različnimi novelami, vendar pa je še vedno bolje to, kot pa nič,
               saj tudi na tem področju vedno znova in znova prihajamo do novih spoznanj.</p>
               <p>V poslanski skupini bomo glasovali za novelo zakona. Hvala.</p>
            </sp>
            <sp xml:id="SDZ3-Redna-26-2003-05-27.sp154">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Diaci - se odpovedujete. Mag. Kramberger, potem ste na vrsti vi za
               predstavitev stališč poslanske skupine SLS; s tem bomo tudi zaključili predstavitev
               stališč. Prosim.</p>
            </sp>
            <sp xml:id="SDZ3-Redna-26-2003-05-27.sp155">

               <speaker>MAG. JANEZ KRAMBERGER:</speaker>

               <p>Hvala lepa, gospod predsednik. Predlagatelj zakona je vlada, ki je predlog zakona o
               spremembah in dopolnitvah zakona o kazenskem postopku vložila potem, ko je marca
               lanskega leta ustavno sodišče ugotovilo neskladnost dela obstoječega zakona z našo
               ustavo. Ustavno sodišče je naložilo državnemu zboru odpravo pomanjkljivosti v roku
               enega leta od te odločbe. Obstoječi zakon o kazenskem postopku namreč ne določa
               učinkovitega načina, s katerim bi preprečili, da se sodnik, ki odloča o glavni
               stvari, seznani z obvestili, ki so bila pridobljena v predkazenskem postopku. V
               skladu s poglavitnimi pripombami zakonodajno-pravne službe je predlagatelj predlog
               zakona ustrezno popravil, priredil. V pregledih predlagatelj predlogov
               zakonodajno-pravne službe utemeljeno sledi, saj bi v nasprotnem primeru moral poseči
               v samo sistematiko zakona.</p>
               <p>V naši poslanski skupini menimo, da predlog zakona upošteva potrebo po natančnejši
               določitvi oblike sodelovanja policije in državnih tožilstev pri odkrivanju kaznivih
               dejanj in storilcev kaznivih dejanj. Menimo, da se je potreba po ureditvi tega
               vprašanja v praksi nemalokrat pokazala in da je torej njena normativna ureditev v
               zakonu o kazenskem postopku nujna in umestna. Tovrstna zakonska ureditev bo po našem
               mnenju doprinesla tudi k hitrejši in bolj učinkoviti izvedbi kazenskih postopkov.</p>
               <p>V poslanski skupini Slovenske ljudske stranke menimo, da predlog zakona predvideva
               tudi druge smiselne rešitve zdajšnje preobremenjenosti sodišč. Pri tem mislimo
               predvsem na uvedbo novih oblik skrajšanih postopkov, ki bi se uporabljali za zadeve
               manjše družbene nevarnosti.</p>
               <p>Vlada Republike Slovenije je kot predlagateljica po proučitvi sistema v primerljivih
               evropskih državah predvidela uvedbo kazenskega naloga, ki predstavlja institut, ki bo
               posledično prispeval k hitrejšemu reševanju kazenskih zadev. Poudariti je še
               potrebno, da pospešitev postopkov v nobene pogledu ne zmanjšuje pravic obdolžencev in
               oškodovancev.</p>
               <p>V poslanski skupini Slovenske ljudske stranke podpiramo predlog zakona o spremembah
               in dopolnitvah zakona o kazenskem postopku, nenazadnje tudi zato, ker odpravlja tiste
               nejasnosti, ki ob doslednih spremembah in dopolnitvah zakona še niso bile razjasnjene
               in odpravljene.</p>
               <p>Menimo, da gre za kvaliteten predlog, ki uvaja potrebne spremembe in dopolnila. Zato
               bomo tudi ta zakon podprli. Hvala lepa.</p>
            </sp>
            <sp xml:id="SDZ3-Redna-26-2003-05-27.sp156">

               <speaker>PREDSEDNIK BORUT PAHOR:</speaker>

               <p>Z vašim nastopom smo, kolega mag. Kramberger, zaključili predstavitev stališč
               poslanskih skupin. K dopolnjenemu predlogu zakona ni bilo vloženih amandmajev, ni
               možna razprava o členih. Zato razpravo zaključujem in s tem tudi drugo obravnavo
               predloga zakona.</p>
               <p>V skladu s poslovnikom bo zbor opravil glasovanje v četrtek, 29. maja, po končani
               zadnji točki dnevnega reda. Do takrat to točko dnevnega reda tudi prekinjam. Ob 17.50
               uri bo državni zbor prešel na 7. točko - to je na drugo obravnavo predloga zakona o
               zemljiški knjigi. Razprava ne bo dolga. Takoj po njem bomo prešli na odločanje o
               zadevah z današnjega dnevnega reda. To bo ob 18.20 uri. Ob 17.50 uri nadaljujemo, do
               takrat prekinjam zasedanje.</p>
               <stage type="time">(Seja je bila prekinjena ob 17.36 uri in se je nadaljevala ob 17.51 uri.)</stage>
            </sp>
            <sp xml:id="SDZ3-Redna-26-2003-05-27.sp157">

               <speaker>PREDSEDNIK BORUT PAHOR:</speaker>
               <p>
                  <title>PREDLOG ZAKONA O ZEMLJIŠKI KNJIGI.</title>
               </p>
               <p>Predlog zakona je v obravnavo zboru predložila vlada. Državni sekretar Jenull bo
               imel kratko dopolnilno obrazložitev. Prosim.</p>
            </sp>
            <sp xml:id="SDZ3-Redna-26-2003-05-27.sp158">

               <speaker>HINKO JENULL:</speaker>

               <p>Predsednik, hvala lepa. Spoštovane poslanke in poslanci. Že s sprejemom
               stvarnopravnega zakonika, ki je začel veljati 1. januarja letos, je bilo določeno, da
               se bo njegovim novostim moral prilagoditi tudi zakon o zemljiški knjigi iz leta 1995.
               Spremembo tega zakona so pogojevale tudi spremembe zakona o izvršbi in zavarovanju.
               Pa ne gre samo za uskladitev z drugimi zakoni. Med vzroki za sprejem novega zakona o
               zemljiški knjigi so tudi pomanjkljivosti veljavnega zakona, ki so se v praksi
               pokazale v osemletnem obdobju njegove veljavnosti. Na potrebo po racionalizaciji
               poslovanja zemljiške knjige so nas opozorili nemški strokovnjaki v okviru
               predpristopnega projekta za pridružitev Evropski uniji, na poenostavitev
               zemljiškoknjižnih postopkov pa mednarodna banka za obnovo in razvoj v okviru projekta
               posodobitve evidentiranja nepremičnin.</p>
               <p>Zemljiška knjiga kot centralna evidenca stvarnih pravic gre v korak s časom, saj se
               projekt informatizacije oziroma vpeljave elektronske zemljiške knjige približuje
               zaključku. Vse to so razlogi za novo predlagano ureditev zemljiškoknjižnega prava.
               Med pomembnejšimi novostmi zakona so: prilagoditev sistema vpisov zemljiškoknjižnemu
               dovolilu, ki ga je vsebinsko opredelil stvarnopravni zakonik. Določeni so pogoji
               glede vsebine, ki jih morajo izpolnjevati vse listine, ki so podlaga za vpis, glede
               zemljiškoknjižnega dovolila pa so določeni dodatni pogoji za njegov vsebino. Ker je
               eden od razlogov in namenov novega zakona racionalizirati poslovanje v zvezi z vpisi
               v zemljiški knjigi,tako da sodišče preverja samo splošne pogoje za vpis, ki jih
               določa zakon, drugi pogoji pa se preverjajo v postopku notarske overitve podpisa na
               dovolilu, je bilo treba temu ustrezno določiti tudi posebna pravila o overitvi
               zemljiškoknjižnega dovolila. Razmejena je dalje pristojnost odločanja o vpisih na
               prvi stopnji med zemljiškoknjižnimi referenti in sodniki oziroma strokovnimi
               sodelavci. Zaradi preglednosti zemljiškoknjižnih vložkov se postopno vzpostavlja
               pravilo, po katerem se vsaka nepremičnina vpišev svoj zemljiškoknjižni vložek,
               določene pa so tudi izjeme. Predlog zakona o zemljiški knjigi ureja tudi dva nova,
               posebna postopka, in sicer postopek dopolnitve zemljiške knjige in postopke
               vzpostavitve zemljiškoknjižne listine, ki bo rešil problem mnogih lastnikov, zlasti
               na posameznih delih stavbe v etažni lastnini, če ne razpolagajo z izvirniki pogodb,
               nekateri celo nimajo kopij, podpisov prodajalca na kopijah pa iz različnih razlogov
               danes ni več mogoče overiti.</p>
               <p>Načelo zaupanja v zemljiško knjigo je izvorno načelo zemljiškoknjižnega prava.
               Domneva se, da je lastnik nepremičnine tisti, ki je vpisan v zemljiški knjigi.
               Dobroverne osebe, ki so pridobile pravico o zaupanju v zemljiško knjigo, se zato
               varujejo tudi zoper pravice tretjih oseb, ki so nastalena podlagi pravnih dejstev, ki
               niso bila vpisana v zemljiško knjigo. S takšno ureditvijo se uveljavlja načelo
               zaščite dobrovernega pridobitelja. Zakon o zemljiški knjigi je zasnovan kot sistemsko
               zaokrožena ureditev vseh pravil zemljiškoknjižnega prava. Vsebuje splošne določbe, v
               katerih bodo opredeljeni temeljni pojmi, temeljna načela, vsebina vpisov, razdelane
               so vrste vpisov in listine, ki so podlaga za vpis, zemljiškoknjižni postopek, način
               opravljanja vpisov in vodenja zbirke listin, posebni postopki,opredeljena je izbrisna
               tožba ter ustrezno oblikovane prehodne in končne določbe. Zakon ohranja temeljna
               zemljiškoknjižna načela. To je predvsem načelo javnosti, načelo zaupanja v zemljiško
               knjigo, načelo pravnega prednika in načelo vrstnega reda.</p>
               <p>Zemljiškoknjižni postopek je opredeljen kot posebna vrsta nepravdnega postopka,
               njegove posebnosti pa se izražajo v načelu hitrosti, načelu vrstnega reda odločanja o
               vpisih, omejitvi načela zaslišanja udeležencev, načelu formalnosti postopka in načelu
               dispozitivnosti postopka. Predmet vpisa so tako kot doslej pravice, pravna dejstva in
               imetniki pravic. Vrste vpisov so vknjižbe, predznambe in zaznambe, na novo pa tudi
               poučitve ter plombe, kot vrste pomožnega vpisa, s katero se javno objavi začetek
               zemljiškoknjižnega postopka. Zakon naj bi začel veljati 90. dan po objavi v Uradnem
               listu, saj je potrebno, da se praktiki predhodno dobro seznanijo z novimi
               zemljiškoknjižnimi pravili.</p>
               <p>Prednosti novega zakona o zemljiški knjigi bodo po prepričanju predlagatelja zaradi
               sistemsko zaokroženih pravil nedvomno eden od temeljev za hitrejši postopek vpisa
               stvarnih pravic v zemljiško knjigo. Zato predlagamo državnemu zboru, da ta zakon
               sprejeme. Hvala.</p>
            </sp>
            <sp xml:id="SDZ3-Redna-26-2003-05-27.sp159">

               <speaker>PREDSEDNIK BORUT PAHOR:</speaker>

               <p>Hvala, gospod državni sekretar. Kolega Komljanec, bo predstavil poročilo odbora za
               notranjo politiko, ki je predlog obravnavalo kot pristojno delovno telo. Prosim.</p>
            </sp>
            <sp xml:id="SDZ3-Redna-26-2003-05-27.sp160">

               <speaker>JANEZ KOMLJANEC:</speaker>

               <p>Gospod predsednik, hvala za besedo. Spoštovane kolegice poslanke in kolegi
               poslanci.</p>
               <p>Odbor državnega zbora za notranjo politiko je kot matično delovno telo na svoji 35.
               seji dne 7. aprila 2003 obravnaval predlog zakona o zemljiški knjigi, ki ga je v
               drugo obravnavo vložila vlada Republike Slovenije.</p>
               <p>Na podlagi dopolnilnih obrazložitev vlade in pisnega mnenja zakonodajno-pravne službe
               je odbor oblikoval in sprejel amandmaje k 25., 29., 31., 36., 40., 55., 74., 75.,
               81., 95., 101., 145., 161., 224., 244. in 247. členu predloga zakona. Večina
               amandmajev je redakcijskega značaja. Odbor se je večji del svoje razprave omejil na
               četrti odstavek 38. in peti odstavek 247. člena predloga zakona. V mnenju
               zakonodajno-pravne službe je bilo predlagano črtanje petega odstavka 247. člena in s
               tem odvzem predkupne pravice na etažni lastnini občinam, s čimer se nekateri člani
               odbora niso strinjali, češ, da se tako občinam jemlje instrument, s katerim bi občine
               lahko kreirale svojo stanovanjsko politiko. Večina članov odbora je menila nasprotno,
               da je predlagana ureditev dobra, saj bi bil v primeru predkupne pravice občini na
               etažni lastnini promet z etažno lastnino zelo oviran. Prav tako tudi nismo videli
               ovir, da se s poznejšim predpisom, če bi bilo to potrebno, to urediti drugače.</p>
               <p>Naj še opozorim, da je bilo v poročilu odbora, z dne 15.5., v dopolnjenem predlogu
               zakona o 7. točki prvega odstavka 40. člena pomotoma izpuščeno besedo v oklepanju,
               tako da se 7. točka prvega odstavka 40. člena dopolnjenega predloga zakona pravilno
               glasi: "7. Pravnomočnega sklepa, izdanega v postopku izvršbe na nepremičnino oziroma
               v stečajnem postopku, s katerim je sodišče, ki je ta sklep izdalo, v nadaljnjem
               besedilu: izvršilno oziroma stečajno sodišče, odredilo vpis lastninske pravice v
               korist kupca oziroma izbris drugih pravic na nepremičnini oziroma sklepa o
               zavarovanju denarne terjatve zastavno pravico na nepremičnini, s katerimi je
               izvršilno sodišče odredilo knjižbo te zastavne pravice." Hvala lepa.</p>
            </sp>
            <sp xml:id="SDZ3-Redna-26-2003-05-27.sp161">

               <speaker>PREDSEDNIK BORUT PAHOR:</speaker>

               <p>Hvala lepa, poročevalec odbora. Zdaj sledi predstavitev stališč poslanskih skupin.
               Kolegica Lavričeva, vi ste prvi, ki boste predstavili stališče. Prosim.</p>
            </sp>
            <sp xml:id="SDZ3-Redna-26-2003-05-27.sp162">

               <speaker>SONJA AREH LAVRIČ:</speaker>

               <p>Hvala, gospod predsednik, za besedo. Spoštovane poslanke in poslanci ter predstavniki
               vlade! Glede na čas pripravljanja zakona smo s strani vlade Republike Slovenije
               pričakovali bolj korekten in bolj celovit pristop pri reševanju materije zemljiške
               knjige in vseh pravnih poslov v povezavi z evidenco, statistiko, menjavo,
               informatizacijo, pravico, dovolilnico, vpisom in navodili.</p>
               <p>Ocenjujemo, da bi omenjeni zakon moral vsebovati vse prej navedene aktivnosti, tako
               pa zakon zasleduje le nekatere, in sicer informatizacijo, razbremenitev sodišč,
               preglednost, zemljiškoknjižno dovolilo, kar bo na vsak način imelo za posledico
               olajšanje pravic in obveznosti zainteresiranih in zakonsko določenih uporabnikov.
               Kljub omenjenim pomanjkljivostim nameravamo v Slovenski nacionalni stranki predlog
               zakona podpreti, saj menimo, da je vsakršna rešitev v pozitivni smeri napredek.</p>
               <p>Še enkrat pa poudarjam, da bi bilo smiselno v zakonu poiskati tudi rešitve, ki se
               predvidevajo za nov zakon, in sicer matični zakon, za katerega pa se bojimo, da je
               njegov sprejem časovno še zelo odmaknjen. Hvala lepa.</p>
            </sp>
            <sp xml:id="SDZ3-Redna-26-2003-05-27.sp163">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Vučko je odsoten. Potem ima kolega Kramberger v imenu poslanske
               skupine Slovenske ljudske stranke. Prosim.</p>
            </sp>
            <sp xml:id="SDZ3-Redna-26-2003-05-27.sp164">

               <speaker>MAG. JANEZ KRAMBERGER:</speaker>

               <p>Hvala lepa, gospod predsednik. Kolegice in kolegi! V naši poslanski skupini menimo,
               da je sprejem zakona o zemljiški knjigi nujen zaradi številnih sprememb zakonodaje s
               področja nepremičninskega prava.</p>
               <p>Predlagani zakon poenostavlja določene zastarele mehanizme v dosedanjem zakonu,
               predvsem pa usklajuje zemljiško knjigo z določbami stvarnopravnega zakona in z
               zakonom o graditvi objektov. Gre predvsem za nekatere nove pravice na nepremičninah,
               kot je stavbna pravica, ki je določena s stvarnopravnim zakonom in omogoča pridobitev
               gradbenega dovoljenja tudi osebi, ki ni lastnik zemljiške parcele temveč lahko
               pridobi stavbno pravico na podlagi zakupne pogodbe. Zakon usklajuje tudi nekatere
               druge pojme z omenjenima zakonoma.</p>
               <p>Mnenje poslanske skupine Slovenske ljudske stranke je, da je zakonsko besedilo dobra
               podlaga za poenostavitev nepremičninskih evidenc, ki na ta način dobivajo možnost za
               informatizacijo zemljiške knjige in zemljiškega katastra; postanejo osnova za razvoj
               modernega nepremičninskega trga, seveda potem, ko bodo sodišča odpravila nakopičene
               zaostanke. Ministrstvo za okolje, prostor in energijo pa bo izvedlo vpis stavb, ki so
               v lasti več etažnih lastnikov.</p>
               <p>V poslanski skupini Slovenske ljudske stranke menimo, da če se bo v prihodnosti
               izkazalo, da obstoječa zakonodaja, ki ureja nepremičninske evidence, ne bo omogočala
               novega, učinkovitega ažuriranja, da bo morda treba razmisliti tudi o poenostavitvi
               sistema evidentiranja nepremičnin in s tem o spremembi zakona o zemljiški knjigi in
               zakona o zemljiškem katastru. V naši poslanski skupini bomo zakon podprli. Hvala
               lepa.</p>
            </sp>
            <sp xml:id="SDZ3-Redna-26-2003-05-27.sp165">

               <speaker>PREDSEDNIK BORUT PAHOR:</speaker>

               <p>Hvala lepa, kolega mag. Kramberger. S tem smo zaključili s predstavitvijo stališč
               poslanskih skupin. Ker k dopolnjenemu predlogu zakona ni bilo vloženih amandmajev,
               razprava o členih ni možna. Razprava je zaključena in s tem tudi druga obravnava
               predloga zakona. V skladu s poslovnikom bomo odločali o zakonu v celoti v četrtek,
               29. tega meseca, po končani zadnji točki dnevnega reda. S tem tudi prekinjam to točko
               dnevnega reda za danes, razprave o predlogih zakonov ob 18.20 minut bo državni zbor
               prešel na glasovanje. Naše glasovanje bomo pričeli z odločitvijo o predlogu
               poslanskega kolega Diacia, da se opravi razprava o odgovoru predsednika vlade na
               njegovo poslansko vprašanje, kolega Vnučca, se opravičujem, o odgovoru predsednika
               vlade mag. Ropa danes na njegovo poslansko vprašanje. Ob 18.20 vabim vse kolegice in
               kolege v veliko razpravno dvorano, da bomo pričeli z odločanjem. Do takrat sejo
               prekinjam.</p>
               <stage type="time">(Seja je bila prekinjena ob 18.03 uri in se je nadaljevala ob 18.22 uri.)</stage>
            </sp>
            <sp xml:id="SDZ3-Redna-26-2003-05-27.sp166">

               <speaker>PREDSEDNIK BORUT PAHOR:</speaker>

               <p>Ura je dvajset čez šesto popoldan. Nadaljevali bomo z redno sejo. Prešli bomo na
               glasovanja zbora o predlogih odločitev. Pred tem vas bom prosil, da zasedete svoja
               mesta, da pravilno vložite kartice, da to preverite, kajti prešli bomo na
               odločanje.</p>
               <p>Prosim, da še enkrat preverite kartice, da ne bi bilo ugovorov, da glasovanje zaradi
               kakšnih napak ni mogoče.</p>
               <p>Če nihče ne nasprotuje, bomo prešli na odločanje. Najprej na prekinjeno <title>1.
                  TOČKO DNEVNEGA REDA - VPRAŠANJA POSLANK IN POSLANCEV.</title>
               </p>
               <p>Prosim za pozornost v dvorani. Kolega Vnučec je predlagal sklep, ki se glasi:
               "Državni zbor bo na naslednji redni seji opravil razpravo o odgovoru predsednika
               vlade na poslansko vprašanja Bogomirja Vnučca o ukrepih vlade zoper revščino in vse
               večje razslojevanje prebivalcev Slovenije."</p>
               <p>Prosim da glasujete o tem predlogu sklepa.</p>
               <p>Glasujemo o predlogu sklepa. 49 navzočih, 14 za in 32 proti.</p>
               <p><stage>(Za je glasovalo 14.)</stage> <stage>(Proti 32.)</stage></p>
               <p>Predlagani sklep ni bil sprejet.</p>
               <p>Prehajamo na <title>2. TOČKO DNEVNEGA REDA - DRUGA OBRAVNAVA PREDLOGA STANOVANJSKEGA
                  ZAKONA.</title> Odločali bomo o vloženih amandmajih.</p>
               <p>Najprej bomo kolegice in kolegi glasovali o amandmaju poslanskega kluba LDS ter
               poslanskih skupin ZLSD, SLS in DeSUS k 27. členu. Možna je kakopak vedno tudi
               obrazložitev glasu. Počakal bom toliko, kolikor bom ocenil, da je potrebno, da bi
               ugotovil, ali se želi kdo prijaviti. Prosim pa, da ste tudi vi na to pozorni in da ne
               dvignete rok prepozno in to sredi glasovanja, ki ga je potem potrebno prekiniti.</p>
               <p>Glasujemo o amandmaju poslanskega kluba LDS ter poslanskih skupin ZLSD, SLS, in DeSUS
               k 27. členu. Prosim.</p>
               <p>51 navzočih, 46 za in 4 proti.</p>
               <p><stage>(Za je glasovalo 46.)</stage> <stage>(Proti 4.)</stage></p>
               <p>Ta amandma je bil sprejet.</p>
               <p>K 28. členu imamo dva amandmaja. Oba vlaga poslanska skupina SMS. Pardon, najprej
               bomo glasovali o amandmaju vlade na amandma poslanske skupine SMS k 28. členu, potem
               pa še o amandmaju poslanske skupine SMS k 28. členu. Lahko odločimo najprej o
               amandmaju vlade na amandma poslanske skupine SMS.</p>
               <p>Glasujemo. Prosim za pozornost. Glasujemo najprej o amandmaju vlade na amandma
               poslanske skupine SMS. 54 navzočih, 45 za in 5 proti.</p>
               <p><stage>(Za je glasovalo 45.)</stage> <stage>(Proti 5.)</stage></p>
               <p>Ugotavljam da je sprejet. Tako sedaj lahko odločimo tudi o amandmaju poslanske
               skupine SMS k 28. členu.</p>
               <p>Glasujemo. Prosim za pozornost. 51 navzočih, 45 za in 2 proti.</p>
               <p><stage>(Za je glasovalo 45.)</stage> <stage>(Proti 2.)</stage></p>
               <p>Ugotavljam, da je člen sprejet.</p>
               <p>Pri 31. členu imamo najprej odločanje o amandmaju vlade na amandma poslanske skupine
               Socialdemokratske stranke in potem tudi amandma poslanske skupine Socialdemokratske
               stranke k 31. členu.</p>
               <p>Najprej glasujemo o amandmaju vlade na amandma poslanske skupine Socialdemokratske
               stranke. 55 navzočih, 49 za in 5 proti.</p>
               <p><stage>(Za je glasovalo 49.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Tako lahko odločimo o amandmaju poslanske skupine Socialdemokratske stranke k 31.
               členu. Glasujemo. 56 navzočih, 52 za in 2 proti.</p>
               <p><stage>(Za je glasovalo 52.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Prosim za pozornost v dvorani! Mir!</p>
               <p>Pri 33. členu imamo amandma štirih poslanskih skupin. Odločamo o amandmaju štirih
               poslanskih skupin k 33. členu. 58 navzočih, 50 za in 5 proti.</p>
               <p><stage>(Za je glasovalo 50.)</stage> <stage>(Proti 5.)</stage></p>
               <p>Ugotavljam, da smo ta amandma sprejeli.</p>
               <p>K 41. členu imamo amandma poslanske skupine Nove Slovenije.</p>
               <p>41. člen in amandma poslanske skupine NSi. Lahko glasujemo? Prosim! 59 navzočih, 18
               za in 37 proti.</p>
               <p><stage>(Za je glasovalo 18.)</stage> <stage>(Proti 37.)</stage></p>
               <p>Ugotavljam, da amandma ni bil sprejet.</p>
               <p>V dopoldanskem delu seje smo bili obveščeni, da je k 35. členu vložen le amandma pod
               točko 1 iz pregleda, amandma pod točko 2 pa je vložen k 46. členu.</p>
               <p>Imamo torej amandma poslanske skupine Nove Slovenije k 45. členu. O njem odločamo. 61
               navzočih, 16 za in 40 proti.</p>
               <p><stage>(Za je glasovalo 16.)</stage> <stage>(Proti 40.)</stage></p>
               <p>Ugotavljam, da amandma ni bil sprejet.</p>
               <p>K 46. členu imamo amandma poslanske skupine Stranke mladih. O tem amandmaju odločamo.
               60 navzočih, 16 za in 43 proti.</p>
               <p><stage>(Za je glasovalo 16.)</stage> <stage>(Proti 43.)</stage></p>
               <p>Ugotavljam, da amandma ni bil sprejet.</p>
               <p>K 47. členu imamo amandma štirih poslanskih skupin. Odločamo o amandmaju štirih
               poslanskih skupin k 47. členu. Prosim za pozornost! Smo pri 47. členu in amandmaju
               štirih poslanskih skupin. 62 navzočih, 54 za in 3 proti.</p>
               <p><stage>(Za je glasovalo 54.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>K 52. členu imamo amandma poslanske skupine Nove Slovenije. O njem glasujemo. Prosim
               za pozornost, smo sredi glasovanja. Ni bil sprejet. 62 navzočih, 20 za, 38 proti.</p>
               <p><stage>(Za je glasovalo 20.)</stage> <stage>(Proti 38.)</stage></p>
               <p>Amandma ni bil sprejet.</p>
               <p>Imamo amandma štirih poslanskih skupin k 62. členu. Odločamo o njem. Amandma je
               dobil zadostno podporo, 61 navzočih, 50 za in 9 proti.</p>
               <p><stage>(Za je glasovalo 50.)</stage><stage>(Proti 9.)</stage></p>
               <p>Amandma je bil sprejet.</p>
               <p>Poslanska skupina Stranke mladih vlaga amandma k 75. členu. Odločamo o njem, smo
               sredi glasovanja. 63 navzočih, 8 za in 50 proti.</p>
               <p><stage>(Za je glasovalo 8.)</stage> <stage>(Proti 50.)</stage></p>
               <p>Ugotavljam, da ni dobil potrebne podpore.</p>
               <p>Imamo amandma dveh poslanskih skupin Socialdemokratske stranke in Nove Slovenije k
               87. členu. Glasujemo o tem amandmaju. Smo pri 87. členu in sredi glasovanja. 63
               navzočih, 20 za, 40 proti.</p>
               <p><stage>(Za je glasovalo 20.)</stage> <stage>(Proti 40.)</stage></p>
               <p>Amandma ni bil sprejet.</p>
               <p>Pri 91. členu imamo vložen tako amandma štirih poslanskih skupin kot tudi amandma
               poslanskih skupin SDS in Nove Slovenije. Če bo sprejet amandma poslanskih skupin LDS,
               ZLSD, SLS in DeSUS, potem bo postal amandma dveh poslanskih skupin brezpredmeten.
               Najprej bomo odločali o amandmaju štirih poslanskih skupin k 91. členu. Glasujemo. 61
               navzočih, 46 za in 14 proti.</p>
               <p><stage>(Za je glasovalo 46.)</stage> <stage>(Proti 14.)</stage></p>
               <p>Ugotavljam, da je bil amandma sprejet in da je s tem postal predlog dveh poslanskih
               skupin SDS in NSi brezpredmeten.</p>
               <p>Enako opozorilo bo veljalo v primeru 92. člena, le da bo tokrat postal brezpredmeten
               amandma štirih poslanskih skupin, če bo sprejet amandma poslanske skupine Nove
               Slovenije. Prosim, kolega Sok, obrazložitev glasu v imenu poslanske skupine ali v
               osebnem imenu?</p>
            </sp>
            <sp xml:id="SDZ3-Redna-26-2003-05-27.sp167">

               <speaker>ALOJZ SOK:</speaker>

               <p>Hvala za besedo. Jaz umikam naš amandma.</p>
            </sp>
            <sp xml:id="SDZ3-Redna-26-2003-05-27.sp168">

               <speaker>PREDSEDNIK BORUT PAHOR:</speaker>

               <p>Poslanska skupina umika amandma Nove Slovenije. Samo da še enkrat ugotovimo, ali je
               sploh mogoče pred samim glasovanjem umakniti amandma ali je pa treba o njem ponovno
               odločiti. Samo za hip bom...</p>
               <p>131. člen poslovnika določa, da bi morali, če bi tako hoteli, amandma umakniti do
               konca razprave, tako da o njem moramo odločati. Najprej bomo glasovali o predlogu
               poslanske skupine Nsi k 92. členu. Glasujemo. Navzočih 60, 14 za in 43 proti. Ni
               dobil potrebne podpore.</p>
               <p><stage>(Za je glasovalo 14.)</stage> <stage>(Proti 43.)</stage></p>
               <p>Amandma ni dobil podpore.</p>
               <p>Tako lahko odločimo o amandmaju štirih poslanskih skupin k 92. členu. Glasujemo. Smo
               sredi glasovanja o amandmaju štirih poslanskih skupin k 92. členu. Ta je dobil
               podporo. Navzočih 59, 48 za in 3 proti.</p>
               <p><stage>(Za je glasovalo 48.)</stage> <stage>(Proti 3.)</stage></p>
               <p>Amandma je dobil podporo.</p>
               <p>Iste štiri poslanske skupine vlagajo amandma tudi k 95. členu. O tem odločamo.
               Glasujemo o amandmaju štirih poslanskih skupin k 95. členu. Prosim za pozornost in
               mir v dvorani. Smo sredi glasovanja. Navzočih 57, 44 za in 11 proti.</p>
               <p><stage>(Za je glasovalo 44.)</stage> <stage>(Proti 11.)</stage></p>
               <p>Ugotavljam, da je predlog dobil potrebno podporo.</p>
               <p>Imamo dva amandmaja, ki sta vložena k 101. členu. Če bo amandma poslanskih skupin
               SDS in NSi sprejet, bo postal brezpredmeten amandma poslanskih skupin LDS, ZLSD, SLS
               in DeSUS.</p>
               <p>Glasujemo najprej o amandmaju poslanskih skupin SDS in NSi k 101. členu. Prosim.
               Navzočih 65, 22 za in 41 proti. Ta predlog ni dobil potrebne podpore.</p>
               <p><stage>(Za je glasovalo 22.)</stage> <stage>(Proti 41.)</stage></p>
               <p>Amandma ni dobil podpore.</p>
               <p>Odločamo o amandmaju poslanskih skupin LDS, ZLSD, SLS in DeSUS. Glasujemo. Ta amandma
               je dobil potrebno podporo. Navzočih 65, 49 za in 15 proti.</p>
               <p>Imamo vložene štiri amandmaje k 105. členu in po vrsti, kot so označeni v pregledu
               amandmajev, bomo tudi glasovali o njih.</p>
               <p>Najprej o amandmaju vlade na amandma poslanske skupine SDS k prvemu odstavku 105.
               člena. Glasujemo. Navzočih 66, 55 za in 10 proti. Ta predlog je dobil potrebno
               podporo.</p>
               <p><stage>(Za je glasovalo 55.)</stage> <stage>(Proti 10.)</stage></p>
               <p>Predlog je dobil podporo.</p>
               <p>Sedaj odločamo o amandmaju poslanske skupine SDS k prvemu odstavku 105. člena.
               Glasujemo. Navzočih 65, 61 za in 2 proti.</p>
               <p><stage>(Za je glasovalo 61.)</stage> <stage>(Proti 2.)</stage></p>
               <p>Dobil je potrebno večino.</p>
               <p>Poslanska skupine SDS je k četrtemu in petemu odstavku 105. člena vložila amandma,
               pri čemer v delu amandmaja k petemu odstavku ne gre za spremembo petega odstavka,
               temveč gre za novi peti odstavek. Lahko odločimo. Prosim. Ta predlog ni dobil
               potrebne podpore. Navzočih 65 navzočih, 21 za in 43 proti.</p>
               <p><stage>(Za je glasovalo 21.)</stage> <stage>(Proti 43.)</stage></p>
               <p>Ugotavljam, da predlog ni dobil podpore.</p>
               <p>In še zadnji amandma štirih poslanskih skupin k 105. členu. Glasujemo. 60 navzočih,
               48 za in 9 proti.</p>
               <p><stage>(Za je glasovalo 48.)</stage> <stage>(Proti 9.)</stage></p>
               <p>Ugotavljam, da je predlog dobil potrebno podporo.</p>
               <p>Imamo tri amandmaje k 105.a členu, vse tri je vložila poslanska skupina
               Socialdemokratske stranke. Glasovali bomo po vrsti, kot so predlogi oziroma
               amandmaji, navedeni v pregledu.</p>
               <p>Najprej glasujemo o prvem amandmaju poslanske skupine SDS k 105.a členu. Glasujemo.
               60 navzočih, 18 za in 40 proti.</p>
               <p><stage>(Za je glasovalo 18.)</stage> <stage>(Proti 40.)</stage></p>
               <p>Ugotavljam, da amandma ni bil sprejet.</p>
               <p>Glasujemo o drugem amandmaju poslanske skupine Socialdemokratske stranke k 105.a
               členu. 62 navzočih, 20 za in 40 proti.</p>
               <p><stage>(Za je glasovalo 20.)</stage> <stage>(Proti 40.)</stage></p>
               <p>Ugotavljam, da amandma ni bil sprejet.</p>
               <p>Zdaj glasujemo še o tretjem amandmaju iste poslanske skupine k 105.a členu. 57
               navzočih, 18 za in 38 proti.</p>
               <p><stage>(Za je glasovalo 18.)</stage> <stage>(Proti 38.)</stage></p>
               <p>Ugotavljam, da tudi ta amandma ni dobil potrebne podpore.</p>
               <p>Imamo tudi 105.b člen in dopolnilo štirih poslanskih skupin. O njem glasujemo.
               Prosim za pozornost! Smo pri glasovanju o amandmaju štirih poslanskih skupin k 105.b
               členu. 58 navzočih, 44 za in 10 proti.</p>
               <p><stage>(Za je glasovalo 44.)</stage> <stage>(Proti 10.)</stage></p>
               <p>Ugotavljam, da je amandma dobil potrebno podporo.</p>
               <p>K 106. členu imamo vložen amandma istih poslanskih skupin. Glasujemo o amandmaju
               poslanskih skupin LDS, ZLSD, SLS in DeSUS k 106. členu. 63 navzočih, 45 za in 12
               proti.</p>
               <p><stage>(Za je glasovalo 45.)</stage> <stage>(Proti 12.)</stage></p>
               <p>Ugotavljam, da je amandma sprejet.</p>
               <p>Gremo k 109. členu, h kateremu vlagajo amandma iste poslanske skupine. Odločamo o
               amandmaju štirih poslanskih skupin k 109. členu. Glasujemo. 63 navzočih, 41 za in 9
               proti.</p>
               <p><stage>(Za je glasovalo 41.)</stage> <stage>(Proti 9.)</stage></p>
               <p>Ugotavljam, da je bil amandma sprejet.</p>
               <p>Smo pri 112. členu in amandmaju poslanske skupine Nove Slovenije. Glasujemo. 67
               navzočih, 23 za in 40 proti.</p>
               <p><stage>(Za je glasovalo 23.)</stage> <stage>(Proti 40.)</stage></p>
               <p>Ugotavljam, da amandma ni dobil potrebne podpore.</p>
               <p>Štiri poslanske skupine vlagajo amandma k 118. členu. Glasujemo. Glasujemo o
               amandmaju štirih poslanskih skupin k 118. členu. 60 navzočih. 42 za in 7 proti.</p>
               <p><stage>(Za je glasovalo 42.)</stage> <stage>(Proti 7.)</stage></p>
               <p>Amandma je bil podprt.</p>
               <p>K 118.a členu vlagajo iste štiri poslanske skupine amandma. Odločamo o tem
               amandmaju. Odločamo o amandmaju štirih poslanskih skupin k 118.a) členu. 58 navzočih,
               43 za in 5 proti.</p>
               <p><stage>(Za je glasovalo 43.)</stage> <stage>(Proti 5.)</stage></p>
               <p>Amandma je sprejet.</p>
               <p>Iste štiri poslanske skupine vlagajo amandma tudi k 119. členu. Odločamo o tem.</p>
               <p>Glasujemo o amandmaju štirih poslanskih skupin k 119. členu. 59 navzočih, 49 za in 5
               proti.</p>
               <p><stage>(Za je glasovalo 49.)</stage> <stage>(Proti 5.)</stage></p>
               <p>Amandma je dobil zadostno podporo.</p>
               <p>K 120. členu je vložila amandma poslanska skupina Socialdemokratske stranke.
               Odločamo o amandmaju poslanske skupine SDS k 120. členu.</p>
               <p>Glasujemo. Prosim za pozornost in mir v dvorani. Smo sredi glasovanja. Mir v
               dvorani! 120. člen, amandma poslanske skupine SDS. 63 navzočih, 18 za in 44
               proti.</p>
               <p><stage>(Za je glasovalo 18.)</stage> <stage>(Proti 44.)</stage></p>
               <p>Ni dobil potrebne podpore.</p>
               <p>Štiri poslanske skupine so vložile amandma k naslednjemu, 121. členu. O njem bomo
               odločali. Odločamo o amandmaju štirih poslanskih skupin k 121. členu.</p>
               <p>Glasujemo o amandmaju štirih poslanskih skupin k 121. členu. 56 navzočih, 39 za in
               15 proti.</p>
               <p><stage>(Za je glasovalo 39.)</stage> <stage>(Proti 15.)</stage></p>
               <p>Dobil je potrebno podporo.</p>
               <p>Prehajamo na odločanje o amandmaju poslanskih skupin SDS in NSi k 135. členu.
               Odločamo. Odločamo o amandmaju teh dveh poslanskih skupin, ki je bil vložen k 135.
               členu. 60 navzočih. 14 za in 44 proti.</p>
               <p><stage>(Za je glasovalo 14.)</stage> <stage>(Proti 44.)</stage></p>
               <p>Ni dobil potrebne podpore.</p>
               <p>Isti dve poslanski skupini sta vložili amandma tudi k 136. členu. Glasujemo o
               amandmaju poslanskih skupin SDS in NSi k 136. členu. 56 navzočih, 16 za in 39
               proti.</p>
               <p><stage>(Za je glasovalo 16.)</stage> <stage>(Proti 39.)</stage></p>
               <p>Amandma ni dobil potrebne podpore.</p>
               <p>Isti dve poslanski skupini vlagata amandma k 137. členu. Odločamo o amandmaju
               poslanskih skupin SDS in NSi k 137. členu. 60 navzočih, 16 za in 42 proti.</p>
               <p><stage>(Za je glasovalo 16.)</stage> <stage>(Proti 42.)</stage></p>
               <p>Amandma ni dobil potrebne podpore. Prosim, če je v dvorani mir med glasovanjem, da ne
               bi storili kakšnih postopkovnih napak.</p>
               <p>K 138. členu sta poslanski skupini SDS in NSi vložili amandma. O njem odločamo. 65
               navzočih, 19 za in 43 proti.</p>
               <p><stage>(Za je glasovalo 19.)</stage> <stage>(Proti 43.)</stage></p>
               <p>Amandma ni dobil potrebne podpore.</p>
               <p>140. člen - imamo amandma poslanskih skupin SDS in Nove Slovenije. Imamo tudi
               amandma poslanskih skupin LDS, ZLSD, SLS in DeSUS. Odločali bomo najprej o amandmaju
               poslanskih skupin SDS, NSi k 140. členu. Odločamo. 61 navzočih, 21 za in 38
               proti.</p>
               <p><stage>(Za je glasovalo 21.)</stage> <stage>(Proti 38.)</stage></p>
               <p>Amandma ni dobil potrebne podpore.</p>
               <p>Zdaj glasujemo o amandmaju štirih poslanskih skupin k 140. členu. Prosim. 61
               navzočih, 41 za in 14 proti.</p>
               <p><stage>(Za je glasovalo 41.)</stage> <stage>(Proti 14.)</stage></p>
               <p>Amandma je sprejet, tako je predmeten tudi amandma k 154. členu, ki ga vlagata ti
               dve skupini. Predlagam, da najprej odločimo o 154. členu, potem se pa vrnemo k 145.
               členu.</p>
               <p>Torej odločamo o amandmaju poslanskih skupin LDS, ZLSD in DeSUS k 154. členu, tako
               kot imate v pregledu. Prosim za pozornost. 58 navzočih, 38 za in 13 proti.</p>
               <p><stage>(Za je glasovalo 38.)</stage> <stage>(Proti 13.)</stage></p>
               <p>Ta amandma je bil sprejet.</p>
               <p>Zdaj se vračamo k 145. členu. Imamo vložena dva amandmaja, in sicer poslanske
               skupine Socialdemokratske stranke. Najprej bomo glasovali o prvem amandmaju te
               poslanske skupine k 145. členu. Glasujemo. Glasujemo najprej o prvem amandmaju, tako
               kot je pred vami v pregledu. 60 navzočih, 18 za in 37 proti.</p>
               <p><stage>(Za je glasovalo 18.)</stage> <stage>(Proti 37.)</stage></p>
               <p>Ugotavljam, da je zavrnjen.</p>
               <p>Zdaj glasujemo še o drugem amandmaju iste poslanske skupine k 145. členu. 61
               navzočih, 18 za in 37 proti.</p>
               <p><stage>(Za je glasovalo 18.)</stage> <stage>(Proti 37.)</stage></p>
               <p>Tudi ta je zavrnjen.</p>
               <p>Poslanska skupina SDS je vložila amandma tudi k 146. členu. Glasujemo o amandmaju
               poslanske skupine SDS k 146. členu. Mir v dvorani! 53 navzočih, 17 za in 35
               proti.</p>
               <p><stage>(Za je glasovalo 17.)</stage> <stage>(Proti 35.)</stage></p>
               <p>Ni dobil potrebne podpore.</p>
               <p>Štiri poslanske skupine so vložile amandma k 165. členu. Glasujemo o amandmaju
               štirih poslanskih skupin k 165. členu. Amandma je sprejet. 62 navzočih, 45 za in 10
               proti.</p>
               <p><stage>(Za je glasovalo 45.)</stage> <stage>(Proti 10.)</stage></p>
               <p>Ugotavljam, da je amandma sprejet.</p>
               <p>Iste štiri poslanske skupine vlagajo amandma tudi k 166. členu. Glasujemo o
               amandmaju štirih poslanskih skupin k 166. členu. 52 navzočih, 35 za in 11 proti.</p>
               <p><stage>(Za je glasovalo 35.)</stage> <stage>(Proti 11.)</stage></p>
               <p>Ugotavljam, da je amandma sprejet.</p>
               <p>Počasi se bližamo koncu. Pred nami je še nekaj glasovanj, najprej o amandmaju istih
               poslanskih skupin k 167. členu. Glasujemo. 64 navzočih, 44 za in 12 proti.</p>
               <p><stage>(Za je glasovalo 44.)</stage> <stage>(Proti 12.)</stage></p>
               <p>Ugotavljam, da je amandma sprejet.</p>
               <p>Iste poslanske skupine vlagajo amandma k 168. členu. Glasujemo. 58 navzočih, 43 za
               in 8 proti.</p>
               <p><stage>(Za je glasovalo 43.)</stage> <stage>(Proti 8.)</stage></p>
               <p>Ugotavljam, da je amandma sprejet.</p>
               <p>Prav tako te štiri poslanske skupine vlagajo amandma k 169. členu. Glasujemo. 63
               navzočih, 42 za in 13 proti.</p>
               <p><stage>(Za je glasovalo 42.)</stage> <stage>(Proti 13.)</stage></p>
               <p>Ugotavljam, da je amandma sprejet.</p>
               <p>Gremo k 170. členu, kjer imamo dva amandmaja, najprej štirih poslanskih skupin in
               potem še dveh poslanskih skupin, SDS in NSi.</p>
               <p>Najprej bomo odločali o amandmaju štirih poslanskih skupin, LDS, ZLSD, SLS in DeSUS.
               Glasujemo. Kolega Sok, prosim. Obrazložitev glasu? Prosim. V imenu poslanske skupine?
               Prosim, kolega Sok, v imenu poslanske skupine Nove Slovenije.</p>
            </sp>
            <sp xml:id="SDZ3-Redna-26-2003-05-27.sp169">

               <speaker>ALOJZ SOK:</speaker>

               <p>Da mogoče malo preprečimo to monotono glasovanje in pritiskanje na tipke. Podprl bom
               amandma dveh poslanskih skupin k 170. členu, to pa zato, ker ta amandma na nek način
               rešuje bistvo 170. člena. Nelogično je, da v denacionalizacijskih stanovanjih lahko
               tudi tisti upravičenci, ki bi lahko plačali, glede na socialni kriterij, profitno
               najemnino, še naprej plačujejo neprofitno najemnino, medtem ko je lastnik po tem
               zakonu in po drugih predpisih primoran kot dober gospodar skrbeti za lastnino. To je,
               bi rekel, na nek način sprevržnost tega 170. člena. Če bi ta amandma bil sprejet,
               potem bi na nek način ta nelogičnost bila odpravljena, ne pa da po televiziji, ne
               vem, dva, tri dni nazaj gledamo, kako propada v denacionalizaciji vrnjena zgradba,
               lastnik pa nima sredstev, da bi to zgradbo lahko obnovil, v tej zgradbi pa prebivajo
               prebivalci. To je negospodarno obnašanje. To smo ministru hoteli obrazložiti že ob
               prejšnjih obravnavah in razpravah na odboru, ampak ni bilo posluha. Predlagam, da ta
               amandma podprete. Hvala lepa.</p>
            </sp>
            <sp xml:id="SDZ3-Redna-26-2003-05-27.sp170">

               <speaker>PREDSEDNIK BORUT PAHOR:</speaker>

               <p>Prosim, kolega Jelinčič. Najprej bomo glasovali o amandmaju štirih poslanskih skupin.
               Prosim.</p>
            </sp>
            <sp xml:id="SDZ3-Redna-26-2003-05-27.sp171">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Samo nekaj. V drugem amandmaju bi predlagal naj
               predlagatelji popravijo besedo "zahtevati" v besedo "zahteva", drugače je stavek
               nesmiseln. Hvala.</p>
            </sp>
            <sp xml:id="SDZ3-Redna-26-2003-05-27.sp172">

               <speaker>PREDSEDNIK BORUT PAHOR:</speaker>

               <p>Opozarjate na redakcijski spremembo. Ni mogoče spreminjati sedaj v tej fazi, to bo
               mogoče storiti samo naknadno. Redakcijo bo opravila zakonodajna služba. Sedaj bomo
               prešli na odločanje.</p>
               <p>Najprej bomo glasovali o amandmaju štirih poslanskih skupin k 170. členu. Državni
               zbor je pripravljen za odločanje. Prosim, glasujemo o amandmaju štirih poslanskih
               skupin k 170. členu. Navzočih 65, 50 za in 9 proti. Ta amandma k 170. členu je
               sprejet.</p>
               <p><stage>(Za je glasovalo 50.)</stage> <stage>(Proti 9.)</stage></p>
               <p>Ta amandma k 170. členu je sprejet.</p>
               <p>Sedaj glasujemo o amandmaju dveh poslanskih skupin SDS in Nove Slovenije k 170.
               členu. Prosim. Navzočih 64, 23 za in 34 proti.</p>
               <p><stage>(Za je glasovalo 23.)</stage> <stage>(Proti 34.)</stage></p>
               <p>Amandma ni dobil potrebne podpore.</p>
               <p>Imamo še dva amandmaja. Enega k 192.a in drugega k 193. členu. Oba amandmaja so
               vložile poslanske skupine LDS, ZLSD, SLS in DeSUS.</p>
               <p>Najprej bomo odločali o njihovem amandmaju k 192.a členu. Glasujemo. Amandma je
               sprejet. Navzočih 65, za 43 in 16 proti.</p>
               <p><stage>(Za je glasovalo 43.)</stage> <stage>(Proti 16.)</stage></p>
               <p>Amandma je sprejet.</p>
               <p>Sedaj imamo končno še odločanje o amandmaju štirih poslanskih skupin k 193. členu.
               Odločamo. Prosim. Navzočih 64, za 41 in 16 proti.</p>
               <p><stage>(Za je glasovalo 41.)</stage> <stage>(Proti 16.)</stage></p>
               <p>Tudi ta amandma je sprejet.</p>
               <p>Kolegice in kolegi, ker so bili v tej obravnavi v drugi obravnavi k dopolnjenemu
               predlogu zakona sprejeti amandmaji k več kot eni desetini členov, bo zbor tretjo
               obravnavo predloga opravil na naslednji seji. Tako na podlagi tretjega odstavka 137.
               člena našega poslovnika sedaj zboru predlagam, da sprejmemo sklep: Predlog zakona za
               tretjo obravnavo pripravi Vlada Republike Slovenije.</p>
               <p>Glasujemo o tem predlogu. Glasujemo o predlogu, da za tretjo obravnavo vlada pripravi
               predlog zakona. Sklep je sprejet. Navzočih 64, 49 za in 10 proti.</p>
               <p><stage>(Za je glasovalo 49.)</stage> <stage>(Proti 10.)</stage></p>
               <p>Sklep je sprejet.</p>
               <p>S tem zaključujem to točko dnevnega reda.</p>
               <p>Pri tretji točki, ki smo jo prekinili po razpravi v okviru druge obravnave predloga
               zakona o spremembah in dopolnitvah zakona o zakonski zvezi in družinskih razmerjih
               moramo sedaj odločiti o naslednjem predlogu sklepa:</p>
               <p>"Predlog zakona o spremembah in dopolnitvah zakona o zakonski zvezi in družinskih
               razmerjih, ki je v drugi obravnavi, ni primeren za nadaljnjo obravnavo." Odločamo o
               tem. Odločamo o predlogu sklepa, da predlog zakona o spremembah in dopolnitvah zakona
               o zakonski zvezi in družinskih razmerjih ni primeren za nadaljnjo obravnavo. 55
               navzočih, 40 za in 11 proti.</p>
               <p><stage>(Za je glasovalo 40.)</stage> <stage>(Proti 11.)</stage></p>
               <p>Sklep ni bil sprejet.</p>
               <p>Magister Drobnič, prav posebej sem bil pozoren, ali se boste prijavili k besedi
               dovolj zgodaj, pa se niste, tako da vam tudi med glasovanjem nisem mogel dati besede
               za obrazložitev glasu.</p>
               <p>Torej je bil sklep sprejet. S tem zaključujem to točko dnevnega reda in tudi
               današnje zasedanje prekinjam. Jutri ga bomo nadaljevali ob 10. uri. Vsem se
               zahvaljujem za navzočnost in potrpežljivost danes. Ob 10. uri jutri majsko sejo
               nadaljujemo z obravnavo točk, zvečer pa z odločitvami o njih.</p>
               <p>Želim zelo prijeten večer in na svidenje do jutri. <stage type="time">(SEJA JE BILA PREKINJENA 27.
                  MAJA 2003 OB 19.06 URI.)</stage>
               </p>
            </sp>
         </div>
      </body>
   </text>
</TEI>