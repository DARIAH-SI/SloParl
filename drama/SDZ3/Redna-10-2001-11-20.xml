<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-10-2001-11-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|30B662094B63DA47C1256B10003F6A85</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=30B662094B63DA47C1256B10003F6A85</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-10-2001-11-20.DZ" n="10">
               <name>Redna</name>
               <date when="2001-11-20"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-10-2001-11-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">10. seja</stage>
            <stage type="date">(20. november 2001)</stage>
            <stage type="chairman">Sejo je vodil Borut Pahor, predsednik državnega zbora. </stage>
            <stage type="time">Seja se je pričela ob 14.06 uri.</stage>


            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolegice poslanke, kolegi poslanci, prosim vas, da zasedete svoja mesta v dvorani.
               Tisti, ki ste v preddverju, ste vljudno vabljeni, da se nam pridružite. Začeli bomo
               10. sejo državnega zbora Republike Slovenije. Prosim.</p>
               <p>Spoštovane kolegice poslanke in kolegi poslanci, gospe in gospodje! Pričenjam 10.
               sejo državnega zbora Republike Slovenije, ki sem jo sklical na podlagi 49. člena
               poslovnika državnega zbora. Prosim za mir v dvorani.</p>
               <p>Obveščen sem, da so zadržani in se zato današnje seje ne morejo udeležiti naslednje
               kolegice in kolegi: Štemberger, Peče, Čeligoj, Pozsonec, kolega Battelli, ki je sicer
               tukaj navzoč, in kolega Peterle za pričetek seje. Prosim vas, da vložite kartico v
               glasovalno napravo, ugotavljam navzočnost v dvorani. Mislim, da nismo vsi, ki smo v
               dvorani, pritisnili tipke <q>"kvorum"</q>, tako bomo morali nekaj hipov počakati.</p>
               <p>Prosim kolegice poslanke in poslance, da ostanejo v dvorani ter tiste, ki še niso z
               nami, da v dvorano pridejo. Prav tako sem obveščen, da manjkajo članice in člani
               komisije za narodni skupnosti. Vsi ostali pa, razen tistih, ki so opravičeni, bi v
               dvorani morali biti. Še enkrat bom ugotavljal navzočnost v dvorani. Prosim, da
               pritisnete tipko <q>"kvorum"</q>. Ugotavljam, da je navzočih 52 poslank in poslancev. Tako
               je državni zbor Republike Slovenije sklepčen in lahko odloča.</p>
               <p>Na sejo sem povabil predsednika vlade Republike Slovenije, dr. Janeza Drnovška, in
               ministrice in ministre v vladi Republike Slovenije. Vse lepo pozdravljam.</p>
               <p>Pred določitvijo dnevnega reda te seje bomo opravili postopek sprejema zapisnikov 8.
               seje in 10. izredne seje državnega zbora. Zapisnika sta na vpogled v računalniški
               mreži. Ali želi kdo od spoštovanih kolegov in kolegic besedo, ima kakšno pripombo k
               zapisnikom? Ker k zapisniku 8. seje državnega zbora Republike Slovenije ni pripomb,
               prehajamo na odločanje o sprejetju zapisnika. Predlog dajem na glasovanje. Prosim,
               glasujte. Navzočih je 52 poslank in poslancev, za je glasovalo 42, 1 je bil proti.</p>
               <p><stage>(Za je glasovalo 42.)</stage> <stage>(Proti 1.)</stage></p>
               <p>Ugotavljam, da je zapisnik 8. seje državnega zbora sprejet.</p>
               <p>Ker tudi k zapisniku 10. izredne seje državnega zbora ni bilo pripomb, prehajamo na
               odločanje o sprejetju zapisnika. Glasujemo.</p>
               <p>Ponavljam glasovanje o zapisniku 10. izredne seje. Prosim, da se opredelite do
               predloga za njegovo sprejetje. Navzočih je 52 poslank in poslancev. 45 jih je
               glasovalo za, nihče ni predlogu ugovarjal.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je zapisnik 10. izredne seje sprejet.</p>
               <p>Prosim za mir v dvorani.</p>
               <p>Prehajamo na določitev dnevnega reda 10. seje državnega zbora. Predlog ste prejeli s
               sklicem dne 13. novembra letos. O predlogu dnevnega reda bomo odločali v skladu z
               drugim odstavkom 64. člena poslovnika.</p>
               <p>Kolegice in kolegi, preden preidemo na predloge za umik posamezne točke z dnevnega
               reda, vas obveščam, da je pod 27. točko dnevnega reda uvrščena interpelacija o delu
               in odgovornosti ministra za okolje in prostor, mag. Janeza Kopača. Zadeva je bila na
               dnevni red uvrščena v skladu z drugim odstavkom 285. člena poslovnika državnega
               zbora. Dne 15. novembra letos je skupina 24 poslank in poslancev, predlagateljev
               interpelacije dopolnila in razširila interpelacijo. Na podlagi četrtega odstavka 284.
               člena poslovnika je bila navedena razširitev interpelacije naslednji dan posredovana
               ministru in postavljen je bil rok 30 dni za posredovanje njegovega odgovora. Na
               podlagi navedenega ne obstajajo več poslovniške možnosti za uvrstitev navedene
               interpelacije na dnevni red 10. seje, zato je zbor na tej seji ne bo obravnaval.
               Interpelacija bo uvrščena na prvo naslednjo sejo, po preteku najmanj 15 - dnevnega
               roka dopredložitve odgovora ministra na razširjeno interpelacijo.</p>
               <p>Prehajamo na predloge za umik posamezne točke z dnevnega reda. Predlogov za umik
               nisem prejel. Ali želi kdo besedo? Potem prehajamo na predloge za širitev dnevnega
               reda. Vlada Republike Slovenije predlaga razširitev dnevnega reda z obravnavo
               predloga zakona o ratifikaciji rimskega statuta mednarodnega kazenskega sodišča. Želi
               predstavnik vlade besedo? Ali želi predstavnik vlade besedo? <stage>(Ne želi.)</stage> Želi besedo
               poročevalec matičnega delovnega telesa?<stage>(Ne želi.)</stage> Želi besedo sekretarka
               sekretariata? <stage>(Ne želi.)</stage> Predstavniki poslanskih skupin? <stage>(Prav tako ne.)</stage> Prehajamo na
               odločanje o predlogu za razširitev dnevnega reda. Glasujemo. Navzočih je 61 poslank
               in poslancev. 41 jih je ta predlog podprlo, 8 jih je nasprotovalo.</p>
               <p><stage>(Za je glasovalo 41.)</stage> <stage>(Proti 8.)</stage></p>
               <p>Ugotavljam, da je predlog za razširitev dnevnega reda sprejet.</p>
               <p>Zbor bo navedeni predlog zakona obravnaval kot 16.a točko dnevnega reda.</p>
               <p>Drugih predlogov za širitev nismo prejeli.</p>
               <p>Prehajamo na razpravo in odločanje o predlogih za sprejem zakonov po hitrem
               postopku. Prosim za mir v dvorani!</p>
               <p>Vlada Republike Slovenije je v obravnavo zboru predložila predlog zakona o
               spremembah in dopolnitvah zakona o ekonomskih conah. Zboru predlaga, da ga sprejme po
               hitrem postopku. Želi predstavnik vlade besedo? <stage>(Ne želi.)</stage></p>
               <p>Matično delovno telo se do predloga za sprejem predloga zakona po hitrem postopku ni
               opredelilo.</p>
               <p>Želi besedo sekretarka sekretariata? <stage>(Ne želi.)</stage> Želijo besedo predstavniki
               poslanskih skupin? <stage>(Ne želijo.)</stage></p>
               <p>Prehajamo na odločanje o predlogu, da se navedeni zakon sprejme po hitrem postopku.
               Glasujemo. Prosim za mir v dvorani, smo sredi glasovanja o predlogu, da se zakon
               sprejme po hitrem postopku. Navzočih je 51 poslank in poslancev, 32 jih je tak
               predlog podprlo, 14 jih je temu nasprotovalo.</p>
               <p><stage>(Za je glasovalo 32.)</stage> <stage>(Proti 14.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o varnosti
               plovbe po celinskih vodah in državnemu zboru predlaga, da ga sprejme po hitrem
               postopku. Želi predstavnik vlade besedo? <stage>(Da, želi.)</stage> Prosim, imate besedo. Prosim, če
               vstanete in obrazložite državnemu zboru razloge.</p>
            </sp>
            <sp who="SDZ3:MahneBranko">

               <speaker>BRANKO MAHNE:</speaker>

               <p>Poudarili bi, seveda<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Samo, da vas prekinem za hip. Prosim za mir v dvorani.</p>
            </sp>
            <sp who="SDZ3:MahneBranko">

               <speaker>BRANKO MAHNE:</speaker>

               <p>Poudarili bi obvezo oziroma zamudo po koledarju, ki smo ga sprejeli z Evropsko
               skupnostjo glede sprejema tega zakona, in se mi zdi zato primerno, da se ta zakon
               sprejme po hitrem postopku, kot je vlada predlagala. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Matično delovno telo se do predloga za sprejetje predloga zakona po
               hitrem postopku ni opredelilo.</p>
               <p>Želi besedo sekretarka sekretariata? <stage>(Ne želi.)</stage> Želijo besedo predstavniki
               poslanskih skupin? <stage>(Prav tako ne.)</stage></p>
               <p>Prehajamo na odločanje o predlogu, da se navedeni zakon sprejme po hitrem postopku.
               Glasujemo. V dvorani je navzočih 60 poslank in poslancev, 38 jih je bilo za, 16
               proti.</p>
               <p><stage>(Za je glasovalo 38.)</stage> <stage>(Proti 16.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o krmi;
               predlaga, da se sprejme po hitrem postopku. Sprašujem vlado, ali želi ta predlog
               utemeljiti. <stage>(Ne želi.)</stage></p>
               <p>Matično delovno telo se do predloga za sprejem predloga zakona po hitrem postopku ni
               opredelilo. Želi predstavnik besedo? <stage>(Ne želi.)</stage> Želi besedo predstavnik sekretariata?
               <stage>(Ne želi.)</stage> Želijo besedo predstavniki poslanskih skupin? Da, kolega Sok, prosim.
               Prosim za mir v dvorani.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Hvala za besedo. Spoštovane kolegice poslanke in poslanci<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Sok, preden boste nadaljevali, bi prosil vse, da se umirijo in da vam dovolijo
               v primerni atmosferi pojasniti svoja stališča. Prosim še za hipec. Kolega Sok,
               prosim.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Hvala lepa, gospod predsednik. Spoštovane kolegice poslanke in kolegi poslanci! Glede
               na to, da tega zakona ni obravnaval odbor za kmetijstvo, gozdarstvo in prehrano kot
               matično delovno telo, in tudi glede na to, da ni priloženega mnenja sekretariata,
               zakon pa prinaša, bi rekel, nekatere nove zahteve za to področje kot tudi nekatere
               nove finančne obremenitve, tako za državni proračun kot za proizvajalce krme, kakor
               tudi za potrošnike, v imenu naše poslanske skupine predlagam, da bi ta zakon
               obravnavali po rednem postopku, se pravi, da bi na tej seji opravili samo prvo
               branje. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala. Želi še katera od poslanskih skupin pojasniti svoja stališča v zvezi s tem
               predlogom, da se zakon obravnava po hitrem postopku. Prosim, SLS+SKD Slovenska
               ljudska stranka.</p>
            </sp>
            <sp who="SDZ3:KrambergerJanez">

               <speaker>MAG. JANEZ KRAMBERGER:</speaker>

               <p>Hvala, gospod predsednik. Torej, naša poslanska skupina se strinja s predlogom
               vlade, da se omenjeni zakon sprejme po hitrem postopku. Seja delovnega telesa, odbora
               za kmetijstvo, gozdarstvo in prehrano je sklicana in ta bo jutri zjutraj, torej
               pojutrišnjem, v četrtek bo 8.30. Mislim, da bodo vsi pogoji,da se bo lahko zakon
               obravnaval v skladu s predlogom, ki ga je predlagala vlada. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala vam. Prosim, da državni zbor spoštljivo omogoči vsakemu, ki govori, da to
               počne, ne da bi ga motili. To velja za vse izmed nas. Želi še katera od poslanskih
               skupin pojasniti svoja stališča v zvezi s tem predlogom? Kakšno je stališče vlade
               glede na izrečena stališča dveh poslanskih skupin? Predstavniki vlade? Ne želijo
               besede. Potem bomo prešli na odločanje o predlogu, da se navedeni zakon sprejme po
               hitrem postopku. Glasujemo. Navzočih je 62 kolegic in kolegov. 27 jih je bilo za tak
               predlog, 25 pa mu je nasprotovalo.</p>
               <p><stage>(Za je glasovalo 27.)</stage> <stage>(Proti 25.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o
               spremembah in dopolnitvah zakona o prispevkih za socialno varnost. Ali smem prositi
               za mir v dvorani? Ali želi predstavnik vlade besedo? <stage>(Ne želi.)</stage> Matično delovno telo
               podpira sprejetje predloga zakona po hitrem postopku. Želi besedo poročevalec? <stage>(Ne
               želi.)</stage> Sekretariat? <stage>(Prav tako ne.)</stage> Predstavniki poslanskih skupin? <stage>(Ne želijo.)</stage>
               Prehajamo na odločanje o predlogu, da se navedeni zakon sprejme po hitrem postopku.
               Glasujemo. Navzočih je 57 poslank in poslancev. 38 jih je predlog podprlo, 10 mu je
               nasprotovalo.</p>
               <p><stage>(Za je glasovalo 38.)</stage> <stage>(Proti 10.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o prevzemu
               obveznosti Slovenskih železarn. Zboru predlaga, da ga sprejme po hitrem postopku.
               Želi predstavnik vlade besedo? <stage>(Ne želi.)</stage> Matično delovno telo podpira sprejetje
               predloga zakona. Želi besedo poročevalec? <stage>(Ne želi.)</stage> Želi besedo predstavnik
               sekretariata? Želijo besedo predstavniki poslanskih skupin? Prehajamo na odločanje o
               predlogu, da se navedeni zakon sprejme po hitrem postopku. Glasujemo. Navzočih je 59
               poslank in poslancev. 39 jih je predlog podprlo, 13 jih predloga ni podprlo.</p>
               <p><stage>(Za je glasovalo 39.)</stage> <stage>(Proti 13.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o spremembah
               in dopolnitvah zakona o zagotavljanju sredstev za realizacijo temeljnih razvojnih
               programov obrambnih sil Republike Slovenije v letih 1994-2003 in predlaga zboru, da
               ga sprejme po hitrem postopku. Želi predstavnik vlade besedo? <stage>(Ne želi.)</stage> Matično
               delovno telo podpira sprejetje predloga zakona. Želi predstavnik besedo? <stage>(Ne želi.)</stage>
               Želi besedo sekretariat? Predstavniki poslanskih skupin?</p>
               <p>Prehajamo na odločanje o predlogu, da se navedeni zakon sprejme po hitrem postopku.
               Navzočih je 55 poslank in poslancev, 41 jih je predlog podprlo, 6 jih je bilo
               proti.</p>
               <p><stage>(Za je glasovalo 41.)</stage> <stage>(Proti 6.)</stage></p>
               <p>Ugotavljam, da je predlog sprejet.</p>
               <p>Poslanski kolega Pavel Rupar je v obravnavo zboru predložil predlog zakona o varstvu
               živali pred mučenjem. Zboru predlaga, da ga sprejmemo po hitrem postopku. Želi
               predlagatelj besedo? <stage>(Ne želi.)</stage> Matično delovno telo podpira sprejetje predloga
               zakona po hitrem postopku. Želi besedo poročevalec? <stage>(Ne želi.)</stage> Sekretariat? Poslanske
               skupine? Želi besedo vlada? Ker nihče ne želi razpravljati o predlogu, ga dajem na
               glasovanje. Glasujemo o predlogu, da zakon o varstvu živali pred mučenjem sprejmemo
               po hitrem postopku. Navzočih je 51 kolegic in kolegov, 46 jih je bilo za, 1 je bil
               proti.</p>
               <p><stage>(Za je glasovalo 46.)</stage> <stage>(Proti 1.)</stage></p>
               <p>Ugotavljam, da je predlog sprejet.</p>
               <p>Prehajamo na razpravo in odločanje o predlogih za sprejetje zakona po skrajšanem
               postopku. Najprej, vlada Republike Slovenije je v obravnavo zboru predložila predlog
               zakona o spremembi zakona o davčnem postopku. Zboru predlaga, da ga sprejme po
               skrajšanem postopku. Sprašujem vlado, ali želi besedo? <stage>(Ne želi.)</stage> Matično delovno
               telo s predlogom za sprejetje navedenega zakona po skrajšanem postopku soglaša. Želi
               predsednik ali poročevalec besedo? <stage>(Ne želi.)</stage> Sekretariat? <stage>(Ne želi.)</stage> Poslanske
               skupine? <stage>(Ne želijo.)</stage> Zaključujem razpravo.</p>
               <p>Preden preidemo na odločanje, opozarjam, da predlog za sprejetje zakona po
               skrajšanem postopku ne bo sprejet, če mu bo nasprotovala najmanj ena tretjina
               navzočih poslancev. Glasujemo. Navzočih je 61 poslank in poslancev, 42 jih je bilo
               za, 11 jih je bilo proti.</p>
               <p><stage>(Za je glasovalo 42.)</stage> <stage>(Proti 11.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o spremembi
               zakona o posebnih pogojih za vpis lastninske pravice na posameznih delih stavbe v
               zemljiško knjigo. Zboru predlaga, da ga sprejme po skrajšanem postopku. Želi
               predstavnik vlade besedo? <stage>(Ne želi.)</stage> Želi besedoporočevalec delovnega telesa, ki s
               predlogom za sprejetje navedenega zakona po skrajšanem postopku soglaša? <stage>(Ne želi.)</stage>
               Želi besedo predstavnik sekretariata? <stage>(Ne želi.)</stage> Sprašujem, ali želijo besedo
               predstavniki poslanskih skupin? Ne vidim takega interesa. Zato zaključujem
               razpravo.</p>
               <p>Preden preidemo na odločanje, tudi tokrat opozarjam, da predlog za sprejetje zakona
               po skrajšanem postopku ne bo sprejet, če mu bo nasprotovala najmanj ena tretjina
               navzočih poslancev. Glasujemo. Navzočih je 62 kolegic in kolegov. 48 jih je bilo za,
               7 proti.</p>
               <p><stage>(Za je glasovalo 48.)</stage> <stage>(Proti 7.)</stage></p>
               <p>Ugotavljam, da je predlog sprejet.</p>
               <p>Ker je državni zbor na 9. seji sklenil, da bo tretjo obravnavo predloga zakona o
               amnestiji opravil v skladu z drugim odstavkom 194. člena poslovnika, je amandmaje k
               temu predlogu zakona, ki je na sklicu uvrščen pod 17. točko dnevnega reda, možno
               vlagati do začetka obravnave predloga zakona na seji zbora.</p>
               <p>Kolegice in kolegi, tako lahko preidemo na odločanje o predlogu dnevnega reda v
               celoti. Prosim, kolega Vizjak.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Ja, hvala lepa. V imenu poslanske skupine Socialdemokratske stranke zahtevam v
               skladu s poslovnikom odmor do 15.30 ure.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Je to lahko 15.15?</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>15.30.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>15.30. Prav. V skladu s poslovnikom sem dolžan tako prošnjo tudi uslišati. Državni
               zbor bo odločal o predlogu dnevnega reda v celoti ob 15. uri in 30 minut. Do takrat
               prekinjam sejo.</p>
               <stage type="time">(Seja je bila prekinjena ob 14.27 uri in se je nadaljevala ob 15.32 uri.)</stage>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Gospe in gospodje, kolegice in kolegi poslanci! Prosim, da zasedete svoja mesta.
               Nadaljevali bomo 10. sejo.</p>
               <p>Smo pred glasovanjem o predlogu dnevnega reda v celoti. Prosim za potreben mir v
               dvorani.</p>
               <p>Najprej bomo ugotovili navzočnost v dvorani. Prosim, da pritisnete tipko <q>"kvorum"</q>. V
               dvorani je navzočih 60 poslank in poslancev; državni zbor Republike Slovenije je
               sklepčen in lahko nadaljuje delo.</p>
               <p>Pred glasovanjem o predlogu dnevnega reda v celoti je poslanska skupina
               Socialdemokratske stranke želela odmor in ga je tudi dobila. Ali želi predstavnik
               besedo? <stage>(Ne želi.)</stage></p>
               <p>Prehajamo na odločanje o predlogu dnevnega reda v celoti. Predlog dajem na
               glasovanje. Glasujemo. Navzočih je 63 poslank in poslancev, 47 jih je glasovalo za
               dnevni red v celoti, 9 jih je temu predlogu nasprotovalo.</p>
               <p><stage>(Za je glasovalo 47.)</stage> <stage>(Proti 9.)</stage></p>
               <p>Ugotavljam, da je dnevni red 10. seje državnega zbora Republike Slovenije
               sprejet.</p>
               <p>Po nenapisanem pravilu bi sedaj moral odrediti petnajst minut odmora za to, da se
               nam pridružijo članice in člani vlade, na čelu s predsednikom vlade, ki je že z nami.
               Če bi kdo izmed vas ugovarjal, potem takega predloga ne bi dal, sicer pa vas vabim,
               da nadaljujemo sejo zbora, če se vsi s tem strinjate. Ni ugovora.</p>
               <p>Torej lahko takoj preidemo na <title>1. TOČKO DNEVNEGA REDA - VPRAŠANJA IN POBUDE
                  POSLANK IN POSLANCEV.</title>
               </p>
               <p>Dovolite mi, da vas obvestim o tem, da so nekateri ministri in ministrice zasedene in
               da jih zato nadomeščajo pristojni državni sekretarji: namesto dr. Antona Grizolda,
               ministra za obrambo, državni sekretar Janko Deželak, namesto dr. Lucije Čok dr. Stane
               Pejovnik, državni sekretar, prav tako dr. Zoran Stančič, državni sekretar, in gospod
               Herman Tomažič, državni sekretar, namesto ministra za zunanje zadeve dr. Rupla
               državna sekretarka Magdalena Tovornik in državni sekretar Samuel Žbogar ter namesto
               dr. Vlada Dimovskega, ministra za delo, družino in socialne zadeve, državni sekretar
               Brane Omerzu. Vsi ostali so navzoči in bodo odgovarjali na poslanska vprašanja.</p>
               <p>Najprej bodo dobili besedo predstavniki iz vrst opozicije. Prvi med njimi kolega
               Janez Janša. Imate besedo, prosim.</p>
            </sp>
            <sp who="SDZ3:JanšaJanez">

               <speaker>IVAN (JANEZ) JANŠA:</speaker>

               <p>Hvala za besedo. Spoštovani gospod predsednik vlade, ministrice in ministri, kolegice
               in kolegi! Državni zbor je že poleti leta 1994 sprejel poseben sklep, v katerem je
               zavezal vlado, da za privatizacijo bank pripravi poseben zakon, tako da se bo
               privatizacija bank izvajala na podlagi zakona in ob udeležbi državljanov pri
               privatizaciji, glede na to, da so državljani z davki sanirali banke.</p>
               <p>Poslanci smo pet let čakali na ta zakon, vendar se ni nič zgodilo, vlada ga ni
               predlagala. Zato je naša poslanska skupina aprila leta 1999 vložila zakon o
               privatizaciji bank. Ta zakon je določal, da se del lastnine državnih bank, bank v
               državni lasti razdeli davkoplačevalcem, tako da dobimo deloma razpršeno lastništvo,
               da pa se oba sistema Nove Ljubljanske banke in Nove Kreditne banke Maribor
               ohranita.</p>
               <p>Predlog je tudi omogočal odprtost za vstop tujih strateških partnerjev, poleg tega
               pa, kar je najpomembnejše, takšno prestrukturiranje dela slovenskega bančnega
               sistema, da bi ta bolj služil malim in srednjim podjetnikom in lokalnim skupnostim.
               Ta zakon je posledično dolgoročno tudi omogočal, da bi vsaj še srednjeročna lastnina
               večine bank, ki se na ta način privatizirajo, ostala v slovenski lasti.</p>
               <p>Vladna koalicija je predlog zakona v začetku leta 2000 zavrnila in ni ponudila nič
               drugega. Zdaj se privatizacija bank izvaja v nasprotju s tem sklepom iz leta 1994 in
               po modelih, ki jih je sprejela sama vlada. Kakšne so dileme v slovenski strokovni in
               laični javnosti v zvezi s tem, je znano. Privatizacija bank je zaradi te zamude, ki
               je nastala z zelo poznim reagiranjem vlade, pristala tudi v času, ki tej
               privatizaciji najbrž ni najbolj naklonjen, ne domača gospodarska situacija in ne v
               tujini temu ne govorita v prid.</p>
               <p>Predsednika vlade sprašujem:</p>
               <p>Ali se vlada čuti odgovorno za to zamudo? 
                   Prav tako ga sprašujem: Ali se mu zdi dobro, da večinski lastniki Banke Koper
                     postanejo Italijani oziroma italijanske banke in večinski lastniki Nove
                     Kreditne banke Maribor avstrijske banke? In, ali ocenjuje to stanje, v katerem
                     smo zdaj, ko gre za privatizacijo bank, za uspešno ali za slabo? Hvala. 
               
           </p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Janez Janša. Gospod predsednik vlade, dr. Janez Drnovšek, imate
               besedo.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Hvala. Lepo vas pozdravljam, spoštovane poslanke in poslanci! Vprašanje gospoda
               poslanca Janeza Janša je seveda precej aktualno vprašanje v zvezi s privatizacijo
               bank. V zadnjem času v naši javnosti potekajo številne razprave o tem. Prisotna so
               zelo različna mnenja. Eno mnenje je sicer prisotno povsod, da je potrebno ohraniti
               nacionalni interes pri privatizaciji bank. Vendar, pogledi na to, na kakšen način
               braniti nacionalni interes pri privatizaciji bank, seveda so zelo različni,
               velikokrat povsem nasprotni.</p>
               <p>Najprej, da odgovorim v zvezi z zakonsko osnovo za privatizacijo bank. Vlada je bila
               mnenja, da lahko zadostno oziroma ustrezno osnovo za privatizacijo dveh preostalih
               bank, ki sta še pretežno v državni lasti, predstavlja zakon o izvrševanju proračuna.
               Ne glede na sklep državnega zbora iz leta 1996 je državni zbor pozneje sprejel zakon
               o izvrševanju proračuna, ki je predvidel to privatizacijo obeh bank. Ocenjujemo, da
               je s tem pač sama formalna podlaga zadostna.</p>
               <p>Drugo vprašanje je vsebinsko vprašanje, na kakšen način izpeljati privatizacijo
               bank, ali je prišlo do zamude in ali se vlada čuti odgovorna za zamudo. Tisto, kar v
               zadnjem času največkrat slišimo, je to, da ne da zamujamo, ampak da prehitevamo celo
               s privatizacijo. V zadnjem času slišimo, prvič, da naj bi ostalo večinsko lastništvo
               v slovenskih rokah, in drugič, ker je odgovor, da nimamo dovolj finančno močnih
               domačih povpraševalcev, ki bi lahko enakovredno sodelovali pri lastninjenju bank, da
               je celo bolje, da država še ne privatizira bank, ampak da počaka, da dozorijo
               okoliščine in da se usposobi tudi dovolj močno domače finančno povpraševanje za to.</p>
               <p>Skratka, po tej strani nam sedaj velik del stroke in branilcev nacionalnega interesa
               govori, da je bolje počakati še s privatizacijo in da torej še niso dozoreli pogoji
               za dovolj učinkovito privatiziranje ali uspešno privatiziranje.</p>
               <p>Res je, če gledamo s tega vidika, da bi bolj zgodnja privatizacija v prejšnjih letih
               seveda še bolj zanesljivo predpostavljala seveda samo tujo privatizacijo, ker je samo
               tuje povpraševanje dovolj finančno močno. <q>"Vis-a-vis"</q> temu vem, da ste ponujali
               vprašanje nekega širokega državljanskega delničarstva, s katerim se pa nismo mogli
               strinjati, ker je predvsem nenavadno v bančništvu, v poslovnem svetu in verjetno ne
               bi predstavljalo dovolj učinkovitega lastniškega nadzora. Država je že sedaj
               predstavnik državljanov, davkoplačevalcev, v obeh bankah zastopa našo skupno lastnino
               in tudi prek nadzornega sveta spremlja poslovanje bank. Vendar po našem prepričanju
               seveda država nikjer, niti pri nas niti nikjer drugje nikoli ni optimalen lastnik
               oziroma ni to dolgoročno najboljša rešitev. Verjetno tudi razpršeno delavsko ali
               državljansko delničarstvo je verjetno še manj učinkovito oziroma manj uspešno
               lastništvo.</p>
               <p>Tisto, kar želimo vzpostaviti, je v Sloveniji stabilen sistem bančništva, ki bi
               zagotavljal zadostno varnost in pa dovolj poceni bančno poslovanje, dovolj kvalitetno
               bančno poslovanje, da lahko konkuriramo tujini. Tisto, kar je vlada storila v tej
               situaciji, je, da je izdelala program privatizacije in šla v iskanje ponudb. V tej
               fazi smo v fazi iskanja in preverjanja ponudb, ugotavljanja, kakšen je interes za
               nakup lastniških deležev v obeh ostalih slovenskih bankah. Na podlagi tega naj bi se
               seveda potem na koncu tudi odločali. Torej, v tem trenutku odločitve seveda še ni
               nobene. Možno je, da tudi v eni ali celo obeh bankah te odločitve ne bo, če bi
               ugotovili, da ponudbe niso ustrezne in da je morda bolje počakati oziroma ponoviti
               takšen razpis. Vendar, o tem je danes prezgodaj govoriti.</p>
               <p>Tisto, proti čemur smo večkrat nastopali, tudi v javnosti, pa je bila zgolj ideja
               ali percepcija, da bi naša podjetja, naši menedžerji iz gospodarskih, industrijskih,
               trgovskih podjetij privatizirali tudi banko. To bi bil najslabši način privatizacije
               bančništva po naši oceni. Zato, ker so to podjetja, ki so praviloma komitenti banke.
               V prejšnjem sistemu smo imeli tovrstno prepletanje funkcij, po eni strani
               kreditojemalcev bank, po drugi strani upravljavca bank kot lastnika bank s strani
               takšnih podjetij. In splošna strokovna ocena je, da bi bilo to slabo, da to vodi v
               neučinkovito bančništvo in da takšna banka dolgoročno ne bi bila uspešna in
               stabilna.</p>
               <p>In še poleg tega, bi domača podjetja morala usmerjati sedaj del svoje akumulacije,
               ki jo morajo usmerjati sicer v svoj razvoj, v nakup bančnih deležev, ki jih
               pravzaprav ne rabijo. Ali pa, to so bili poskusi, konceptni, pridobiti bančni kredit
               za to, da bi s tem bančnim kreditompotem kupila lastniške deleže v banki. S takšnimi
               koncepti smo se srečevali v preteklosti. V vladi smo ocenjevali, da to ne bi bilo
               dobro lastništvo, ne bi bila dobra privatizacija in da bi vodilo to k preveliki
               prepletenosti interesov v slovenski državi,kjer bi bila razmerja nejasna, kaj je kdo,
               ker bi pravzaprav tudi ozek krog ljudi na nek način potem po nekih interesih, ki so
               lahko nacionalni ali pa niso nacionalni, usmerjal delovanje in odločitve tako
               podjetij kot tudi bank. Države, kjer so šli v takšne prepletene funkcije, prepletene
               vloge, so slej ko prej zašle oziroma so se pokazale kot gospodarsko manj učinkovite v
               primerjavi z drugimi. Mislim, da je sedanja javna razprava, čeprav je velikokrat in
               prevečkrat obarvana populistično, koristna. Tudi vvladi jo spremljamo, smo ji
               prisluhnili in bomo resnično poskušali tehtati različne vidike in se tudi optimalno
               odločati.</p>
               <p>V Novi Ljubljanski banki se iščejo kupci sedaj za 34-odstotni delež, torej ne za
               večinski delež, medtem ko v mariborski banki se išče večinski delež. Vendar,
               ponavljam, kakšne bodo odločitve, bomo seveda videli potem, ko bodo ocene dane, ko
               bodo ustrezna preverjanja opravljena in bomo tudi ocenili, kaj je najbolje.</p>
               <p>Vlada in pa sam kot predsednik vlade seveda ne morem posegati v lastninjenje banke,
               ki je zasebna banka, kot je banka v Kopru, kjer so se zasebni lastniki, slovenski
               lastniki odločili očitno za prodajo, in pri tem vlada seveda nima nobene funkcije.
               Ima jo na koncu Banka Slovenije, seveda dokaj omejeno glede na zakon, sicer pa so to
               odločitve zasebnih lastnikov, čeprav Slovencev, ki bodo očitno po teh informacijah
               svoj delež prodajali italijanski banki.</p>
               <p>Iz tega je pravzaprav tudi vidno, da bi tudi prodaja, recimo, Ljubljanske banke
               slovenskim podjetnikom ali slovenskim lastnikom nikakor ne pomenila dolgoročno
               slovenskega lastništva, ker lahko ti že jutri, ko dobijo boljšo ponudbo od tujih
               partnerjev, svoj delež prodajo naprej, in na to država seveda nima potem nobenega
               vpliva več.</p>
               <p>In s tega vidika pravzaprav bi bila edina možnost celo obdržati državno lastništvo
               in torej ne privatizirati banke, če bi želeli na vsak način zagotoviti slovensko
               lastništvo.</p>
               <p>Večkrat sem že govoril o tem, da ne moremo stvari tako poenostavljati, da tudi
               nacionalnega interesa ne moremo poenostavljati z lastništvom bank. Vendar bo vlada
               poskušala imeti neko uravnoteženo politiko in tudi sprejeti na koncu čim bolj
               uravnotežene odločitve. Smo pa odgovorni, seveda, tudi do državljanov, ki so prek
               državnih, javnih financ sanirali obe banki v preteklemdesetletju, s tega vidika, da
               ta njihova sredstva povrnemo, da zmanjšamo javni dolg in da skušamo na čim boljši
               način torej zaključiti to poglavje v zgodovini slovenskega bančništva in da hkrati
               zagotovimo, kot sem dejal, naprej stabilno in uspešno bančništvo. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod predsednik vlade. Kolega Janša želi zastaviti dopolnilno
               vprašanje. Imate besedo.</p>
            </sp>
            <sp who="SDZ3:JanšaJanez">

               <speaker>IVAN (JANEZ) JANŠA:</speaker>

               <p>No, torej glede tega zadnjega se strinjam. Ravnanje v primeru koprske banke je
               pokazalo, da je konec isti, ne glede na to, kateri koncept izberete - tega, ki ga
               zagovarja vlada, ali tega, ki ga zagovarja predsednik države, s tem dodatkom, da so
               seveda na čelu nadzornih svetov podjetij, ki so koprsko banko prodala, ključni ljudje
               iz vrst liberalne demokracije, gospod Kozinc, predsednik nadzornega sveta Luke Koper,
               in gospod Čuk, predsednik nadzornega sveta v Istrabenzu; pač nek vpliv na to je
               vendarle bil.</p>
               <p>Mi nismo proti strateškemu partnerstvu tujega kapitala. Nasprotno, mislimo, da je za
               hitrejši gospodarski razvoj države to potrebno, vendar je znotraj te opredelitve tudi
               določen manevrski prostor. Ni isto, če je večinski lastnik koprske banke, recimo,
               italijanska banka ali pa avstrijska banka, in pri mariborski banki nasprotno. Tu je
               manevrski prostor in vlada se ni niti približno potrudila, da bi to izkoristila,
               oziroma tisti, ki so to prodajali.</p>
               <p>Iz tega, kar ste povedali, je jasno, da so težave z obema konceptoma, zato smo mi
               ponudili nekaj drugega že dve leti nazaj. Koncept, ki smo ga mi ponudili, zelo dobro
               živi v najbolj razvitih državah. Ni res, da je to v nasprotju z evropsko prakso;
               obstaja v Nemčiji, obstaja v Španiji, obstaja v drugih najbolj razvitih evropskih
               državah. Nobene resne analize ni bilo, nobene resne diskusije, enostavno se je to
               preglasovalo.</p>
               <p>Glede pravočasnosti pa se jaz bojim, da je najboljši čas za privatizacijo že
               potekal. Ne, da je sedaj prezgodaj, ampak da se bo sedaj zavlačevalo zato, ker
               dejansko ni na voljo neke dobre, idealne rešitve, ki pa je prej bila, vsaj mi smo eno
               ponudili. Dejansko ocenjujemo, da stanje ni dobro in da vlada nosi svoj del
               odgovornosti za to.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Janša. Želite, gospod predsednik vlade, dopolniti vaš odgovor?
               Prosim, imate besedo.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>No, še enkrat bi želel zatrditi, da nikakor ne more biti točna ocena, da vlada zamuja
               s privatizacijo bank. Še enkrat bi rad podčrtal, da bi bilo potrebno obe banki
               sanirati po osamosvojitvi in da nista bili, seveda, sposobni za prodajo ali za
               privatizacijo in da sta pač morali vzpostaviti normalne poslovne rezultate in
               normalno poslovanje po tistem prelomu in po izgubi tudi številnih naložb ob
               osamosvojitvi in ob razpadu prejšnje države. Pravzaprav se je šele v zadnjem obdobju
               vzpostavila možnost solidne privatizacije, ker prej, če je bilo to prezgodaj, potem
               bi bila to privatizacija res dobesedno pod ceno ali za vsako ceno. Sedaj sta obe
               banki usposobljeni za to, da normalno poslujeta in zato sta lahko tudi uspešno
               privatizirani.</p>
               <p>Še enkrat bi potrdil, da mislim, da se to vprašanje preveč politizira, da sedaj
               imamo v Sloveniji tipičen primer zelo politične obravnave gospodarskih odločitev,
               poslovnih odločitev, investicij, naložb, privatizacije. Ne gre samo za banki, podobno
               obravnavo vidimo tudisicer pri vseh različnih možnih tujih investicijah. Predvsem
               moram kot predsednik vlade opozoriti na to, da v Sloveniji smo že sedaj povsem na
               repu, na primer vseh kandidatk za članstvo v Evropski uniji, kar se tiče deleža tujih
               naložb v družbenem proizvodu, povsem na repu. V Sloveniji nimamo dovolj sredstev za
               to, da bi naša podjetja nalagala potrebna sredstva v svoje investicije, v svoj
               razvoj, da bi potem vse privatizirali z lastnimi sredstvi. Če bomo to počeli, to je
               seveda možno, vendar imeli bomo manjšo rast, imeli bomo manjšo gospodarsko
               učinkovitost in nižji standard.</p>
               <p>Torej tisti, ki govorijo sedaj Slovencem, češ nacionalni interes je, da vse to
               obdržimo v svojih rokah, jih zavajajo, ker hkrati jim morajo povedati, <q>"to lahko
               naredimo, vendar boste zaradi tega slabše živeli, imeli boste na koncu nižje plače in
               nižji standard"</q>. Imeli bomo slabšo gospodarsko učinkovitost, če se bomo na tak način
               zaprli. Seveda v nekaterih ključnih točkah bomo gledali tudi s tega vidika na
               nacionalni interes. Ampak sedaj celotna razprava v Sloveniji gre v nasprotno smer, v
               takšno smer, ki mislim, da je že škodljiva za normalen gospodarski razvoj Slovenije.</p>
               <p>Kar se tiče koprske banke, jaz ne bi presojal odločitve lastnikov, ker je pravzaprav
               njihova legitimna pravica, da v tem sistemu naredijo tisto, kar pač mislijo, da lahko
               naredijo. V prejšnjem sistemu bi bilo možno seveda na tak način diskutirati in jim
               pač reči, <q>"to lahko naredite"</q> ali pa <q>"tega ne smete narediti s svojo lastnino"</q>. Sedaj
               jim tega vlada ne more naročiti. Ti predstavniki v nadzornih odborih, ki ste jih
               omenjali, niso predstavniki vlade. Niso predstavniki vlade, tudi gospod Kozinc je
               predstavnik drugih delničarjev v nadzornem odboru Luke in tudi gospod Čuk ni
               predstavnik vlade v nobenem smislu. Torej, greza odločitve lastnikov v okviru
               sistema, ki smo ga vsi skupaj sprejeli in izpostavili. Sedaj seveda ta sistem na tak
               način funkcionira. Zato bi prosil,da pač ne pričakujemo od vlade, da intervenira
               tako, kot bi intervenirala morda v kakšnem drugem sistemu. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik vlade. Drugo vprašanje vam bo zastavil gospod kolega
               Peter Levič. Imate besedo, kolega Levič.</p>
            </sp>
            <sp who="SDZ3:LevičPeter">

               <speaker>PETER LEVIČ:</speaker>

               <p>Hvala lepa. Lep pozdrav vsem prisotnim! Spoštovani predsednik vlade, dr. Janez
               Drnovšek! Jutri bo minil teden dni od izjemnega uspeha slovenske nogometne
               reprezentance v Romuniji, kjer je našim fantom uspelo doseči najodmevnejši uspeh
               doslej, namreč uvrstitev na nogometno svetovno prvenstvo, v in Seulu in Tokiu. Njihov
               izjemen uspeh je zagotovo večini Slovencem vzbudil državljanski ponos, ki je izjemen
               v naši desetletni zgodovini, ter je odločno postavil Slovenijo na zemljevid sveta.
               Verjetno sedaj že veste, kam ciljam s svojim vprašanjem.</p>
               <p>Kako namreč vlada namerava ta uspeh izkoristiti tudi za konkretne promocijske namene
               naše države?</p>
               <p>Zanima me naslednje:</p>
               <p>Kako bo Slovenija v promocijske namene izkoristila uvrstitev nogometašev na svetovno
               prvenstvo 2002?</p>
               <p>Ter, kako bo vlada pristopila k realizaciji izgradnje večnamenskega stadiona</p>
               <p>V usklajenem predlogu proračuna sicer so neka sredstva namenjena, vendar verjetno
               premalo. Zanima me: Ali boste zagotovili tudi to, da bo stadion poleg središčnega
               športnega dogajanja v državi primeren tudi za tekoče športno dogajanje, širšo športno
               dejavnost mladih, kot tudi za druge prireditve, kot so koncerti in državne
               prireditve, namenjene vsem generacijam državljanom? Najlepša hvala za odgovor.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Predsednik vlade, dr. Drnovšek. Vi ste edini, ki imate besedo ta hip,
               tako da prosim kolegice in kolege, predstavnike vlade, da ne motijo odgovora.
               Prosim.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Tudi jaz kot predsednik vlade sem vesel, da je naša nogometna reprezentanca bila
               tako uspešna in da se je uvrstila na svetovno prvenstvo. Bil sem dan po tekmi v
               Romuniji na vrhu Cefte in videl sem veliko razočaranje domačinov, gostiteljev in pa
               seveda tudi čestitke vseh drugih državnikov, ki so tam bili. Vsi so gledali tekmo.
               Tako da, seveda, to je dobra promocija za Slovenijo in sam sem je zelo vesel Seveda
               upam, da se bo tako tudi nadaljevalo, čeprav je res, da je ta reprezentanca že s tem,
               kar je do sedaj dosegla, dosegla zelo veliko.</p>
               <p>Stadion je v prvi vrsti naloga oziroma projekt mesta Ljubljane, kjer aktivnosti že
               potekajo v tej smeri. Vlada pa je v predlogu proračuna predlagala tudi sofinanciranje
               v višini 150 milijonov tolarjev za stadion.</p>
               <p>Po tem, kot sem informiran, aktivnosti sedaj tečejo precej konkretno in bi najbrž to
               vprašanje, torej vprašanje stadiona, moralo biti v čim krajšem času rešeno. Verjetno
               je v situaciji zlasti teh športnih rezultatov takšno pričakovanje ali najbrž takšna
               želja tudi večine Slovencev in mislim, da bi te aktivnosti in ta sredstva morala
               zadostovati, da pridemo do stadiona. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Levič, ste zadovoljni z odgovorom? Imate dopolnilno vprašanje,
               prosim. Prosim, beseda je vaša, kolega Levič.</p>
            </sp>
            <sp who="SDZ3:LevičPeter">

               <speaker>PETER LEVIČ:</speaker>

               <p>Hvala. Samo pripomnil bi. Namreč, promocija - spomnimo se olimpijskih iger v Seulu,
               imeli smo slovensko hišo, ki je bila namenjena predvsem promociji Slovenije,
               promociji Slovenije tujcem, ampak se je dogajalo, da so bili v njej predvsem
               Slovenci. Tako da je take napake treba malo popravljati. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Želite, predsednik vlade, kaj dodati k vprašanju? <stage>(Ne.)</stage></p>
               <p>Tretje vprašanje vam bo zastavil kolega dr. Bajuk. Dr. Bajuk, imate besedo.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Tudi sam kot vsi v Novi Sloveniji smo se veselili,
               da se je naša reprezentanca uvrstila, vendar bo moje vprašanje usmerjeno na drugo
               področje.</p>
               <p>Spoštovani gospod predsednik! Čeravno v državnem zboru še nismo formalno prejeli
               podatkov o finančnem načrtu zavoda za zdravstveno zavarovanje, razpolagamo z
               nekaterimi zaskrbljujočimi podatki, predvsem pa s tem, da bo letošnji primanjkljaj
               skoraj 13 milijard tolarjev.</p>
               <p>Ta sistem obveznega zdravstvenega zavarovanja je po načelih socialne pravičnosti,
               vzajemnosti, solidarnosti neokrnjen preživel celo obdobje prejšnjega režima. Vse do
               leta 1998 je avtonomni zavod za zdravstveno zavarovanje lahko izvajal svojo dejavnost
               brez nerešljivih finančnih problemov, saj so prispevki zavarovancev in delodajalcev
               zadoščali za pokritje obveznosti. Od takrat dalje pa so se začele kazati določene
               težave, ki so v veliki meri posledica vladne politike. Povečanje davčnih obveznosti,
               povečanje stroškov za plače kot posledica vladne politike na tem področju ter
               neracionalnost v organizaciji zdravstvenega sistema se po naši oceni štejejo med
               dejavnike, ki povzročajo, da se odhodki večajo hitreje od prihodkov.</p>
               <p>Na dnevnem redu tekoče seje je uvrščen vladni predlog zakona o spremembi zakona, ki
               ureja prispevke zavoda za zdravstveno zavarovanje Slovenije. Očitno se je vlada
               odločila za edinstveni pristop k reševanju primanjkljaja tega zavoda vsaj s treh
               vidikov:</p>
               <p>Prvi, slovensko zdravstveno zavarovanje je bilo že pred 113 leti zastavljeno po
               vzorcu srednjeevropskega modela, ki temelji na partnerstvu med delojemalci in
               delodajalci. Vlada se je odločila samo za povečanje prispevka delojemalcev. Rad bi
               vas vprašal, gospod predsednik:</p>
               <p>Zakaj takšen pristop, ki je očitno v neskladju z omenjenim principom
               partnerstva?</p>
               <p>Drugič, zaskrbljujoče je tudi dejstvo, da se s predlaganim povišanjem prispevka
               delojemalcev za eno petino odstotka ne bo kril omenjeni primanjkljaj skoraj 13
               milijard tolarjev. Po naših izračunih bi morali dodatni prihodki biti več kot še
               enkrat večji. Glede tega bi rad vprašal vlado:</p>
               <p>Na kakšen način predvideva kritje tega primanjkljaja, ne da bi pri tem omejila
               avtonomijo zavoda za zdravstveno zavarovanje na podoben način, kot je to že storila
               leta 1996 z avtonomijo pokojninskega zavoda?</p>
               <p>Tretjič. Predvsem pa nas skrbi to, kar smo opazili v tem vladnem predlogu, in sicer
               dejstvo, da pogrešamo dolgoročne vizije reševanja te problematike v skladu z
               avtonomnostjo tega zavoda, ki je po naši oceni dobro služila prejšnjim generacijam in
               se ne bi smela zgubiti med drugimi postavkami že tako preobremenjenega državnega
               proračuna. Prav gotovo je del dolgoročne rešitve večja racionalnost v celotnem
               sistemu, za to pa je odgovorna vlada. Rad bi vprašal vlado:</p>
               <p>Kdaj bo državni zbor seznanjen s podrobnim načrtom, ki bo spoštoval temeljne
               principe, na katerih je bil naš zdravstveni sistem pred več kot 100 leti zgrajen, in
               ki bo zagotavljal njegovo učinkovitost in finančno stabilnost? Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega dr. Bajuk. Gospod predsednik vlade, imate besedo. Ali lahko
               izklopite, kolega dr. Bajuk, mikrofon? Hvala lepa. Predsednik vlade.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Hvala. Zavod za zdravstveno zavarovanje bo letos predvidoma res imel takšno izgubo,
               torej 13 milijard tolarjev. To je seveda razlog, eden izmed razlogov, da je vlada v
               svojih predlogih aktov za ekonomsko politiko za naslednje leto, za naslednji dve leti
               sprejela nekatere ukrepe. Med njimi seveda predvsem tudi zvišanje prispevka, ampak ne
               delojemalcev, ampak delodajalcev za 0,2 odstotka. Skušali smo minimizirati ta dvig in
               ga tudi po drugi strani kompenzirati z nižjim davkom na plače, tako da bi skupna
               obremenitev delodajalcev ostala nespremenjena. Torej, smo v celotnih javnih financah
               napravili dve korekciji, tako da delodajalci ostajajo na istem, zdravstveni sistem pa
               bo pridobil nekaj dodatnih sredstev. In sicer naj bi v naslednjem letu to predvideno
               izgubo letos zmanjšali na polovico na ta način, leta 2003 pa odpravili. To je seveda
               ukrep za saniranje te situacije, današnje situacije.</p>
               <p>Vlada je sicer tudi drugače namenila posebno pozornost v proračunskih aktih
               zdravstvu, več sredstev za investicije, tudi iz proračuna, zlasti za tiste najbolj
               kritične investicije, v onkološki inštitut, v pediatrično bolnico. Ocenjujem, da v
               letih 2001, 2002 in 2003, kamor sega predlog proračuna, bistveno povečujemo pozornost
               zdravstvenemu sistemu. Zavedamo se, da bodo potrebne številne spremembe, tudi znotraj
               zdravstvenega sistema, da bo vprašanju financiranja potrebno nameniti seveda v
               prihodnosti še dodatno pozornost. Verjetno tudi odnosu pacient do zdravstva oziroma
               vprašanje sodelovanja naprej pri določenem nivoju storitev, torej tudi s strani
               prebivalcev, državljanov, vendar brez namena, da bi šli pri tem v takšne ekstreme, da
               bi naš socialni sistem tudi pač v tej zdravstveni komponenti bil ogrožen. Nikakor ne
               sme biti ogrožena enaka možnost dostopa do zdravstvenih storitev zavse državljane.
               Potrebne pa bodo racionalizacije znotraj sistema, bolj racionalna postavitev, najbrž
               tudi razdelitev dela funkcij znotraj zdravstvenega sistema, tudi v sistemu bolnišnic,
               manj podvajanja oziroma bolj racionalna razporeditev tistih kapacitet, s katerimi
               razpolagamo. Razprava o tem je dobrodošla, tudi vnaprej, in dobrodošli bodo predlogi,
               seveda tudi vaši predlogi, kako najbolje urediti sistem zdravstva v Sloveniji v
               prihodnosti. To je zelo pomembno.</p>
               <p>Podčrtal bi, da je Slovenija za razliko od drugih tranzicijskih držav uspela
               ohraniti dokaj uspešen zdravstveni sistem. Drugje so pri tem imeli manj sreče oziroma
               so njihovi zdravstveni sistemi v preteklih letih, v preteklem desetletju zašli v
               velike težave, tako kot tudi v nekaterih bolj razvitih zahodnih državah, na primer
               Veliki Britaniji ali še kje drugje, kjer je nekaj časa morda prevelik poudarek na
               privatizacijo pripeljal skoraj do razsula nekaterih javnih sistemov, med drugim tudi
               zdravstvenega sistema. Torej, ob upoštevanju teh izkušenj bomo iskali ravnotežno pot
               v Sloveniji in zdravstvo vsekakor je in bo prioriteta v našem delovanju. Hvala
               lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod predsednik vlade. Dr. Bajuk, želite zastaviti dopolnilno
               vprašanje? Prosim.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala lepa. Ravno na tem področju zdravstva in preskrbe z zdravili prebivalstva
               poznajo določene države v Evropski uniji, predvsem Nemčija, Velika Britanija,
               Francija in Italija, drugačne pristope kot pa tiste, za katere se je odločila naša
               vlada. Še avgusta letos smo se odločili, da bomo obdržali takšen sistem neke ohlapne
               regulative. Čas je že v naši oceni, da bi se tudi mi odločili pregledati ta celotni
               sistem; ker če pogledamo podatke, ki jih sedaj imamo, da bo prihodnje leto
               zdravstveno zavarovanje naklonilo 41 milijard tolarjev samo za zdravila, se človek le
               vpraša, ali ni mogoče tudi pri nas priti do nekega takšnega pristopa, da bo zavod za
               zdravstveno zavarovanje imel nalogo od vlade, da se bo pogajal z določenimi podjetji
               - ne samo domačimi, tudi tujimi -, da bomo prišli do takšnih rešitev, kot tudi
               veljajo drugod, in sicer tudi v sami Evropski uniji, kot sem že omenil. Radi bi
               videli, da bi se vlada, kar se tega tiče, odločila tudi na tem področju in da bi
               imeli drugačen pristop. Očitno je, gospodpredsednik, da ko imamo takšne izdatke, pa
               razna podjetja, domača in tudi tuja, predvsem pa domača, kažejo v prvem polletju
               letos povišanje svojih profitov med 30 in 60%. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Gospod predsednik vlade, želite dopolniti vaš odgovor? Prosim, imate
               besedo.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Sam se povsem strinjam. Tudi vlada je že zavzela takšno stališče, tudi sam sem zanj
               in smo tudi naložili našemu ministru za zdravje, da poskuša doseči in tudi s
               pogajanji, ali z drugimi ukrepi doseči nižje cene zdravil. Nekaj je bilo v tem letu
               že narejenega na tem področju.</p>
               <p>Povsem se strinjam, da je ta vsota za zdravila izjemo visoka, verjetno prevelika
               oziroma da porabimo nasploh preveč zdravil. Prepričan sem, da bomo skupno našli tudi
               tukaj boljše rešitve, skratka, predvsem v interesu pacientov, seveda, in manj v
               interesu velikih profitov nekaterih proizvajalcev. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. S tem smo izčrpali tista prva tri zastavljena vprašanja iz vrst
               opozicijskih poslancev, na katere je po poslovniku dolžan odgovarjati predsednik
               vlade. Sedaj bomo nadaljevali z vprašanji, na katere bodo odgovarjali pristojni
               ministri ali državni sekretarji. Prvo vprašanje bo zastavil kolega Zmago Jelinčič.
               Imate besedo.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa in lep pozdrav vsem skupaj. Pivovarna Laško je Kapitalski družbi in
               Slovenski odškodninski družbi dne 16.11. ponudila v odkup 22,6 odstotka delnic
               Pivovarne Union po ceni 78 tisoč SIT. Ponudba je bila strogo zaupna. Belgijski
               Interbrew pa je agencijo za trg vrednostnih papirjev in urad za varstvo konkurence
               dne 19.11. najprej obvestil o javni ponudbi za odkup delnic Pivovarne Union po 73
               tisoč SIT za delnico, kasneje pa je ceno dvignil na 82 tisoč SIT.</p>
               <p>Ali je res, da je direktor Slovenske odškodninske družbe, gospod Končnik, obvestil
               Interbrew in Union o ponujeni ceni Pivovarne Laško, čeprav je bila ponudba strogo
               zaupna in je tako Intebrew lahko reagiral z novo ceno? Če je to res, kako lahko
               direktor državne družbe krši vso poslovno etiko in moralo ter razkriva podatke, ki
               neposredno škodujejo slovenskemu podjetju in s tem privilegira tuje podjetje na škodo
               slovenskega podjetja? Kako lahko dopusti vlada Republike Slovenije, kot ustanovitelj
               tega sklada, da se kaj takšnega dogaja? In: zakaj dovoljujemo, da prodajamo svoje
               nacionalne interese za - kakor kaže - provizije, ki jih bodo dobili posamezniki?</p>
               <p>Drugo vprašanje. Slovenija je prevzela svoj dolg do pariškega kluba v celoti, čeprav
               so ekonomisti opozarjali, da ga bodo v celoti ali delno odpisali. Dejstvo je, da je
               dolg pariškega kluba do Poljske v popolnosti odpisan, in dejstvo je, da je Zvezna
               Republika Jugoslavija dosegla sporazum s pariškim klubom, da se ji 66 odstotkov dolga
               odpiše. Dejstva govorijo o nesposobnosti naših pogajalcev, še posebej gospoda Mejaka,
               kar ilustrira njegova izjava na 28. redni seji odbora za zunanjo politiko, 5.
               septembra letos, ko je dejal tudi tole: <q>"Jaz bi poudaril to, če govorim o delitvi, da
               bi bilo na nek način zelo težko uveljaviti višjo participacijo, posebej zato, ker je
               to socialni motiv."</q> In dalje: <q>"In mislim, da bi bilo, odkrito povedano, izredno
               neokusno in nesprejemljivo pri upoštevanju porušene Bosne in Hercegovine, pri
               upoštevanju velike škode, ki jo je Hrvaška doživela, pri upoštevanju osiromašene
               Jugoslavije."</q> In še naprej: <q>"Mislim, da bi moral reči, da bi insistiranje in
               trmoglavljenje na večji participaciji nam dalo, bi rekel, oznako sebičneža, kar nam v
               mednarodni javnosti, moram reči, ne bi koristilo."</q></p>
               <p>Sprašujem vlado. Koga je zastopal gospod Mejak in koga zastopa ministrski svetnik,
               posebni pooblaščenec vlade, gospod Rudi Gabrovec? Ter: Ali vlada nima boljše ekipe,
               ki bi zastopala interese Republike Slovenije? Kajti; zdaj imamo v mednarodni javnosti
               oznako <q>"bedak"</q>. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Jelinčič. Na vaše vprašanje bo odgovoril minister za finance.
               Mag. Rop, imate besedo.</p>
            </sp>
            <sp who="SDZ3:RopAnton">

               <speaker>MAG. ANTON ROP:</speaker>

               <p>Spoštovani gospod poslanec, odgovoril bom na prvi del vprašanja, in sicer ta -
               oziroma poskusil odgovoriti - ki je povezan s primerom prevzemanja Pivovarne Union.</p>
               <p>Kar se tiče tega primera, je - po informacijah, ki jih imam - belgijska družba
               uporabila obstoječi zakon o prevzemih in napovedala prevzem Pivovarne Union. Torej,
               procedura v skladu z zakonom o prevzemih, ki velja v Sloveniji, teče. To seveda
               pomeni, da v skladu s to proceduro imajo vsi tisti, ki jim je ponudba dana - in dana
               je vsem obstoječim lastnikom Pivovarne Union - možnost, da svoje delnice prodajo ali
               pa ne; če ocenijo, da je ponudba dobra, lahko to storijo, če ocenijo, da ne, tega pač
               ne bodo storili. In v skladu z zakonom o prevzemih je seveda možen tudi konkurenčni
               prevzem oziroma konkurenčna ponudba. Pravzaprav se bo v nadaljevanju videlo, ali je
               kdo od potencialnih kupcev, ki je pripravljen dati konkurenčno ponudbo, in v skladu s
               tem se bodo potem tudi posamezni lastniki odločali.</p>
               <p>Kar se tiče obeh paradržavnih skladov, je treba povedati, da seveda imata te delnice
               in da sta zainteresirana, da svoje premoženje optimalno prodata oziroma da se jima
               optimalno poveča na kratki in na dolgi rok. In prepričan sem, da se bosta v skladu s
               tem tudi oba sklada odločala. V tem primeru je seveda treba vedeti, da gre za
               kratkoročne in dolgoročne koristi, pač v odvisnosti od tega, kaj se bo z delnicami
               dogajalo in kaj se bo v primeru obeh pivovarn tudi zgodilo. Mislim, da bomo uspeli
               zagotoviti, da bosta v skladu z obstoječo zakonodajo, poslovno politiko in pa
               nalogami, ki jih imata oba sklada, ustrezno ravnala. Prvi ima relativno bolj
               kratkoročne obveznosti, gre za Slovensko odškodninsko družbo, ki ima nekatere
               obveznosti, ki nastopijo na relativno kratek rok, drugi ima bolj dolgoročne
               obveznosti, in to je Kapitalska družba.</p>
               <p>Tako da je postopek še zelo daleč od svojega konca in verjamem, da bomo zagotovili
               ustrezno korektnost celotnega postopka in, kot sem rekel, optimalno odločitev.</p>
               <p>Ali so bile posamezne odločitve in seveda tudi ukrepanje odgovornih oseb - v tem
               primeru ste omenili direktorja Slovenske odškodninske družbe - korektna ali ne, je
               pač naloga in pristojnost posebnih organov, tudi Agencije za trg vrednostnih
               papirjev. Če obstajajo takšni dokazi o izdaji internih informacij ali podajanju
               tovrstnih informacij, jih naj pač ustrezne osebe podajo Agenciji za trg vrednostnih
               papirjev. Jaz sem prepričan, da bo ta v skladu s svojimi pristojnostmi odreagirala in
               če bo, seveda, tudi vlada ugotovila, da je bilo karkoli od tega kršeno, bo prav tako
               ukrepala.</p>
               <p>Kar se tiče problematike pariškega kluba in dolgov in celotne sukcesije, je
               vprašanje, bi rekel, relativno kompleksno in posega na odločitve vlade iz preteklih
               10-ih let. Zato predlagam, da vam natančno in pisno podamo odgovor in v tem pojasnimo
               vse odločitve, ki so jih in jih je vlada Republike Slovenije v zvezi s pariškim
               klubom sprejemala, in seveda tudi odločitve. Prav tako vam bomo dali obrazložitev v
               zvezi z imenovanjem vodje pogajalske skupine in pa pogajalskih skupin, tako gospoda
               Mejaka in pa seveda tudi gospoda Rudija Gabrovca.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite postaviti dopolnilno vprašanje? Izvolite, gospod Jelinčič.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Gospod minister, sprašujem: Ali je res, da je za enega od pogojev za
               vstop v Evropsko unijo Belgija postavila prodajo Pivovarne Union koncernu Interbrew,
               češ, tako bo vaš vstop bolj zanesljiv? Ali je morda vlada to upoštevala, ko je dajala
               izjavo, da vlada pri prodaji Uniona ne bo upoštevala nacionalnih interesov, ampak ga
               bo prodala najboljšemu ponudniku? Jaz bi se vprašal, kaj imajo nekateri proti
               slovenskim podjetjem oziroma proti Pivovarni Union, ali je tukaj oponiranje zaradi
               tega, ker je to slovenska pivovarna, ali zato, ker je morda štajerska pivovarna.</p>
               <p>Mislim, da interes naše politike ni, da bi imeli tujce za gospodarje: Kaj bo vlada
               storila v tem primeru.</p>
               <p>Kar se pa tiče drugega vprašanje, je pa nesporno dejstvo, da bo Zvezna Republika
               Jugoslavija zaradi te odločitve odplačala le največ 12 odstotkov dolga bivše SFRJ,
               določenega po ključu IMF, dobila pa bo 36,5 odstotkov vsega premoženja in 39,5
               odstotkov premoženja diplomatsko-konzularnih predstavništev. Slovenija pa je že
               oziroma bo odplačala 16,39 odstotkov dolga SFRJ, določenega po ključu IMF, dobila pa
               bo le 16,39 odstotkov premoženja in samo 14 odstotkov premoženja DKP-jev.</p>
               <p>Vprašal bi vas: Ali bo kdo za izgubo nekaj 100 milijonov dolarjev slovenskega
               premoženja morda odgovarjal?</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ3:RopAnton">

               <speaker>MAG. ANTON ROP:</speaker>

               <p>Kar se tiče prvega dela vprašanja lahko samo to zagotovim, da za takšne pogoje ne
               vem, niti za njih nisem slišal. Morda bo kdo drug povedal kaj takšnega, vendar po
               mojem, seveda, se kaj takšnega ni zgodilo, da bi kdorkoli kakršnekoli pogoje dajal v
               zvezi s prevzemanjem kateregakoli podjetja. Kar se tiče primera tega prevzema,
               mislim, da imamo v Sloveniji ustrezno urejeno zakonodajo in da se lahko po njej
               ravnamo, in da imamo tudi dovolj jasno opredeljene funkcije, naloge obeh dveh
               skladov. Tako mislim, da bo postopek tekel povsem normalno in da bodo zaščiteni prav
               vsi potrebni interesi tudi v tem primeru.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Proceduralni predlog. Izvolite, gospod Kacin.</p>
            </sp>
            <sp who="SDZ3:KacinJelko">

               <speaker>JELKO KACIN:</speaker>

               <p>Spoštovana gospa podpredsednica. V vlogi predsednika odbora za zunanjo politiko‚
               želim protestirati in opozoriti na proceduralno zadrego. Gospod Jelinčič je, ko je
               zastavljal vprašanje, bral magnetogram zaprte seje odbora za zunanjo politiko in s
               tehniko iztrganih citatov poskušal ponovno, tokrat že drugič, javno diskreditirati
               glavnega pogajalca.</p>
               <p>Prosim vas, da pri naslednjih razpravljavcih opozorite na to, da je citiranje
               magnetogramov zaprtih sej nedopustno, ne samo po poslovniku, ampak je to tudi v
               nasprotju, bom temu rekel, z likom in delom posameznega poslanca. Zato se mi zdi, da
               moramo v tem državnem zboru vendarvnesti neko drugo prakso, da se bomo zlasti takrat,
               ko gre za resna vprašanja mednarodnih odnosov, ustrezno in primerno obnašali, tudi
               takrat, ko gre za način, kako zastavljamo vprašanja vladi Republike Slovenije. Hvala
               lepa.</p>
            </sp>
            <sp who="SDZ3:PavliničKrebsIrma">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Gospod Kacin, najlepša hvala za opozorilo. Pravzaprav se
            poslanci moramo zavedati, da so podatki z zaprtih sej tajni in seveda ni korektno od
            kolega Jelinčiča, da je to zlorabil; poslanci pravzaprav tudi sami nosimo posledice za
            zlorabe in torej za ravnanje, ki ni v skladu s poslovnikom. Hvala lepa še enkrat za
            opozorilo.</p>
               <p>Naslednji bo zastavil poslansko vprašanje gospod Miran Potrč.
               Izvolite.</p>
            </sp>
            <sp who="SDZ3:PotrčMiran">

               <speaker>MIRAN POTRČ:</speaker>

               <p>Hvala lepa, gospa podpredsednica. Spoštovani ministri! Poslansko vprašanje postavljam
               ministru za okolje in prostor.</p>
               <p>Državni zbor je v prejšnjem mandatu sprejel zakon o dopolnitvah zakona o poslovnih
               stavbah in poslovnih prostorih, ki je pričel veljati 21. aprila 2000. V njem smo, po
               dolgotrajnem postopku in nekajkratnem prelaganju, vsaj glede nekaterih vprašanj delno
               olajšali in izboljšali položaj najemnikov poslovnih prostorov v odnosu do sedanjih
               lastnikov. To zlasti velja za višino najemnine, poravnavo preteklih vlaganj in pogoje
               za odpoved najemnega razmerja. Ne glede na to, da je od začetka veljavnosti zakona
               preteklo že 19 mesecev, prihaja do vse pogostejših opozoril, da se zakon ne izvaja.</p>
               <p>O tem je državni zbor v svojem pismu z dne 5. novembra 2001 seznanilo Društvo
               najemnikov poslovnih prostorov Slovenije. V njem ugotavljajo, da od mnogoštevilnih
               primerov po vsej Sloveniji v društvu vedo le za dva primera v Ljubljani, ko je
               najemodajalec upošteval najemnikove pravice in začel izvajati vsebino zakona.
               Lastniki bi z najemniki že morali skleniti nove najemne pogodbe. To bi bilo mogoče
               pričakovati najmanj od občin. Praksa pa je drugačna in vsak najemnik mora svojo
               pravico uveljavljati prek sodišča.</p>
               <p>Vlada oziroma pristojno ministrstvo sta odgovorna za izvajanje sprejete zakonodaje.
               Glede na to ministra sprašujem, prvič: Ali je ministrstvo seznanjeno z dejanskim
               stanjem v zvezi z uresničevanjem zakona o dopolnitvah zakona o poslovnih stavbah in
               kakšno je to stanje?</p>
               <p>In drugič: Kaj bo ministrstvo storilo, da zagotovi spoštovanje omenjenega zakona?
               Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister mag. Janez Kopač, izvolite.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Spoštovani poslanci oziroma spoštovane poslanke in poslanci, spoštovani gospod Potrč!
               Zakon o dopolnitvah zakona o poslovnih stavbah in poslovnih prostorih, za katerega so
               si posebej prizadevali v Društvu najemnikov poslovnih prostorov Slovenije, tako kot
               je znano tudi vam, v praksi še ni zaživel v prav veliki meri. Res pa je, da je sam
               dal izjemno varstvo vsem najemnikom poslovnih prostorov, ki so najemno razmerje
               sklenili pred 31.12.1993. To varstvo je sodno varstvo in tako, kot ste omenili vi, so
               se posamezniki že zatekli po svoje varstvo na sodišče in seveda pri tem bili tudi
               uspešni. Kolikor je nam znano, je takih primerov še, vsaj v postopku, precej več kot
               dva.</p>
               <p>Dejstvo pa je, da nas je na identično problematiko, kot ste jo omenili vi, že
               opozorilo Društvo najemnikov poslovnih prostorov Slovenije v začetku oktobra meseca.
               Osebno sem jim odpisal 29. oktobra in povedal, kar ministrstvo ta hip v zvezi s tem
               ve. Ta dopis vam lahko tudi posredujem kot kopijo. Res pa je tudi to, da me je prav
               vaše vprašanje spodbudilo k temu, da pravzaprav naredimo neke vrste anketo po
               občinah, kot najemodajalkah v posameznih primerih, da ugotovimo stanje, kakšno je v
               javnem sektorju. Kar se tiče privatnega sektorja, seveda, ministrstvo ne more imeti
               nikakršnega pregleda. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje, gospod.</p>
            </sp>
            <sp who="SDZ3:PotrčMiran">

               <speaker>MIRAN POTRČ:</speaker>

               <p>Hvala lepa. Gospod minister, hvaležen bom, če boste to naredili in če mi boste
               rezultate ankete sporočili. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Jožef Kavtičnik. Izvolite.</p>
            </sp>
            <sp who="SDZ3:KavtičnikJože">

               <speaker>JOŽEF (JOŽE) KAVTIČNIK:</speaker>

               <p>Hvala lepa za besedo. Spoštovani ministri, predstavniki vlade, kolegice in kolegi.
               Vprašanje bom postavil ministru za finance, mag. Ropu, čeprav predmet problema posega
               tudi v ministrstvo za delo, družino in socialne zadeve. Problem, ki ga bom
               izpostavil, se nanaša na sklad pokojninskega zavarovanja obrtnikov in podjetnikov, ki
               že 45 let opravlja storitve prostovoljnega pokojninskega zavarovanja.</p>
               <p>Sklad so ustanovili slovenski obrtniki leta 1956 v skladu s takratnim veljavnim
               zveznim predpisom. Obrtnikom je bilo takrat z zakonom onemogočeno, da bi se lahko
               tako kot drugi zaposleni zdravstveno in pokojninsko zavarovali pri državnem zavodu za
               socialno zavarovanje. Sklad je vseskozi deloval v okviru SPIZ-a oziroma pri njegovih
               pravnih predhodnikih in pri njih tudi bil registriran. SPIZ je v upravni odbor sklada
               delgiral oziroma imenoval svojega predstavnika. Sklad je deloval po veljavnih
               zakonih, ki so predpisovali dokladni sistem in niso dovoljevali oblikovanja
               matematičnih rezervacij za izplačevanje bodočih pokojnin, ki jih sedaj veljavni zakon
               predpisuje. Kljub temu je sklad leta 1990 začel s prehodom na kapitalski sistem
               pokojninskega zavarovanja in do sedaj uspel z lastno poslovno politiko zagotoviti
               pokritje polovice potrebnih materialnih oziroma matematičnih rezervacij. Delovanje
               sklada ureja SPIZ-1, ki določa pravni temelj za njegovo delovanje in tudi vprašanje
               pokritja preostalega dela obveznosti za izplačevanje pokojnin. Od sprejema zakona
               dalje pa se je problematika sklada skoraj nehala reševati. Pristojne službe in
               ministrstva kljub jasnemu namenu zakonodajalca skladu niso omogočila poslovanja po
               novi zakonodaji, niti niso pokrila ustrezni del obveznosti za izplačevanje pokojnin.
               Upravičenci sklada in tudi zavarovanci upravičeno sprašujejo, ali se namerava še
               naprej zavlačevati s sprejetjem odločitve o nadaljnji usodi obrtniškega sklada s tem,
               da se računa, da bo čas opravil svoje.</p>
               <p>Osebno menim, da temu ne sme biti tako, zato dajem pobudo v imenu 20 tisoč
               zavarovancev sklada, da minister zadolži pristojne službe v ministrstvu, da se še v
               letošnjem letu zagotovijo pogoji za nadaljnje delovanje sklada.</p>
               <p>In vprašanje. Zakaj država kljub sprejetim zakonskim rešitvam ne poravna obveznosti
               do sklada v višini, ki je določena v 232. členu zakona o pokojninskem in invalidskem
               zavarovanju, Uradni list št. 106/99?</p>
               <p>Obveznost znaša približno 1 milijardo SIT letno in se bo z leti zmanjševala.
               Zavarovanci so pravico do skladove pokojnine pridobili na podlagi članstva v skladu
               od njegove ustanovitve leta 1956 pa do 1.1.1983. S tem, da država ne poravnava
               zakonskih obveznosti do sklada,ogroža njegovo nadaljnje poslovanje. Z neporavnavo
               obveznosti pa država ogroža tudi socialno varnost 20.000 zavarovancev in seveda
               približno toliko njihovih družinskih članov. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister mag. Tone Rop, izvolite. Gospod Kavtičnik, se lahko izključite?
               Hvala lepa.</p>
            </sp>
            <sp who="SDZ3:RopAnton">

               <speaker>MAG. ANTON ROP:</speaker>

               <p>Spoštovani gospod poslanec! Kar se tiče tega vprašanja, je to seveda tema, o kateri
               smo relativno veliko že govorili in bi verjetno moral na to deloma odgovarjati tudi
               minister za delo, ker se tiče zakona o pokojninskem in invalidskem zavarovanju.
               Vendar pa ne glede na to, ker sem bil seveda tudi sam minister za delo, sem dolžan
               povedati, da že ko smo pripravljali zakon o pokojninskem in invalidskem zavarovanju,
               smo se zavedali, da je sklad pokojninskega in invalidskega zavarovanja obrtnikov
               relativno velik problem. Relativno velik problem zaradi dejstva, da je funkcioniral v
               prvem obdobju podobno kot sklad pokojninskega in invalidskega zavarovanja, pravzaprav
               na tako imenovanem <q>"pay-as-you-go"</q> dokladnem sistemu.</p>
               <p>Po drugi strani pa je v določenem obdobju začel funkcionirati tudi kapitalski sklad,
               tako da ima pravzaprav dve obliki zavarovanja, v delu obveznosti iz preteklosti, za
               katere objektivno sam tudi pravzaprav ni kriv in iz tega naslova izkazuje relativno
               veliko izgubo oziroma izkazuje prenizke rezervacije za pokojninska zavarovanja
               zavarovancev, ki se trenutno zavarujejo. In iz tega naslova, seveda, tudi ne dobi od
               urada za zavarovalni nadzor ustreznih soglasij za registracijo in polno
               funkcioniranje. Torej, temeljni problem nastopa, kako ta primanjkljaj, ki je skozi
               leta v tem skladu nastopil, rešiti. Mi smo se večkrat pogovarjali, kako to narediti.
               Opcij je več. Tudi tolmačenja tega člena, ki ga omenjate, so zelo različna. Nekateri
               trdijo, da je treba zagotavljati razliko do minimuma sredstev, ki so potrebna za
               izplačilo pokojnin, drugi pa docelote obljubljenih pravic. Iz tega naslova so
               potencialna upravičenja <gap n="..."/> pa tudi izguba oziroma luknja, bistveno različne tudi
               obveznosti države.</p>
               <p>Ideje v zvezi s tem, kako ta problem reševati, so različna. od tega, da se letno
               zagotovi določena vsota oziroma dokapitalzacija sklada obrtnika in se na ta način
               zagotovi njegovo normalno funkcioniranje, da se ga registrira in seveda, da se mu
               tudi določene posebne olajšave pri poslovanju omogoči. To je ena možna pot. Se pa v
               diskusiji pojavljajo tudi druge ideje. O njih smo diskutirali tudi, ko smo
               pripravljali sedanje spremembe zakona o pokojninskem in invalidskem zavarovanju, ki
               dopolnjujejo nekatere člene, tudi formulo za usklajevanje pokojnin. Odločili smo se,
               da v celoti pri teh spremembah, ki so zdaj predložene - mislim, da so - v državni
               zbor, ne gremo v celoti s celovito rešitvijo za obrtni sklad in da preverimo še
               nekatere ideje. Med drugim je ena od idej tudi ta, da bi sklad pripojili, na primer,
               prvemu pokojninskemu skladu kapitalskega sklada in na ta način rešili vse
               zavarovance, za katere smo de facto dolžni, da jim plačamo pokojnine. Možne so
               različne ideje, tudi da bi morda samo tiste, ki so že in dobivajo pokojnine,
               pripojili na sklad pokojninskega zavarovanja in bi bil on dolžan, in seveda poskrbeli
               samo za te v kapitalskem skladu, za katere bo šele v bodočnosti dolžan plačevati
               pokojnine. Skratka, gre za relativno sofisticirano rešitev, ampak tudi dosti
               zapleteno, in verjamem, da bomo skupaj z ministrstvom za delo - tako smo se
               dogovorili - pripravili celovito rešitev, kako priti do konca temu problemu.</p>
               <p>Bistvo je, da se problema zavedamo, in seveda tudi pripravljenost je, da ta problem
               rešimo. Seveda je pa jasno, da pri tem gledamo, da ob tem, ko problem rešujemo, to
               storimo z za davkoplačevalce minimalno ceno.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Samo še trenutek. Ker ste naslovili vprašanje tudi na predstavnika
               ministrstva za delo, družino in socialne zadeve, sprašujem državnega sekretarja,
               gospoda Braneta Omerzuja, ali želi dopolniti odgovor gospoda ministra? Izvolite,
               gospod Omerzu.</p>
            </sp>
            <sp who="SDZ3:OmerzuBrane">

               <speaker>BRANE OMERZU:</speaker>

               <p>Spoštovana podpredsednica, spoštovane poslanke in poslanci! Mislim, da je že minister
               za finance napovedal neko skupno delovanje, in poslancu bomo na tisti del vprašanja,
               ki se neposredno tiče izvajanja zakona o pokojninskem in invalidskem zavarovanju,
               tudi pismeno odgovorili. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kavtičnik, želite postaviti dopolnilno vprašanje? Izvolite.</p>
            </sp>
            <sp who="SDZ3:KavtičnikJože">

               <speaker>JOŽEF (JOŽE) KAVTIČNIK:</speaker>

               <p>Hvala. Torej, z odgovorom nisem v celoti zadovoljen zaradi tega, ker resnično to
               zadevo rešujemo že več kot osem mesecev. Podobne odgovore smo več ali manj skupaj
               našli, vendar tolmačenja člena, kot ste rekli, so različna. Seveda so različna,
               vendar je zadaj, kot sem dejal, 20.000 zavarovancev in ne nazadnje je tu čas, ki pa
               absolutno ni na strani tega sklada, ki zdaj ne more poslovati.</p>
               <p>Zato bi želel, da se res v tem letu dogovorimo oziroma na kakršenkoli način se pač
               reši - ali se reče, da ta sklad ne more več delovati in seveda država ne daje teh
               sredstev, ki bi jim jih naj po 232. členu zakona tudi dala.</p>
               <p>Torej, ali se reče, da se sklad ukine in se potem nosi ustrezno odgovornost, ali pa
               se konkretno pristopi k reševanju in sklad lahko zaživi.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednja bo zastavila poslansko vprašanje gospa Maria Pozsonec.
               Izvolite.</p>
            </sp>
            <sp who="SDZ3:PozsonecMaria">

               <speaker>MARIA POZSONEC:</speaker>

               <p>Hvala lepa za besedo. Sprašujem ministrstvo za okolje in prostor, kdaj bodo
               odstranjeni stolpi z antenami za mobilno telefonijo, ki so bili zgrajeni širom po
               Sloveniji, tudi v Dolgi vasi, brez gradbenega dovoljenja in brez pristankov občanov
               in ki so, po mnenju mnogih strokovnjakov, nevarni za zdravje. V pravni državi namreč
               brez gradbenega dovoljenja ni dovoljeno postavljati objektov.</p>
               <p>Ministrstvo za šolstvo, znanost in šport ter ministrstvo za zdravje sem prejšnji
               mesec opozorila, da v prosenjakovski šoli otroci nimajo pitne vode.</p>
               <p>Zanima me, kaj je bilo v tem mesecu narejeno za rešitev tega problema. Kaj je v tem
               času v zvezi z oskrbo pitne vode Pomurja, še zlasti Prosenjakovcev, naredil RRR Mura,
               Murska Sobota, ki je kot inštitut Sklada za regionalni razvoj Slovenije zadolžen za
               izdelavo razvojnih načrtov? In prav tako: Kaj je naredil razvojni center Sinergija iz
               Moravskih Toplic?</p>
               <p>Iz dokumentacije za leto 2000 je namreč razvidno, da ni šlo za majhne vsote, ki so
               bile dodeljene z raznih ministrstev za razvojno skrb te pokrajine.</p>
               <p>In tretjič, ministrstvo za kmetijstvo, gozdarstvo in prehrano sprašujem: Koliko
               litrov makedonskega vina so pripeljali v Slovenijo? In - Kako nameravajo ob tej
               količini vina rešiti problem slovenskih vinarjev, ki zaradi nespametnega uvoza ne
               morejo prodati svoje vrhunske letine?</p>
               <p>Naslednje vprašanje naslavljam na isto ministrstvo, in sicer me zanima: Koliko smo
               potrošniki še varni pred boleznijo norih krav in kako nameravajo rešiti našo
               govedorejo pred to boleznijo?</p>
               <p>In zadnje vprašanje postavljam ministrstvu za delo, družino in in socialo. V tem
               času prejemajo študentje, ki so zaprosili za socialne štipendije, negativne odločbe.
               Za nekaj tisočakov namreč presegajo cenzus za pridobitev socialne štipendije.</p>
               <p>Zato sprašujem ministrstvo za delo, družino in socialne zadeve: Ali je možno iz
               bornih 30, 40 tisočakov neto na družinskega člana vzgojiti zdravega, splošno
               razgledanega mladega človeka, kar bi moral biti cilj vsake države? Ali bo ceneje, če
               zaradi pomanjkanja sredstev starši izpisujejo dijake in študente, ki so potem zaradi
               tega brez poklica, brez službe in bodo živeli bedno življenje, država pa bo morala
               potem plačevati mastne vsote za socialno podporo in kvalifikacijo brezposelnih? Ali
               ne bi bilo pametneje, da z dobro in premišljeno štipendijsko politiko država pomaga
               mladim do poklica? Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa poslanka je naslovila vprašanja na več ministrstev. Dajem najprej
               besedo gospodu ministru, mag. Janezu Kopaču. Izvolite.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Spoštovana poslanka. Sam sem v zadnjem mesecu večkrat, enkrat tudi javno,
               spregovoril o temi, o kateri ste me spraševali. Vi ste omenjali sicer primer nekega
               antenskega stolpa v Dolgi vasi pri Lendavi. Teh primerov se je v zadnjem času v
               Sloveniji, žal, pojavilo, lahko rečem, kar več 10. Sam, verjemite mi, zelo vneto
               pozivam svojo inšpekcijo, da naj vendarukrepa, tudi kar se tiče sodelovanja občanov,
               tu sploh ni nobenega problema, tako ni noben problem pridobivati podatke.</p>
               <p>Lahko rečem samo to, da so mi na inšpekciji - ki pa je, kar se tega tiče,
               samostojna, ni minister tisti, ki odreja posamezne ukrepe oziroma posamezne rušitve,
               pač pa inšpekcija sama -, na inšpekciji so mi, in to želim poudariti, zagotovili, da
               bodo prve tri stolpe odstranili že do polovice meseca novembra - ne vem točno, katere
               po lokacijah natančno, ampak rekli so prve tri. Žal se do današnjega dne to še ni
               zgodilo. Vmes smo imeli že dva bolj burna sestanka z inšpekcijo in pričakujem, da
               bodo to storili v najkrajšem času, ne vem sedaj, ali točno na tej lokaciji, o kateri
               ste me vi spraševali, ali pa na kakšni drugi; ampak skratka, da sebo s tem procesom
               končno začelo.</p>
               <p>Lahko rečem samo to, da imamo tudi pri izvršbah znotraj služb v ministrstvu kar
               nekaj težav in odporov posameznikov. Na dan, ko bi na primer morali kaj konkretnega
               storiti, se je zgodilo, da so nam začeli posamezni ljudje odhajati na bolniško in
               podobno. Skratka, izogibajo se in ta problem bomo poskušali v najkrajšem času urediti
               in reagirati tako, kot se za inšpekcijo spodobi.</p>
               <p>Konkretno pa prav za to lokacijo, o kateri ste me spraševali, ta hip ne znam
               odgovoriti, ker moram posredovati to vprašanje naprej inšpekcijski službi znotraj
               ministrstva. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Na vprašanje, ki je bilo naslovljeno na ministrstvo za šolstvo, znanost
               in šport, nam bo podal odgovor državni sekretar, gospod Herman Tomažič. Izvolite.</p>
            </sp>
            <sp who="SDZ3:TomažičHerman">

               <speaker>HERMAN TOMAŽIČ:</speaker>

               <p>Hvala lepa za besedo. Gospe in gospodje poslanci! Ministrstvo za šolstvo in šport je
               že dalo pisni odgovor v zvezi s tem vprašanjem, ki je bilo na eni prejšnjih sej, kjer
               je bilo opredeljeno, da je problem pitne vode, tako v občini kot posledično tudi v
               zavodih, torej v tem konkretnem primeru v šoli, zadeva občine. In pa seveda, da je
               bila napotena ustrezna inšpekcija, od katere pa še ni bilo poročila. Ko bo to
               poročilo, bomo dali tudi pisni odgovor vzvezi s to problematiko - se pravi dokončni
               odgovor. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Na vprašanje, naslovljeno na ministrstvo za kmetijstvo, gozdarstvo in
               prehrano, nam bo odgovorila državna sekretarka, dr. Vida Čadonič Špelič.
               Izvolite.</p>
            </sp>
            <sp who="SDZ3:ČadoničŠpeličVida">

               <speaker>DR. VIDA ČADONIČ ŠPELIČ:</speaker>

               <p>Hvala lepa za besedo. Dober dan vsem! Res je, po mednarodnem sporazumu Republika
               Slovenija uvaža vino iz Makedonije. Količina uvoza je različna glede na leta. Naj
               povem, da zadnja leta trend upada, nekje najvišji je bil mogoče leta 1996. Ta
               sporazum pač omogoča tudi naši državi določen izvoz in predvsem izvoz kmetijskih
               izdelkov, kot na primer mesa. Strokovnjaki, ki številčno spremljajo izvoz in uvoz,
               pravijo, da je naša bilanca pozitivna v korist našega izvoza.</p>
               <p>V letošnjem letu od januarja do meseca septembra, kot imamo podatke, je Republika
               Slovenija uvozila 26.988 hektolitrov vina. Strokovnjaki pravijo, da je to vino nižje
               kakovosti, ki ga na domačem tržišču dejansko tudi potrebujemo. Tukaj imam podatke, ki
               vam jih bomizročila.</p>
               <p>Sedaj bi vam rada odgovorila še na drugo vprašanje. Pred nekaj trenutki, mogoče pred
               eno uro, smo iz Berna, iz Švice dobili potrjen pozitiven rezultat, kar pomeni, da
               imamo v Sloveniji potrjen prvi primer <q>"bovine spongiforne encepalopatije"</q>, po domače
               in kratko BSE. Seveda smo to pričakovali. Kot veste, zadnji teden tečejo intenzivne
               priprave na ta dogodek, saj smo o tem tudi obveščali javnost. Naj povem, da od leta
               1995 dejansko naša država spremlja to bolezen in sproti, glede na to, kako se
               pojavlja v svetu in kako je ogrožena naša država, sprejema določene ukrepe. Samo
               navodilo, kako se ob sumu in ob pojavi bolezni ravna, je že iz leta 1996, tako da to
               ni presenečenje za našo veterinarsko stroko. Kaj bomo v tem trenutku ukrenili, lahko
               povem tako. Takoj ob sumu, ki je bil zelo utemeljen, je minister za kmetijstvo,
               gozdarstvo in prehrano imenoval posebno delovno skupino, sestavljeno iz strokovnjakov
               veterinarske zootehnične stroke na eni strani in na drugi strani iz strokovnjakov iz
               kmetijsko-gozdarske zbornice, živilskopridelovalne industrije, sindikata kmetov itn.
               Ta skupina se bo sestajala dvakrat tedensko in sproti - glede na to, kako se bodo
               gibale razmere na tržišču - tudi predlagala ministru ukrepe. Prvi sestanek komisije
               torej je že bil takoj po potrjene sumu, drugi sestanek bo jutri ob 16.00 uri
               popoldne. Komisijo vodim jaz.</p>
               <p>Še zelo podobne, bi rekla, podrobnosti o tej bolezni bodo lahko poslanci - in o
               ukrepih, seveda, kar je najbolj pomembno -, bodo lahko poslanci, predvsem člani
               odbora za kmetijstvo slišali jutri. Kajti, predsednik odbora, kot veste, je že
               napovedal v primeru potrditve suma izredno sejo. Sedaj mi je pač rekel, da se
               pričakuje, da bi bila ta seja jutri, kjer bodo tudi posamezni ukrepi predstavljeni.</p>
               <p>Naj povem pa, da je sedaj znano, da obstaja en potomec, ki je živ, od te bolezni.
               Tega potomca je treba sedaj neškodljivo odstraniti, drugače se bo naša država
               odločila za švicarski sitem. To pomeni, da se živali na tem posestvu ne ubijajo,
               ampak da je posestvo pod posebnim režimom in da se živali potem spremlja. Istočasno
               pa bo vse te ukrepe, ki jih že sedaj izvaja predvsem v letošnjem letu, izvajala
               naprej. Tako bi lahko rekla, da sistem deluje, sistem je pod kontrolo in v tem
               trenutku lahko zagotavljamo slovenskemu potrošniku varno hrano.</p>
               <p>Ukrepi, ki smo jih tukaj izvedli: od tega, da smo predpisali, da se prepove uporaba
               kostne moke, od tega, da se vse živali, starejše od 30 mesecev, testirajo, od tega,
               da se vsa tkiva, ki so rizična, odstranijo iz prehranske verige. Mislim, da so to
               evropski ukrepi in da zagotavljajo slovenskemu potrošniku varno hrano. Hvala lepa.
           </p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Na vprašanje, ki je naslovljeno ministrstvu za delo, družino in socialne
               zadeve, nam bo odgovor posredoval državni sekretar, gospod Brane Omerzu. Izvolite.
           </p>
            </sp>
            <sp who="SDZ3:OmerzuBrane">

               <speaker>BRANE OMERZU:</speaker>

               <p>Hvala za besedo, gospa podpredsednica. Spoštovana gospa poslanka Maria Pozsonec. Pri
               nas področje štipendiranja ureja zakon o zaposlovanju in zavarovanju za primer
               brezposelnosti in podzakonski akt, to je pravilnik o štipendiranju. Po tej naši
               zakonodaji ne poznamo socialnih štipendij, ampak so to tako imenovane republiške
               štipendije. Glede na to, da so pa vezane na cenzus na družinskega člana, pa imajo
               značaj socialne štipendije.</p>
               <p>Znesek, ki ste ga vi navedli, tu je precej višji. Namreč, gre za znesek, da imajo
               pravico do te štipendije tako vajenci, dijaki, kot študenti, pri katerih bruto
               dohodek na družinskega člana v letu 2000 ni presegel celoletnega zneska 130%
               zajamčene plače v istem obdobju, to je približno 650 tisočakov. Višina osnovne
               republiške štipendije je 14% zajamčene plače za vajence in dijake in 21% zajamčene
               plače za študente. Seveda pa nekateri, ki so še v težjih socialnih pogojih ali pa
               najtežjih, lahko dobivajo razne dodatkena to osnovno štipendijo. Tako je gibanje
               možne štipendije 6.211 za vajence in dijake - najnižji in najvišji 47.916, pri
               študentih pa je ta najnižji možen znesek 9.317 in najvišji z vsemi dodatki 53.685
               SIT.</p>
               <p>Naj še posredujem povprečen podatek - da pri nas štipendisti dobivajo, vajenci in
               dijaki v povprečju 22.871 SIT, dočim študentje pa 29.820.</p>
               <p>In še za konec. Število prejemnikov štipendij je bilo v juniju 2001 43.878.
               Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite postaviti dopolnilno vprašanje? Gospa Pozsonceva, izvolite.</p>
            </sp>
            <sp who="SDZ3:PozsonecMaria">

               <speaker>MARIA POZSONEC:</speaker>

               <p>Hvala lepa. Torej, glede stolpov se bojim, da bodo končno legalizirani zaradi
               takšnih in drugačnih pritiskov.</p>
               <p>Pri oskrbi za pitno vodo je šlo za to, da institucije, ki so postavljene za to, da
               skrbijo za razvoj pokrajine, ne delajo in ne naredijo tega, kar je treba. Dokaz je
               to, da nikogar ni ganilo, da sem prejšnji mesec opozorila na to, kakšno stanje je v
               Prosenjakovcih.</p>
               <p>Pri vinu pa menim, da prinašamo vino slabe kvalitete, za naše vrhunske letine pa ne
               skrbimo. Torej, uničujemo naše vinogradnike in vinogradniki že dobesedno izsekavajo
               vinograde. To je stanje.</p>
               <p>Kar se pa tiče štipendij. Prej smo imeli korekcijski faktor. Torej, če socialna
               služba doma meni, da je nekomu treba vseeno omogočiti, da dobi štipendijo, čeprav za
               nekaj stotakov ali tisočakov prestopi ta cenzus - je bila možnost, zdaj pa več ne. To
               je škoda. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji bo postavil poslansko vprašanje gospod Anton Delak.
               Izvolite.</p>
            </sp>
            <sp who="SDZ3:DelakAnton">

               <speaker>ANTON DELAK:</speaker>

               <p>Hvala lepa za besedo. Poslansko vprašanje naslavljam gospodu ministru za zdravje. V
               naših bolnišnicah oziroma na oddelkih za srce in ožilje je veliko število bolnikov.
               Od teh bolnikov so mnogi potrebni operativnega posega: ali v Ljubljani ali v
               Mariboru. Ker gre v nekaterih primerih za vprašanje časa, kdaj bodo ti bolniki
               operirani, je razumljivo, da med njimi vlada dokaj velika nervoza.</p>
               <p>V zvezi s tem bi ministru za zdravje postavil naslednja vprašanja. Kdo določa vrstni
               red operativnih posegov, organ ali posameznik, in koliko so v to odločanje vključeni
               zdravniki posameznih bolnišnic, ki pošiljajo bolnike na operacije? Ali se pri tem
               dela kakšna razlika glede na starost bolnikov? Ali imajo prednost bolniki, ki so se
               pred tem zdravili v kliničnem centru v Ljubljani?</p>
               <p>Dovolite mi, da izrabim to priložnost in izrazim svoje spoštovanje do vseh
               zdravnikov in zdravstvenega osebja, ki se ukvarja z zdravljenjem tako bolezni srca
               kot vseh drugih bolezni.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister za zdravje dr. Dušan Keber, izvolite.</p>
            </sp>
            <sp who="SDZ3:KeberDušan">

               <speaker>DR. DUŠAN KEBER:</speaker>

               <p>Spoštovane gospe poslanke in gospodje poslanci, spoštovani gospod poslanec! Na
               operacije na področju srca in žilja oziroma predvsem srca čaka v Sloveniji v zadnjih
               letih stalno število, približno 400 bolnikov, prav v zadnjem času 360. Da je to
               število stalno, je posledica tega, ker vsako leto povečujemo število operacij na
               srcu. Pri tem pa mislimo, da bi ga bilo treba v prihodnosti povečati vsaj na 1.500
               operacij letno.</p>
               <p>Seznam čakajočih na operacije je en sam v Sloveniji, čeprav sta dve mesti, kjer se
               operirajo pacienti, tako v Ljubljani kot v Mariboru, je seznam en sam, je v rokah
               klinike oziroma kliničnega oddelka za kardiovaskularno kirurgijo ter v rokah
               predpostavljenih strokovnega tima in seveda je odgovoren zanj predstojnik te klinike
               oziroma tisti, ki jih on pooblasti. Seznam je pod vplivom strokovnih kriterijev, nanj
               se uvrščajo pacienti zgolj po kriteriju nujnosti ali ne nujnosti, to pomeni, tako
               imenovane elektivnosti, in zgolj nujnost posameznega pacienta lahko odloči, da pride
               prej na vrsto ali pa, da pride takoj na vrsto. To pomeni, da se tudi ne nujni pacient
               v času čakanja lahko zaradi narave svoje bolezni spremeni v nujnega in preskoči
               vrstni red, ki je sicer enoten.</p>
               <p>Starost ne igra nikakršne vloge, celo bi rekel, tudi za druge operacije velja, da v
               Sloveniji ne uporabljamo kriterija starosti, ki pa je značilen za nekatere druge
               države. Starost bi lahko igrala vlogo zgolj, če ogrozi pacienta, recimo, biološka
               starost, ne koledarska starost; če pomeni za to določena operacija veliko ogroženost,
               v tem primeru se pacientu predstavijo tudi druge rešitve. Skratka, ni diskriminacije,
               kar se tiče starosti.</p>
               <p>Ravno tako nimajo vloge in se tudi razume kot etično nesprejemljivo dejanje, če bi
               imeli pacienti, ki so na primer iz centra, določeno prednost pred pacienti iz drugih
               krajev.</p>
               <p>Glede na to pa, da na tem področju kljub vsemu sodeluje zelo veliko število
               zdravnikov, ki napotujejo svoje paciente, je pa le treba reči, da ni mogoče v celoti
               izključiti v samem postopku, da nek pacient - ampak seveda spet, kako je njegova
               nujnost prikazana timu, ki odloča o operaciji, da kakšen pacient ne pride prej na
               vrsto, kot bi na primer naredil v celoti nevtralen postopek, ki si ga pa kar težko
               zamislimo. Res pa je - dovolite, da povem -, da pa razmišljamo, ne samo razmišljamo,
               pripravljamo še mnogo bolj nevtralen sistem, kjer bo dejansko potrebno za vsak
               preskok pacienta na čakalnem seznamu imeti zelo jasno opravičilo in interpretacijo.
               Že danes, pa lahko zdravnik, ki je napotil pacienta na operacijo kjerkoli v
               Sloveniji, jasno zahteva od klinike za kardiovaskularno kirurgijo, da pojasni, na
               katerem mestu je pacient, koliko jih je pred njim in zakaj oziroma kdaj bo prišel na
               vrsto. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje. Gospod Delak, izvolite.</p>
            </sp>
            <sp who="SDZ3:DelakAnton">

               <speaker>ANTON DELAK:</speaker>

               <p>Hvala, ne želim imeti dopolnilnega vprašanja.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednje bo postavil poslansko vprašanje gospod Franc Kangler. Izvolite.
           </p>
            </sp>
            <sp who="SDZ3:KanglerFranc">

               <speaker>FRANC KANGLER:</speaker>

               <p>Hvala za besedo, predsedujoča. Postavil bi vprašanje ministru za okolje in prostor pa
               vidim, da ni v dvorani. Zato ne vem, če<gap n="..."/> Glede na to, da je prej minister pristopil
               do mene in mi dejal, da lažem, ker sem baje neke stvari izjavil, mu bom sedaj citiral
               in bral to, kar je on pred 14-imi dnevi ali tremi tedni v tej dvorani obljubil in bi
               ga ponovno rad pozval in vprašal, naj pove resnico. Tako je povedal nazadnje.</p>
               <p>Ena je bila, da naj bi z organizacijsko noto za vodenje projekta hidroelektrarne na
               spodnji Savi določili kar podjetje Dravske elektrarne Maribor. In to, na način
               združitve podjetij savskih elektrarn in Dravskih elektrarn, kar bi seveda imelo sedež
               v Mariboru. Glede na nekatere članke, nekatere izjave nekaterih direktorjev, ki jih
               je pa postavila na to mesto - s pomočjo ministra Kopača - vlada, ki so pa
               kontradiktorne njegovi izjavi.</p>
               <p>Zato, spoštovani minister, ponovno sprašujem: Koliko resnice je na tem, da se bosta
               ti dve podjetji združili namenom graditve hidroelektrarn na spodnji Savi?</p>
               <p>Tudi drugo vprašanje postavljam. Ali je res, da vi prek državnega sekretarja,
               gospoda Goloba, na nek način sugerirate tema dvema direktorjema, ki sta v zadnjem
               času se pojavila v javnosti, da je treba ta projekt združevanja teh dveh podjetij
               zavlačevati?</p>
               <p>Naslednje vprašanje imam vprašanje ministru za promet, glede na to, da sem nazadnje
               postavil vprašanje, koliko znese najemnina za prostore Darsa v Ljubljani. Zagotovilo
               sem imel, da bom dobil s strani državnega sekretarja Šajne pismen odgovor; do danes
               tega nisem dobil.</p>
               <p>Pa kljub temu - tudi pozivam ministra: Ali bo preučil odgovorno državnega
               sekretarja, ki je v tej dvorani na zadnji seji na poslansko vprašanje dal takšen
               odgovor: <q>"Dars po svoji funkciji in svojih aktivnostih je zelo vezan na delo v
               Ljubljani, tudi večina zaposlenih ključnih kadrov je doma iz Ljubljane in to je tudi
               eden od razlogov, da večji del uprave deluje v Ljubljani."</q>?</p>
               <p>Kolikor je meni znano, deluje v Ljubljani celotna uprava službe Darsa, ki po vseh
               predpisih in pravilih ima sedež v Celju. V.d. namestnik predsednika uprave prihaja iz
               Celja, drugi prihajajo z Gorenjske.</p>
               <p>Ali bo vlada resno razmislila glede na to, da v zadnjem času zelo pogosto sprejema
               nekatere sklepe glede enakomernega regionalnega razvoja tudi o tem, da bi Dars in
               nekatere druge službe, zavode, selili po Sloveniji? Glede na to, da mi je časa
               zmanjkalo, se opravičujem. Mislil sem še vladi postaviti vprašanje v zvezi z
               letališčem Maribor, bom pa to storil na pisen način in upam, da bom dobil odgovor.
           </p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister mag. Janez Kopač, izvolite.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa za besedo. Spoštovani poslanec Kangler. Izjava direktorja Savskih
               elektrarn, gospoda Miklavčiča, na katero ste verjetno mislili, je izjava, ki je
               njegova osebna izjava in nima s stališči vladi in s stališči ministrstva nikakršne
               zveze. Tudi navsezadnje ne drži, da bi ta direktor bil postavljen za direktorja na
               moj predlog, pač pa se je to zgodilo že pred menoj.</p>
               <p>Njegova izjava je dala slutiti na to, povzeta seveda v obliki komentarjev v
               časopisih, da podjetje Savske elektrarne pravzaprav lahko samo začne graditi verigo
               hidroelektrarn na spodnji Savi, da za to ne potrebuje nikogar drugega. Potrebuje samo
               vlado, da čimprej podpiše koncesijsko pogodbo.</p>
               <p>Večkrat sem že razlagal, tudi vam, osebno, javno in v pogovoru, tako na teh hodnikih
               oziroma v prostorih parlamenta, da se je vlada s to dilemo že soočila v začetku
               letošnjega leta in da je prav zato, ker je ocenila, da je podjetje Savske elektrarne
               samo investicijsko nesposobno izgraditi celotno verigo in da je treba pravzaprav
               imeti vizijo, kako izgraditi celotno verigo, ne samo, kako izgraditi prvo
               hidroelektrarno v tej verigi, to je hidroelektrarna Boštanj; da se je vlada torej
               prav zato odločila za združitev elektroenergetskih podjetij, kajti samo taka
               združenja lahko v to investicijo gredo, vsekakor pa ne podjetje Savsko elektrarne
               samo.</p>
               <p>Sam se od te izjave nisem javno distanciral, ker se mi je zdelo tako ali tako
               nepomembno, stališča vlade in ministrstva samega pa so jasna in sem jih razložil tudi
               že v odgovoru na poslansko vprašanje na prejšnji seji državnega zbora.</p>
               <p>Postavili ste še eno trditev oziroma bolj vprašanje, ali je res ali pa sliši se, da
               naj bi jaz prek državnega sekretarja Goloba naročal, ne vem komu že, da naj upočasni
               postopek združitve podjetij Savske in Dravske elektrarne. Nekaj takega sem razumel iz
               vašega vprašanja. To je seveda čista izmišljotina. Kaj takega jaz nisem storil.
               Nasprotno! Gre miza to, da bi ta organizacijski problem čimprej rešili.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister, gospod Jakob Presečnik, izvolite.</p>
            </sp>
            <sp who="SDZ3:PresečnikJakob">

               <speaker>JAKOB PRESEČNIK:</speaker>

               <p>Hvala lepa za vprašanje, ki ga je postavil gospod Kangler. Torej, obe vprašanji
               sicer izvirata iz predhodne seje, z 9. redne seje. Pripravljen imam sicer odgovor na
               prvo vprašanje, to je glede najemnine za poslovne prostore Darsa v Ljubljani. Žal sem
               ga prejel od ustreznih služb šele danes in zaradi tega ni bil odgovor posredovan še
               naprej. Obljubljam, da bo posredovan v nekaj dnevih.</p>
               <p>Torej, ne poznam točno izjav državnega sekretarja na pretekli seji, vendar bom iz
               magnetograma tudi te proučil in tudi dal ustrezen odgovor. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje. Gospod Kangler, izvolite.</p>
            </sp>
            <sp who="SDZ3:KanglerFranc">

               <speaker>FRANC KANGLER:</speaker>

               <p>Gospodu Kopaču bi dal dodatno vprašanje. Če bi pozorno poslušal moje vprašanje, bi
               vedel, da ne mislim gospoda Miklavčiča, ampak mislim gospoda Fabjana, ki je imel en
               članek v Delu. Na njegov predlog pa je vlada imenovala na prvega človeka holdinga.</p>
               <p>Zato še enkrat, minister, vas tu pozivam, da pred vsemi poslanci poveste: Ali
               podpirate in ali bo prišlo do združitev teh dveh podjetij - Savskih in Dravskih
               elektrarn? <q>"Ja"</q> ali <q>"ne"</q>. V tem letu ali leta 2010 ali 2015.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister izvolite.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Ja, pravzaprav sem vam odgovoril že zadnjič. In ne vem, zakaj to znova in znova
               pogrevate. Razložil sem, da je vlada naročila nadzornemu svetu holdinga in nadzorni
               svet holdinga preko uprave holdinga tudi vodstvu odvisnih družb, torej Dravskih in
               Savskih elektrarn, da proučita, kako se to da izpeljati. Oboji dvoji so si naročili
               potem neko posebno študijo. Dravske pri dr. Kocbeku, Savske pri mislim, da- dr.
               Tajnikarju. Vsaka od teh študij pokaže seveda popolnoma kontradiktorno trditev
               oziroma sugestijo. In vse skupaj je pravzaprav samo en velik pravni problem, ki ga pa
               moramo čim prej rešiti.</p>
               <p>Moj iskren namen seveda je, to rešiti čim prej, zato ker nerazrešen ta pravni zaplet
               odlaga pravzaprav začetek tega pomembnega projekta oziroma lahko začne kmalu odlagati
               - ta hip se še nič ne odlaga, ampak dela tečejo nemoteno pri pripravi, ampak lahko bi
               se pa kmalu začelo to poznati pri časovni zamudi začetka gradnje hidroelektrarne na
               spodnji Savi, kar pa je seveda glavna prioriteta holdinga.</p>
               <p>Skratka, mislim, da sem bil zadosti jasen.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Poslansko vprašanje bo zdaj zastavil gospod Bojan Kontič. Izvolite.</p>
            </sp>
            <sp who="SDZ3:KontičBojan">

               <speaker>BOJAN KONTIČ:</speaker>

               <p>Hvala lepa. Spoštovana gospa podpredsednica, predstavniki vlade.</p>
               <p>Prvo poslansko vprašanje naslavljam ministru za okolje in prostor. Glede na to, da
               sodi energetika v vaš resor, s čimer se jaz osebno nisem strinjal že pri
               ustanavljanju oziroma pri imenovanju ministrov, me zanima: Ali spremljate dogodke v
               termoelektrarni Šoštanj, povezane z nedavnim obiskom kriminalistov?</p>
               <p>Zanimivo je, da je to bila zelo odmevna medijska aktivnost in da je veliko ugibanj.
               Zavedam se, da mora biti delo kriminalistov tudi v tem primeru neodvisno, vendar
               pričakujem, da ima vlada kot lastnik kaj več informacij o vzrokih te preiskave.</p>
               <p>Drugo poslansko vprašanje je namenjeno ministrstvu za promet oziroma ministru
               Presečniku. Prejeli ste protestno pismo proti ukinitvi potniškega prometa ob sobotah
               in nedeljah na progi Velenje-Celje in obratno. Že kar nekaj deset let je, kar so
               ukinili progo, ki je Velenje povezovala s Koroško. Sedaj se predvideva ukinitev
               potniškega prometa v terminih, ki niso dobičkonosni. To lahko štejemo tudi kot
               postopno ukinjanje potniškega železniškega prometa. Zanimajo me vaše aktivnosti v
               zvezi to tematiko in seveda rezultati vaših aktivnosti.</p>
               <p>Dovolite mi, da vas hkrati tudi ponovno opozorim na tako imenovani diamantni izstop
               iz avtoceste v Arji vasi. Ocenjujem, da ni primeren, ocenjujem tudi, da je zelo
               nevaren. Predlagam, da se tam ponovno opravi štetje in se s tem ugotovi gostota
               prometa na tem mestu. Mislim, da presega številke, ki so bile ugotovljene takrat kot
               podlaga za odločanje o vrsti priključka na avtocesto. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister mag. Janez Kopač, izvolite.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa za vprašanje. Da, ministrstvo ni bilo o tem predhodno obveščeno, o
               problemu smo brali v časopisih, tako kot vsi ostali, torej o obisku kriminalistov v
               termoelektrarni Šoštanj.</p>
               <p>Ministrstvo je skupaj z vodstvom holdinga, ker to je zdaj pravzaprav odvisna družba
               v okviru holdinga, takoj zahtevalo od predsednika nadzornega sveta izdelavo poročila
               o tem, kaj se je zgodilo. Predsednik nadzornega sveta je gospod Dimnik, uslužbenec
               ministrstva. No, in predsednik nadzornega sveta je tako poročilo zahteval od vodstva
               termoelektrarne Šoštanj. To poročilo je, mislim, da včeraj tudi dobil, in je bilo,
               lahko rečem, samo v nekaj vrsticah povedano, da je pravzaprav vse v redu. S takim
               poročilom seveda nismo bili zadovoljni in smo zahtevali zelo natančne odgovore na
               zelo konkretna vprašanja, ki smo jih postavili sami.</p>
               <p>Tega dopolnjenega poročila ta hip še nimamo in, seveda, čim ga bomo dobili, bomo
               ustrezne oziroma pristojne o tem tudi obvestili. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister, gospod Jakob Presečnik, izvolite.</p>
            </sp>
            <sp who="SDZ3:PresečnikJakob">

               <speaker>JAKOB PRESEČNIK:</speaker>

               <p>Torej, prvo vprašanje, glede železniških voznih redov, torej vlakov, bi poudaril
               naslednje, da so Slovenske železnice zaradi težavnega gospodarskega položaja same
               firme pripravile osnutek oziroma predlog zmanjševanja vlakov na nekaterih progah v
               Sloveniji, predvsem na tistih, kjer je ob koncu tedna in prek vikenda potnikov manj,
               torej je zasedenost manjša kot 20%.</p>
               <p>V ta namen so se v petek sestali predstavniki Slovenskih železnic in Direkcije za
               železniški promet z župani večjega dela občin, ki bi jih tak ukrep prizadel - mislim,
               da je bilo prisotnih okrog petnajst županov - kjer je bil zaključek s tega posveta,
               da se župani seveda ne strinjajo s takim predlogom in da zahtevajo ponovno proučitev
               tega voznega reda. Torej, za potrditev voznega reda je zadolžena Direkcija za
               železniški promet v okviru Ministrstva za promet. Na Ministrstvu za promet smo
               zadolženi za zagotavljanje izvajanja obvezne gospodarske javne službe prevoza
               potnikov v notranjem železniškem prometu. Pri tem pa moramo upoštevati tudi
               dostopnost, enakomerno dostopnost in pa potrebe posameznihregij. Zaradi tega menim,
               da nadaljnje aktivnosti Ministrstva za promet oziroma Direkcije za železniški promet
               bodo usmerjene v takšno smer, da bomo proučili, kateri so tisti vlaki, ki nimajo
               vzporednih možnosti prevoza potnikov v javnem potniškem prometu- gre za avtobusne
               prevoze in tako dalje - in v tistih primerih, kjer take možnosti ni, bo seveda
               ustrezno ukrepalo oziroma potrdilo tak vozni red, ki bo omogočal potnikov javni
               potniški promet. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
            </sp>
            <sp who="SDZ3:PresečnikJakob">

               <speaker>JAKOB PRESEČNIK:</speaker>

               <p>Še odgovor na drugo vprašanje, diamantni izvoz v Arji vasi. Mislim, da strokovne
               službe proučujejo ta primer. Izvoz je res - predvsem zaradi ograj - malo neroden
               oziroma nepregleden in upam, da bo študija pokazala kakšno primerno rešitev, s katero
               bo možno ta problem tudi razrešiti. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ste zadovoljni z odgovori, gospod Kontič? Hvala vam.</p>
               <p>Naslednji bo zastavil poslansko vprašanje dr. Miha Brejc. Izvolite.</p>
            </sp>
            <sp who="SDZ3:BrejcMihael">

               <speaker>DR. MIHA BREJC:</speaker>

               <p>Spoštovani! Najprej bi vprašal ministra Kopača, kaj je ministrstvo naredilo, da bi
               plaz Lokavec oziroma plaz nad zaselkom Lokavec nad Ajdovščino pravočasno sanirali.
               Sam sem bil v zadnjem letu tam približno trikrat, tudi to nedeljo sem si to zadevo
               ogledal in lahko samo ugotovim, da se plaz pomika proti naseljem in da bo oziroma že
               ogroža objekte.</p>
               <p>Torej, zanima me: Kaj je vlada storila v tej zadevi in kaj misli še storiti, da ne
               bi prišlo do hujših posledic?</p>
               <p>Drugo vprašanje je podobno, kot ga je postavil gospod Kontič, ko gre za železniški
               vozni red. Tu sprašujem gospoda ministra Presečnika - slišal sem vaš odgovor, vendar
               bi želel natančno vedeti: Kaj boste storili v primeru železniškega prometa na
               relaciji Nova Gorica-Jesenice-Nova Gorica in Nova GoricaSežana? Še posebej ta del
               proge, ko gre za Novo Gorico-Jesenice in nazaj, je posebno pereč, ker gre za kraje,
               ki so demografsko ogroženi in ki jim vlak, čeprav je nerentabilen, pomeni edino resno
               zvezo, redno zvezo z okoljem. Mislim, da bi morala tu vladapostaviti zelo jasno
               stališče in onemogočiti ukinitev tega vlaka. To od vas pričakujem.</p>
               <p>Želel pa bi vas še vprašati - to sprašujem sedaj vlado, predvsem ministrstvo za
               finance: Kdaj mi bo odgovorila na vprašanje, ki sem ga postavil 20. februarja letos,
               in sicer se je nanašalo na zakon o dohodnini? Gre namreč za uresničitev treh odločb
               ustavnega sodišča. To so odločbe iz leta 1996, 1997 in 1999.</p>
               <p>Ko sem takrat to vprašanje postavil, ste mi odgovorili - torej ministrstvo za
               finance, datum 14.3.2001 - citiram: <q>"V skladu s programom dela vlade Republike
               Slovenije za leto 2001 je priprava predloga zakona o spremembi in dopolnitvah zakona
               o dohodnini za drugo obravnavo predvidena za drugo trimesečje letošnjega leta."</q> Drugo
               trimesečje je minilo, sedaj smo novembra, pred nami je december in spet bodo ljudje,
               ki so na ustavnem sodišču iskali pravico in jo tudi dobili, ugotavljali, da vlada
               redno ignorira odločbe ustavnega sodišča.</p>
               <p>Prosim za natančen odgovor, kdaj bo zakon v proceduri.</p>
               <p>Še zadnje vprašanje. Nanaša se na moje vprašanje s prejšnje seje. Gre namreč za
               neizpolnjevanje določb <q>"azbestnega zakona"</q>, da rečem najkrajše. Zadnjič sem to
               vprašanje postavil, do danes nisem dobil odgovora. Sprašujem vlado: Kdaj vendarle
               misli odgovoriti na to vprašanje? Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Če gremo po vrstnem redu zastavljenih vprašanj, dajem najprej besedo
               ministru mag. Janezu Kopaču. Izvolite.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Spoštovani poslanec, dr. Brejc. Vlada se seveda močno zaveda nevarnosti,
               ki preti vasem pod plazom <q>"slano blato"</q> oziroma naselju, ki je neposredno pod plazom
               <q>"slano blato"</q>, zato smo sprejeli ustrezen program ukrepov že v pozni pomladi
               letošnjega leta. Res pa je, da se je kasneje, jeseni, pokazalo, da ta program
               ukrepovni zadosten in da moramo aktivnosti tam pospešiti. Zato smo v zadnji
               prerazporeditvi sredstev proračunske rezerve pred nekaj več kot mesecem dni
               prerazporedili prav za namene odpravljanja nevarnosti na plazn <q>"slano"</q> blato okoli
               200 milijonov tolarjev. S tem denarjem pa že plačujemo odrivanje zemljine z jedra
               plazu na oba robova plazu, kar se že dogaja ta hip v izdatnih količinah. Podpisana je
               pa tudi že pogodba, tako, da bi se delo moralo pravzaprav začeti te dneve, za
               dograditev dovozne ceste, po kateri pa bodo to zemljino odvažali. Gre za 10.000
               kubikov materiala. Ta hip vam natančnega podatka ne znam povedati.</p>
               <p>Če bi vaše poslansko vprašanje napovedali vsaj kakšno minuto pred začetkom seje
               zbora, bi vam seveda lahko postregel z natančnimi podatki, tudi termini, kdaj se je
               in kdaj se še bo kaj zgodilo tekom naslednjih tednov oziroma mesecev. To vam bom
               seveda, ker tega nimam s seboj, nisem bil vnaprej na to opozorjen, dostavil
               naknadno.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, minister. Gospod Jakob Presečnik, izvolite.</p>
            </sp>
            <sp who="SDZ3:PresečnikJakob">

               <speaker>JAKOB PRESEČNIK:</speaker>

               <p>Hvala lepa za vprašanja, ampak mislim, da sem v predhodnem dogovoru že pojasnil, kar
               se tiče ukinjanja posameznih vlakov. Mislim, da ne more nič drugače veljati za
               relacijo Nova Gorica-Jesenice in Nova Gorica-Sežana. V okviru teh razreševanj, sploh
               kar se tiče na primer Nova Gorica-Jesenice, je jasno: na tej progi ni niti vzporedne
               cestne povezave, niti kaj drugega in bomo storili vse potrebno za to, da nekateri
               vlaki na tej progi v tistih dnevih tudi ostanejo. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Odgovor<gap n="..."/> Proceduralni predlog. Izvolite. Se lahko priglasite? Hvala
               lepa.</p>
            </sp>
            <sp who="SDZ3:KebričIvan">

               <speaker>IVAN KEBRIČ:</speaker>

               <p>Spoštovana podpredsednica, kolegice, kolegi in predstavniki vlade! Sprašujem čisto
               proceduralno, ker imam pred sabo spisek pod točko 11, vrstni red teh vprašanj in je
               napisano: <q>"Dr. Mihael Brejc postavlja vprašanje v imenu NSi"</q>. Ali je to prestop v
               poslansko skupino, kar pa mi ni znano, saj bi moralo to biti objavljeno. Proceduralno
               sprašujem, v čigavem imenu sprašuje. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kebrič, hvala lepa za opozorilo. V imenu strokovnih služb, ki so pripravljale
               pregled, je prišlo do pisne napake. V njihovem imenu se vam opravičujem, tudi dr.
               Mihaelu Brejcu se zgodi.</p>
            </sp>
            <sp who="SDZ3:BrejcMihael">

               <speaker>DR. MIHA BREJC:</speaker>

               <p>Oprostite! Nisem dobil odgovora.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Se opravičujem. Proceduralno vprašanje je prekinilo<gap n="..."/> Še dva odgovora so vam
               predstavniki vlade dolžni. V imenu ministrstva za finance vam bo odgovor podal
               državni sekretar, gospod Darko Končan. Izvolite.</p>
            </sp>
            <sp who="SDZ3:KončanDarko">

               <speaker>DARKO KONČAN:</speaker>

               <p>Hvala lepa, gospa predsedujoča. Spoštovani gospod poslanec! Res je, obljubili smo
               vam, da bomo dali takoj, ko bo mogoče, v parlamentarno proceduro novelo zakona o
               dohodnini, ki bo hkrati vključevala tudi vse tiste rešitve, ki jih je ustavno sodišče
               v zvezi s tremi ustavnimi pobudami tudi naložilo vladi, da spremeni v obstoječem
               zakonu.</p>
               <p>Moram vam povedati, da je splet okoliščin, ki jih bom pojasnil, v bistvu onemogočal
               ministrstvu za finance, da bi v tem roku, kot smo najprej rekli, lahko že vložil v
               parlamentarno proceduro novelo zakona o dohodnini. Nesporno je, da je predlagana
               novela zakona o dohodnini že sama po sebi kot taka izredno obširna in bo dejansko
               zadevala velik del naših državljanov, davčnih zavezancev za dohodnino. V dobrem in v
               slabem, če se smem malo v metafori izraziti. Predvsem v dobrem. Kajti vlada je v
               svojem programu in koalicijski pogodbi v bistvu napisala, da želi z novelo zakona o
               dohodnini v bistvu olajšati davčno breme dohodninskim zavezancem do prvega davčnega
               razreda. Vendar, kako to narediti, da bo tudi obremenitev v ostalih davčnih razredih
               enakomerna in ne preveč obremenjujoča, je izredno težko, tehnično zapleteno
               vprašanje, še posebej v takšni proračunski situaciji, kot jo imamo. Mi imamo
               pripravljene vsebinske rešitve, vendar smo hkrati, zato da bi bile te vsebinske
               rešitve resnično kompatibilne in primerljive s pravnim redom v Evropi in v modernih
               državah, ki imajo moderni davčni sistem, smo se že v poletnih mesecih dogovorili z
               mednarodnim monetarnim fondom, da v okviru misije, ki jo pošlje - misije ekspertov,
               pregleda obstoječo predlagano rešitev in poda svoje mnenje in strokovne rešitve. Šlo
               je resnično za pobudo, da bi ti eksperti, ki so že sodelovali pred dvema in pol
               letoma pri pripravi te obširne novele zakona o dohodnini, da to dokončno besedilo z
               vsemi temi rešitvami pregledajo.</p>
               <p>Septembrski dogodki v Ameriki so prestavili prihod misije z začetka meseca septembra
               na mesece november in misija je svoje delo zaključila ravno prejšnji teden, v petek,
               z zaključnim razgovorom, podala je tudi poročilo in tako naprej. Skratka, na tej
               osnovi bomo mi sedaj, ker je podanih vrsta tehtnih, tudi strokovnih mnenj, kako našo
               dohodninsko zakonodajo narediti primerljivo in kompatibilno,v naslednjem mesecu dni
               ali več - tega ne morem tako natančno opredeliti - tudi pripravili to novelo zakona o
               dohodnini v celotnem sklopu za obravnavo na vladi in potem za vložitev v
               parlamentarno proceduro.</p>
               <p>V tem sklopu so zajete tudi vse tri ustavne odločbe. Namreč, nemogoče je v sedanjem
               - ker vemo, da vsakaršnja odločitev velja za naslednje fiskalno leto. Ko smo mi
               seveda zamudili, recimo, nek dogleden rok in ker vemo, da se takšna stvar ne bi mogla
               zaključiti v parlamentarni proceduri pred začetkom naslednjega fiskalnega leta, sploh
               pa ne za to fiskalno leto, zato je bila odločitev, da ne odpiramo tega vprašanja
               separatno, ampak v povezavi in s celovito rešitvijo celotne dohodninske problematike.</p>
               <p>To je glavni razlog, tako kot sem ga navedel, da nismo vložili posameznega predloga
               glede na te tri ustavne odločbe. Tako vse to čaka na zaključek teh tehničnih in
               strokovnih priprav tega gradiva in bo vlada to obravnavala v zelo kratkem naslednjem
               obdobju.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dovolite, dr. Brejc, postavili ste tudi vprašanje glede izvajanja
               <q>"azbestnega zakona"</q>, zato predstavnike<gap n="..."/> V imenu ministrstva za gospodarstvo nam bo
               predstavil odgovor državni sekretar, gospod Igor Strmšnik. Izvolite.</p>
            </sp>
            <sp who="SDZ3:StrmšnikIgor">

               <speaker>MAG. IGOR STRMŠNIK:</speaker>

               <p>Spoštovani gospod poslanec! Če sem dobro razumel, ste to vprašanje že postavili in
               še nanj niste dobili odgovora. Opravičujem se v imenu ministrstva, da ta odgovor še
               ni bil posredovan, ga pripravljamo in bomo storili vse, da boste čimprej odgovor
               dobili.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite dopolnilno vprašanje? Izvolite.</p>
            </sp>
            <sp who="SDZ3:BrejcMihael">

               <speaker>DR. MIHA BREJC:</speaker>

               <p>Predvsem ugotavljam, da ministrstvo za finance ne misli resno, ko tako gostobesedno
               govori o tem, kako celovito in sistemsko bo stvari uredilo. Namreč, zakaj pa potem
               pišete take papirje? Ali spomladi, ko sem vas to vprašal, niste tega vedeli? Seveda
               ste vedeli!</p>
               <p>In ne mi govoriti zdaj o teh septembrskih dogodkih! Zdaj se boste še sklicevali na
               nore krave in na ne vem kaj še vse. Na drugi strani pa starši, ki so posvojili
               otroka, ne morejo uveljavljati olajšave za dohodnino, čeprav jim je ustavno sodišče
               dalo pravico do tega. Vi pa potrebujete tu mednarodne strokovnjake, da vam bodo
               postavili nek sistem. Lepo vas prosim! Ne delajte se norca iz ljudi. Ti ljudje tudi
               letos, čeprav imajo v rokah odločbo ustavnega sodišča, ne bodo mogli uveljavljati
               olajšave, čeprav jim pripada, po vseh pravilih, po vsem pravnem redu; samo vidite, ta
               vlada, to finančno ministrstvo se požvižga na ljudi! Vam je čisto vseeno, kaj ljudje
               mislijo. Vi sanjate o nekih celovitih rešitvah. Na drugi strani pa v ta parlament
               pošiljate vsak mesec spremembe zakonov, ki ste jih prejšnji mesec predložili v
               proceduro. Vlagate zakon, ki ga naslednji mesec potegnete nazaj. In govorite o
               celovitih rešitvah! Problem je drugje. Problem je v tem, da tu nimate interesa, ker
               gre za 13% najbolj ogroženih ljudi v tej državi. In ti ljudje vas nič ne zanimajo. To
               je bistvo te vaše celovite rešitve. Boste videli: leto bo okoli, pa bo še vedno tako,
               kot je danes.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, spoštovani kolega, dr. Brejc. To ni bilo dopolnilno vprašanje, to je
               bila stopnjevana kritika dela vlade. Ne bi vam rada dala ponovno besede. Med
               poslanski vprašanji polemika in razprava ni dovoljena, lahko pa posamezni poslanec
               predlaga razpravo o določenem vprašanju, če ni zadovoljen. Želite na to dopolnilno
               vprašanje, ki ni bilo, dati odgovor? Izvolite, gospod Končan.</p>
            </sp>
            <sp who="SDZ3:KončanDarko">

               <speaker>DARKO KONČAN:</speaker>

               <p>Spoštovani gospod poslanec Brejc! Hvala lepa za takšne ocene. Vendar vas moram
               opozoriti, ker če bi me dobro poslušali, bi že sami našli odgovor na to vašo
               vprašanje, na te trditve, ki ste jih zdaj izrekli. Vedno se sprejemajo zakonodajne
               davčne rešitve za naslednje fiskalno leto. Gospod poslanec Brejc! Ta vlada v
               letošnjem letu,tudi če bi to sprejela in dala v parlamentarno proceduro, ne bi tega
               rešila za fiskalno leto 2001. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednja bo postavila poslansko vprašanje gospa Cveta Zalokar Oražem.
               Izvolite.</p>
            </sp>
            <sp who="SDZ3:ZalokarOražemCveta">

               <speaker>CVETA ZALOKAR ORAŽEM:</speaker>

               <p>Hvala za besedo. Poslansko vprašanje postavljam ministru za okolje, gospodu Janezu
               Kopaču. Vprašanje se nanaša na skladišče radioaktivnih odpadkov v Brinju. Upravljalec
               skladišča je od leta 1999 dalje Agencija za radioaktivne odpadke. Ob prevzemu
               upravljanja skladišča je bila agenciji s strani Uprave Republike Slovenije za jedrsko
               varnost izdana odločba, v kateri je zahtevana izdelava projekta posodobitve
               skladišča. Skladišče, ki je bilo zgrajeno leta 1985, namreč ne ustreza sedanjim
               standardom na področju varnosti.</p>
               <p>Prav tako je bilo z njihove strani zahtevano, da se izdela končno varnostno poročilo
               za skladišče v skladu s projektom posodobitve in po kriterijih, ki jih določa zakon o
               jedrski varnosti. V poročilu o jedrski sevalni varnosti v letu 2000 je navedeno, da
               sta projekt in načrt, ki ju je agencija pripravila, neustrezna ter lahko
               predstavljata le idejni projekt in ne zahtevanega projekta posodobitve. Pri tem je
               potrebno omeniti, da so na objektu ugotovljene - tako pravi poročilo - številne
               pomanjkljivosti na področju hidroizolacije, sanacije električne napeljave, zamenjave
               ventilacije, zagotovitve ustrezne požarne varnosti, sanacija betonskih armatur,
               vodovodne napeljave in kanalizacije. Vse te pomanjkljivosti kažejo na to, da je
               objekt v zelo slabem stanju. Nenazadnje pa je treba tudi poudariti, da objekt še
               vedno nima vseh ustreznih dovoljenj in še ni razglašen za jedrski objekt.</p>
               <p>Glede na zgoraj navedeno in na osnovi številnih opozoril, zapisanih v poročilu o
               jedrski varnosti za leto 2000, v njem so med drugim ugotovljene ob inšpekcijskem
               pregledu tudi pomanjkljivosti, kot da skladišče nima telefonskega priključka, da so
               nekateri sodi netesno zaprti, da je pomanjkljivo varovanje, da agencija nima
               odobrenega postopka za iznos snovi in da ob izvedenem alarmu varnostnik sploh ni
               prišel ter podobno, sprašujem: Kdaj bo agencija kot upravljavka skladišča pripravila
               ustrezne projekte za sanacijo skladišča nizko radioaktivnih jedrskih odpadkov v
               Brinju? Kdaj bo objekt saniran v smislu tudi dokumentacije in ustreznih soglasij, saj
               še vedno nima potrjenega varnostnega poročila in niti ne obratovalnega dovoljenja?
               Kdaj bo objekt razglašen za jedrski objekt?</p>
               <p>Javnost in zlasti okoliški prebivalci pričakujemo, da bo objekt ustrezno urejen,
               saniran in obnovljen. Nenazadnje so bili vanj v zadnjem času pripeljani tudi odpadki
               iz Zavradca. Zato od odgovornih, tako od uprave za jedrsko varnost kot agencije,
               pričakujemo ustrezno sodelovanje in aktivnost, ki bo izključila kakršnekoli pomisleke
               glede stanja v zvezi z varnostjo. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister mag. Janez Kopač, izvolite.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Ministrstvo za okolje in prostor je danes posebej angažirano. Najprej,
               kar bi rad poudaril, je to, da tako iz poročila o jedrski varnosti kot seveda iz vseh
               sprotnih meritev, ki se dogajajo - tudi na primer v času obnovitvenih del, kar se
               tiče hidroizolacije, pred kratkim - niso bile zaznane nikakršne doze sevanja, ki bi
               kakorkoli pomenile nevarnost za kogarkoli. Skratka, s tega naslova ni nobenega
               strahu.</p>
               <p>No, če poskušam na kratko odgovoriti na vaše vprašanje, je pa stanje najprej tako,
               kot ste ga vi opisali. Pri tem pa je treba reči, da je Agencija za radioaktivne
               odpadke oktobra lani, če se ne motim, poslala Upravi za jedrsko varnost projekt za
               sanacijo, skupaj z načrtom ukrepov. Vendar Uprava za jedrsko varnost ni bila
               zadovoljna s projektom za sanacijo, ampak so zahtevali projekt za rekonstrukcijo. Tu
               gre pravzaprav lahko za eno in isto, lahko pa tudi ne nujno za eno in isto. Največji
               problem vsega pa je bil, da se dve državni instituciji med seboj nista mogli
               dogovoriti in je šlo včasih, po mojem mnenju, nekaj tudi za prestižno bitko pri
               tolmačenju tega ali onega stavka v tem ali onem predpisu. No, kakorkoli že, meni kot
               ministru je bilo tega prerekanja zadosti, zato sem organiziral sestanek z vodstvoma
               obeh institucij - pred kratkim, pred nekaj dnevi - in tam smo se dogovorili sledeče:
               Agencija za radioaktivne odpadke mora nemudoma, torej v prihodnjih dneh ali tednih,
               izvesti postopek javnega razpisa za izvajalca projekta za rekonstrukcijo. Ta postopek
               bo trajal približno 6 mesecev. Torej, najprej sam razpis, potem ko bo izbran
               izvajalec - listo izvajalcev pa nekako potrjuje oziroma odobrava za jedrsko varnost -
               ko bo izbran izvajalec, bo ta imel približno 6 mesecev časa, da naredi ta projekt za
               rekonstrukcijo. Projekt za rekonstrukcijo je pa formalna podlaga za izdelavo
               varnostnega poročila. Ko pa je varnostno poročilo narejeno, se pa nek objekt uradno
               razglasi za jedrski objekt.</p>
               <p>Torej, če časovno dimenzioniram odgovor na vaše vprašanje, to ne bi smelo trajati
               več kot - ali pa, zagotovo ne bo trajalo, ta postopek ne bo trajal manj kot kakšnih,
               recimo, 8 ali 9 mesecev, kaj dosti več od leta dni pa tudi ne bi smel; je pa v
               delu.</p>
               <p>In še enkrat poudarjam, da ne bo kakšnega strahu, vse sprotne meritve niso zaznale
               nikakršne nevarnosti za kogarkoli. Skratka, varnost ni ogrožena.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zadovoljni z odgovorom? Hvala lepa.</p>
               <p>Naslednji ima poslansko vprašanje gospod Marko Diaci. Izvolite.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Hvala za besedo. Lep pozdrav vsem prisotnim! Vprašanje naslavljam na ministra za
               pravosodje, gospoda Bizjaka.</p>
               <p>Name se obračajo državljani, ki so diplomirali na pravni fakulteti in bi radi
               opravljali pripravništvo na sodiščih, ki je pogoj za opravljanje državnega
               pravosodnega izpita. Število diplomiranih univerzitetnih pravnikov, ki čakajo na
               opravljanje tega pripravništva, je veliko, mest, razpisanih za pripravništvo, pa
               malo; čakalna doba pa je tudi pet let in več.</p>
               <p>Na seji odbora za notranjo politiko državnega zbora pri predstavitvi svojega
               programa ste kot kandidat za funkcijo ministra za pravosodje dejali, da boste veliko
               število čakajočih študentov oziroma diplomirancev poskušali zmanjšati tudi tako, da
               bodo ti lahko opravljali pripravništvo na tožilstvu in ne samo na sodiščih.</p>
               <p>Zanima me, ali je bilo v zvezi s tem predlogom kaj narejenega.</p>
               <p>Menim, da bi s tem, ko omogočamo mladim diplomantom opravljanja pripravništva na
               tožilstvu, dosegli zmanjšanje čakalne dobe. Hvala za odgovor.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister, mag. Ivan Bizjak, izvolite.</p>
            </sp>
            <sp who="SDZ3:BizjakIvan">

               <speaker>MAG. IVAN BIZJAK:</speaker>

               <p>Spoštovani gospod poslanec, gospe in gospodje. V zvezi s tem problemom je bilo že
               kar precej narejeno. Bil je tudi eden od osrednjih problemov posvetovanja oziroma
               konference, ki je bila v preteklem mesecu na Otočcu, povezana širše tudi z
               izobraževanjem za pravosodje. In ravno celovita reforma, ali širša ali ožja, tega
               pravosodnega izpita oziroma pravniškega državnega izpita, je bilo eno od ključnih
               vprašanj.</p>
               <p>Mi smo že izdelali določeno primerjalno analizo ureditve tega vprašanja v različnih
               državah, ki naj služi kot osnova za izbiro rešitve. Rešitev je namreč več. Od tega,
               da bi uvedli različne vrste pravosodnih izpitov oziroma v tem primeru nikakor to ne
               bi bil več pravosodni izpit, ampak različne vrste pravniških državnih izpitov. Torej,
               za pravosodne poklice, za upravne poklice in eventualno tudi za nekatere svobodne
               pravniške poklice.</p>
               <p>Takšna rešitev močno odstopa od sedaj uveljavljene rešitve in pravzaprav ni doživela
               ravno velike podpore, seveda pa bi zelo preprosto rešila sedaj zaostreni problemi;
               rešila na ta način seveda, da ne bi več omogočala tolikšne prehodnosti med različnimi
               pravniškimi poklici, kar je pa vsekakor njena slabost. Zaradi tega smo razmišljali v
               druge smeri in osnovni koncepti rešitve so začrtani in bodo še dokončno določeni še v
               tem letu, tako da bi v prihodnjem letu lahko vzpostavili tiste zakonske podlage za
               drugačno ureditev pravniškega državnega izpita, seveda vse z namenom rešitve
               problema, ki ste ga predstavili in ki se ga slej ko prej v ministrstvu zavedamo.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Diaci, dopolnilno vprašanje. Izvolite.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Ja, hvala, saj bo kratko. Kakšna bi naj bila čakalna doba po tem novem konceptu?
               Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ3:BizjakIvan">

               <speaker>MAG. IVAN BIZJAK:</speaker>

               <p>Glejte, pri koncipiranju rešitev gre prav za to, da bi izbrali takšno rešitev, ki bi
               odpravila čakalno dobo. Torej razmišljamo v teh smereh, da bi po opravljenem splošnem
               pripravništvu, recimo, bilo krajše pripravništvo na sodišču, del pripravništva da bi
               se opravil na drugih mestih, pri drugih organih oziroma pri drugih delodajalcih, ki
               lahko dajejo ustrezno prakso za tiste, ki se pripravljajo na ta izpit. Skratka, te
               rešitve še niso do te mere oblikovane, da bi vam jo lahko eno od njih oziroma tisto
               končno v celoti predstavil.</p>
               <p>Gre pa za to, da bi sledili možnostim sodišč. Sodišča po vsem preverjanju, ki sem ga
               tudi sam opravil, niso sposobna sprejeti bistveno večjega števila pripravnikov. Smo
               pa, recimo, že spremenili razmerje med tistimi pripravniki, ki so zaposleni na
               sodišču, in tistimi, ki pridejo na sodišče, torej v sodno pripravništvo iz drugih
               zaposlitev. To je bila ena parcialna rešitev. Nekega večjega števila, bistveno
               večjega števila pripravnikov sodišča preprosto ne morejo sprejeti. Torej bo en od
               elementov rešitve brez dvoma tudi to, da bo treba, če ostane koncept pravniškega
               državnega izpita tak, kot je, skrajšati obdobje pripravništva na sodišču in ga
               nadomestiti, preoblikovati na drug način; seveda tako, da ne bi zmanjšali pomena in
               resnosti in teže tega izpita, hkrati pa bi omogočili večjemu številu diplomiranih
               pravnikov, da ta izpit opravijo.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji bo postavil poslansko vprašanje gospod Bogdan Barovič.
               Izvolite.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospa podpredsedujoča. Spoštovane kolegice poslanke, kolegi poslanci,
               spoštovani ministri, predstavniki vlade. Najprej hvala vsem ministrstvom za do sedaj
               odgovorjena oziroma za do sedaj poslane odgovore na pobude in vprašanja, ki sem jih
               dajal.</p>
               <p>Najprej poslanska pobuda ministrstvu za finance in vladi Republike Slovenije.</p>
               <p>Republika Slovenija ima letos neizterjanih okoli 135 milijard tolarjev, kar je več
               kot 10 odstotkov zneska proračuna za leto 2002. Pobiranje davkov ne poteka po načelu
               enakosti, medtem ko s časovno natančnostjo Davčni urad Republike Slovenije izterjuje
               davke od navadnih ljudi, celo z rubežem, ko brezposelnim ali bolnim izterjuje celo
               obresti od neplačanih dolgov na dohodek, dolgujejo posamezne fizične in pravne osebe
               milijarde, in to tiste fizične in pravne osebe, ki so se odselile neznano kam z
               ukradenimpremoženjem ali pa so pripeljale podjetja v stečaj, prisilno poravnavo ali
               likvidacijo, s premoženjem teh podjetij pa ustanavljajo nova in nova in nova podjetja
               in so izkoriščali delovno silo po načelih sive in črne ekonomije.</p>
               <p>Od 135 milijard tolarjev davčnega dolga je kar 55 odstotkov neizterljivih.</p>
               <p>Zato vladi in finančnemu ministrstvu dajem pobudo, da: takoj uredi zakonsko podlago,
               da bo imel davčni organ pravico objaviti največje dolžnike in njihove dolgove v
               medijih. Drugič, zakonsko podlago, da bodo morali davčni zavezanci ob prodaji
               nepremičnin predložiti potrdilo o plačanih davkih. Tretjič, zakonsko podlago, da bo
               imel davčni organ prednostno pravico pred ostalimi upniki pri izvršbi na prodaji
               nepremičnin.</p>
               <p>In četrtič, urediti zakonsko podlago, da bi se denarna kazen v velikem znesku po
               izteku roka za plačilo spremenila v zaporno kazen.</p>
               <p>Ko bo zakonska ureditev takšna, potem državi ne bo potrebno povečevati davka na
               dodano vrednost in drugih davčnih oblik pri oblikovanju proračuna in ožemati že tako
               obubožane in redne plačnike davkov. To je bila pobuda.</p>
               <p>Še vprašanje ministru za okolje in prostor. Zakaj Republika Slovenija še nima
               pripravljenega in sprejetega zakona o jedrski in sevalni varnosti, čeprav je zadnji
               rok za dostavo teh dokumentov v Bruselj, določila ga je Evropska skupnost, že
               potekel? To naj bi bilo julija 2001.</p>
               <p>In drugo vprašanje. Po trinajstih letih naj bi z Uprave Republike Slovenije za
               jedrsko varnost odšlo več kot 15 ozko specializiranih strokovnjakov, ki naj bi odšli
               zaradi namernega šikaniranja s strani direktorja tega urada, zaradi izvajanja
               nezakonite kadrovske politike direktorja tega urada in zaradi domnevno zelo slabe in
               za državo materialno in strokovno zelo škodljive kadrovske politike, ki se kaže v
               odhajanju strokovnjakov, katerih podiplomsko šolanje je drago plačala država
               Republika Slovenija.</p>
               <p>Prosim gospoda ministra Kopača - vem, da je danes največ vprašanj namenjeno prav
               njemu, žal mi je - če mi lahko odgovori, ali so navedbe točne. Če pa so točne: Kdo
               odgovarja za takšno ravnanje in delo urada in do kdaj bodo takšna dejstva dopustna?
               Hvala lepa vsem za odgovor.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister, mag. Janez Kopač, izvolite.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Kar se tiče zakona o jedrski in sevalni varnosti - res je, da imamo
               nekajmesečno zamudo, glede na koledar predvidenega sprejemanja tako imenovane
               evropske zakonodaje. Lahko pa rečem, da je zakon že prestal medresorsko usklajevanje
               in je ta hip na službi vlade za zakonodajo, kar pomeni,da bi lahko bil v kakšnih dveh
               tednih na seji vlade. Skorajda upam 100% zagotoviti, da bo še v letošnjem letu tudi v
               parlamentu.</p>
               <p>Gre pa za sistemski zakon in mi bi ga sicer rade volje predlagali po hitrem postopku,
               vendar skorajda dvomim, da boste vi na kaj takega pristali. Res pa je, da ga nujno
               potrebujemo. Prav, recimo, prerekanja okoli formalnosti, ki jih je prej omenila v
               svojem vprašanju poslanka županja Domžal, kaže na to, da je tu velika pravna praznina
               oziroma so predpisi predvsem zastareli in neustrezni. Skratka, to se bo zgodilo ali
               pa uredilo v najkrajšem času.</p>
               <p>Kar se tiče vašega drugega vprašanja, na temo odhajanja strokovnih kadrov z Uprave za
               jedrsko varnost, mi ta podatek, ki ste ga navedli, ni znan. Ga bom preveril. Res pa
               je, da pa ta hip vem vsaj za en problem, lahko rečem celo šikaniranja. Enega od
               zaposlenih so posadili za mizo na hodniku, mu odklopili računalnik in nekaj
               podobnega. Skratka, gre za precej neurejene zadeve, ki sem jih, lahko rečem,
               podedoval in poskušam po najboljših močeh reševati z - recimo temu - mirnimi
               besedami. Če pa to ne bo uspelo, pa bomo seveda sprejeli tudi kakšne druge ukrepe.</p>
               <p>Podatek, ki ste ga navedli, pa bom preveril in vam bom o njem poročal.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Barovič, dopolnilno vprašanje. Izvolite.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala, gospa predsedujoča. Ne gre za dopolnilno vprašanje, rad bi samo spomnil, da je
               bila na prvem mestu pobuda, za katero upam, da so jo kolegi oziroma sodelavci s
               finančnega ministrstva in vlade zabeležili in da bo tako ali drugače kdaj upoštevana.
               Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Proceduralni predlog, gospod Jožef Jerovšek, izvolite.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospa predsedujoča. Opažam, da se kršijo poslovniška določila 23. člena
               poslovnika glede vrstnega reda poslanskih vprašanj.</p>
               <p>Namreč, nezaslišano je, da je med prvimi petnajstimi postavljenimi vprašanji kar
               osem vladnih poslancev, ki spretno izkoriščajo odmerjeni televizijski čas in jemljejo
               na ta način klasični institut opoziciji.</p>
               <p>Glede na to, da se je naša poslanska skupina - vseh štirinajst poslancev - prijavila
               že pred mesecem dni in da ima enako kvoto kot najmanjša koalicijska stranka DeSUS,
               mislim, da gre za eklatantno kršenje tretjega in četrtega odstavka 23. člena
               poslovnika. Zato prosim, da glasujemo o tem, da prekinemo s takim vrstnim redom
               postavljanja vprašanj. Opozicija je tu prizadeta in se ji jemlje klasičen institut.
               Ugotovili ste, da je televizijski prenos, in ste spretno uvrstili, proti določilom
               tretjega in četrtega odstavka 23. člena, koalicijske poslance, ki igrajoopozicijsko
               držo. To je norčevanje iz naših volivcev in naših gledalcev.</p>
               <p>Protestiram proti temu in prosim, da glasujemo o tem, da so sedaj v sklopu na vrsti
               naslednji, tako kot so bili prijavljeni. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Jerovšek. Vaša kritika dela strokovnih služb, ki v skladu s 23.
               členom poslovnika pripravijo predlog za predsednika državnega zbora tako, da po vrsti
               poslanci iz različnih poslanskih skupin po vrstnem redu prijave prihajajo na vrsto.
               Gospod Jerovšek, to je huda kritika dela strokovnih služb, in mislim, da tudi zelo
               neupravičena.</p>
               <p>Nadaljujemo z delom. <stage>/Poslanec Jerovšek se oglaša iz klopi./</stage> Nič od tega, kar
               govorite, gospod Jerovšek, ne drži. Dovolite, da glede na to, da imamo pred sabo še
               23 poslanskih vprašanj, s tem nadaljujemo.</p>
               <p>Naslednji je na vrsti gospod Valentin Pohorec. Izvolite.</p>
            </sp>
            <sp who="SDZ3:PohorecValentin">

               <speaker>VALENTIN POHOREC:</speaker>

               <p>Hvala za besedo. Spoštovani vsi navzoči! Svoje vprašanje bom naslovil na ministra za
               zdravje.</p>
               <p>Na podlagi zakona o zdravstveni dejavnosti izvajajo reševalno službo, nenujne
               reševalne prevoze, tudi zasebni zdravstveni delavci, organizirani bodisi kot
               samostojni podjetniki ali kot gospodarske družbe, na podlagi podeljene koncesije s
               strani občine in ob soglasju ministrstva, pristojnega za zdravje; to določa zakon o
               zdravstveni dejavnosti <stage>(Uradni list številka 9/92)</stage> v 41. in 42. členu.</p>
               <p>V namen izvajanja navedene dejavnosti skleneta tako občina kot koncedent in
               izvajalec zdravstvenih storitev kot koncesionar pogodbo o koncesiji za opravljanje
               nenujnih reševalnih prevozov kot javne službe. Na podlagi javnega razpisa programov
               zdravstvenih dejavnosti sklepa zavod za zdravstveno zavarovanje zunanje pogodbe z
               zasebnimi izvajalci zdravstvene dejavnosti o opravljanju zdravstvenih storitev, če
               izpolnjujejo zakonske pogoje za opravljanje te dejavnosti. Toliko za uvod.</p>
               <p>Vprašanje. Zakaj se v praksi zavoda za zdravstveno zavarovanje dogaja, da opravljajo
               reševalno službo nenujnih reševalnih prevozov tudi nekateri taksisti, čeprav ne
               izpolnjujejo zakonskih pogojev za opravljanje navedene zdravstvene dejavnosti? Zakaj
               zavod takšno početje dopušča in opravljanje nenujne reševalne prevoze taksistom tudi
               plačuje po cenah, ki so skoraj enake cenam drugih izvajalcev, ki imajo koncesijo?</p>
               <p>Dejstvo je, da taksisti sicer opravljajo prevoz oseb iz kraja v kraj, ne izpolnjujejo
               pa posebnih zakonskih pogojev, kot so primerno opremljena vozila z nujno medicinsko
               opremo <stage>(kisik, ležišče)</stage>, strokovno pomoč v času prevoza in spremstva itn.</p>
               <p>Opozoriti je treba še na neenakopravnost med taksisti, ki nimajo nobene omejitve
               količine prevoza, medtem ko imajo koncesionarji z vnaprej sklenjeno pogodbo z
               omejitvijo obsega prevozov in določilom, da se v primeru prekoračitve tega obsega
               njihova cena zniža na 70 odstotkov določene cene.</p>
               <p>Sprašujem vas, spoštovani gospod minister. Ali boste to stanje dopuščali tudi naprej,
               tvegali tudi na področju prevozov bolnikov kak dogodek, ki bo imel določene negativne
               posledice za zdravstvo in za zavarovance? Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister za zdravje, dr. Dušan Keber, izvolite.</p>
            </sp>
            <sp who="SDZ3:KeberDušan">

               <speaker>DR. DUŠAN KEBER:</speaker>

               <p>Spoštovani gospod poslanec. Nenujni reševalni prevozi, zlasti njihov obseg, ki je
               značilen za našo državo, izvira iz časov, ko so se pacienti zaradi pomanjkanja
               prevoznih sredstev z lojtrniki vozili v najbližjo bolnišnico. Vendar je tudi sedaj,
               ko so prevozna sredstva mnogo bolj dostopna in tudi osebni transport boljši, je to
               ostala ena od tradicionalnih in deloma socialnih kategorij, čeprav obstajajo izjeme,
               zlasti pri kroničnih osamljenih bolnikih, ki jim nenujni reševalni prevoz še kako
               pomaga.</p>
               <p>To omenim kot uvod za to, da bi povedal, da je bila ta pravica tako obsežna, da je
               bilo mogoče nekaj časa zagotavljati niti z reševalnimi prevozi, niti s koncesionarji,
               da ne bi posamezni bolniki v posamezni kraj te države kljub vsemu predolgo čakali na
               prevoze več ur, da pride ponje pravi koncesionar. Zato je do letos, od letos naprej
               pa ne več, v resnici prihajalo do tega, da bi zgolj zato, da bi bila ta država
               prijaznejša do bolnikov, dopuščala in tudi plačevala taksistom te prevoze. Z
               letošnjim letom se je, gospod poslanec, to že končalo, v letošnji pogodbi, ki se pa
               seveda šele sedaj podpisuje. Za letošnje leto, 2001, torej so samo še koncesionarji
               in pa reševalne službe, ki opravljajo nenujne reševalne prevoze. Tako mislim, da smo
               s tem tudi pravzaprav zadostili temu, kar vi pričakujete od nas.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ne želite dopolnilnega vprašanja? Naslednji bo postavil poslansko
               vprašanje gospod Janez Kramberger. Izvolite.</p>
            </sp>
            <sp who="SDZ3:KrambergerJanez">

               <speaker>MAG. JANEZ KRAMBERGER:</speaker>

               <p>Hvala, gospa podpredsednica. Spoštovani člani vlade in ostali uslužbenci vlade,
               kolegice in kolegi. Uvodoma se želim prijazno zahvaliti ministru, dr. Gantarju,
               ministru za informacijsko družbo, za odgovore na vprašanja, ki sem jih postavil na
               prejšnji seji državnega zbora. Te odgovore sem prejel danes.</p>
               <p>Danes bi pa izkoristil to priliko in bi postavil tudi ministru za informacijsko
               družbo eno kratko vprašanje. In sicer: V državnem zboru smo sprejeli zakon o
               telekomunikacijah in v tem zakonu smo predvideli, da bo vlada v šestih mesecih po
               sprejetju tega zakona prišla v parlament z zakonom, v katerem bo opredelila, torej
               predlagala, kako in na kakšen način bodo tisti, ki so vlagali v telekomunikacijska
               omrežja, v telekomunikacijsko infrastrukturo, kako bodo dobili ta sredstva povrnjena
               in na kakšen način. Vemo, da je organizirano združenje upravičencev.</p>
               <p>Šest mesecev je mimo in sprašujem ministra: Kdaj bomo dobili ta zakon v obravnavo v
               državnem zboru in kdaj se lahko nadejamo tega zakona? Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Odgovor vam bo podal državni sekretar. Izvolite.</p>
            </sp>
            <sp who="SDZ3:KalinTomaž">

               <speaker>DR. TOMAŽ KALIN:</speaker>

               <p>Hvala lepa. Spoštovani gospod poslanec! Res je, prav imate - v zamudi smo. Zamuda
               izhaja iz tega, ker smo poskušali napraviti zakon, ki ne bo posnetek zakona in
               napravil iste probleme, kot so bili v denacionaliziciji, za katero vemo, da se vleče
               leta in leta. Zato smo, upamo, pripravili en postopek, ki bo imel podelanih kup
               avtomatizmov, ki bodo pospešili ta proces. Tukaj se je nekoliko zapletlo pri
               usklajevanju, kako to izpeljati. Mi smo to usklajevanje v vladi, med ministrstvi
               končali. Ta petek, se pravi čez tri dni, bo šel v vladno proceduro. Upam, da bo
               naslednji četrtek vlada potrdila predlog in bo prišel v parlament. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Dr. Kalin, hvala vam. Želite dopolnilno vprašanje? Izvolite, gospod Kramberger.</p>
            </sp>
            <sp who="SDZ3:KrambergerJanez">

               <speaker>MAG. JANEZ KRAMBERGER:</speaker>

               <p>Hvala lepa. Ne toliko dopolnilno vprašanje. Mislim, da razlog, ki ga je gospod dr.
               Kalin tukaj navedel, najbrž ni pravi. Pričakovali pa bi, da bi, ker vemo, da takrat,
               ko smo ta zakon sprejemali, je bilo veliko vroče krvi, kako s to skupino oziroma s
               tem združenjem, in bi pričakovali, da bi seveda ministrstvo oziroma vlada
               povedaladržavnemu zboru, zakaj je prišlo do te zakasnitve in da bi nas nekako
               obvestili, da bi tudi mi kot vladni poslanci, kot poslanci koalicije lahko na terenu
               ljudem povedali, da bo stvar pač v nekem doglednem času. Samo to sem želel povedati.
               Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji bo poslansko vprašanje zastavil dr. Jožef Bernik.
               Izvolite.</p>
            </sp>
            <sp who="SDZ3:BernikJožef">

               <speaker>DR. JOŽEF BERNIK:</speaker>

               <p>Hvala lepa, gospa predsedujoča. Gospodje in gospe od vlade! Rad bi postavil
               vprašanje gospodu Bizjaku, ministru za pravosodje. In sicer, bom govoril o enem
               sindromu, ki je dobro izrečen v slovenskem pregovoru <q>"vrana vrani ne izkljuje oči"</q>.
               Namreč, govoril bom o konfliktu interesov, ki jih je mogoče opazovati na različnih
               področjih naših strok. Konkretno bom pa govoril o tem, kakšen je možen konfliktni
               interes v pravniški stroki.</p>
               <p>Namreč, kot razumem, imajo pravniki svoj etnični kodeks, ki ga opravlja odvetniška
               zbornica. To se pravi, opravlja tudi v tem, da razrešuje, menda, razne pritožbe
               klientov na delo odvetnikov. Seveda ta sistem je nepopoln. Rad bi spregovoril o tem,
               kakšni sistemi so ponekod drugod po svetu. In eden od teh sistemov, ki se mi zdi
               najboljši, je ta, da država ustanovi neodvisno komisijo, v kateri so zastopniki
               odvetnikov, upokojenih sodnikov, civilne družbe in pa članov, ki jih komisija -
               oziroma predsednik te komisije. Na ta način prihajajo pritožbe na komisijo, ki je
               neodvisna. In ta komisija potem vsako leto objavi poročila o svojem delu in tudi o
               slučajih, ki jih je reševala.</p>
               <p>Naj omenim, da gledam te nekatere konflikte in enega bom konkretno izpostavil,
               predvsem v pravniški stroki; in to je, če nek pravni svetovalec svetuje – recimo -
               vladi o nekem projektu, potem pa isti svetovalec svetuje nekemu delovnemu odboru v
               našem državnem zboru. Ali je to konflikt interesov?</p>
               <p>Ne sprašujem vas po vašem pravnem mnenju, ampak vas sprašujem po vašem pravnem mnenju
               in o tem, ali je vaše ministrstvo kdaj že razmišljalo o tem, o tej situaciji.</p>
               <p>Sprašujem tudi, ali je vaše ministrstvo kdaj premišljevalo o tem, da bi končno
               spremenilo sistem.</p>
               <p>In tretjič, naj omenim, da je mnogo teh konfliktov na gospodarski ravni, kajti
               ljudje, ki sedijo v raznih odborih, so pomešani z drugimi poslovnimi partnerji, kar
               je, kot pravijo Američani, <q>"interlucking direktorship"</q> in tega imamo polno v
               Sloveniji. Kaj menite o tem? Hvala.</p>
            </sp>
            <sp who="SDZ3:DelakAnton">

               <speaker>PODPREDSEDNIK ANTON DELAK:</speaker>

               <p>Hvala. Odgovoril bo mag. Ivan Bizjak, minister za pravosodje.</p>
            </sp>
            <sp who="SDZ3:BizjakIvan">

               <speaker>MAG. IVAN BIZJAK:</speaker>

               <p>Spoštovane poslanke, spoštovani poslanci. Torej, kolikor je meni znano, enotnega
               pravniškega kodeksa v naši državi ni, torej tudi ni organa, ki bi enotno obravnaval
               vse morebitne kršitve takega kodeksa. Obstajajo pa kodeksi posameznih pravniških
               poklicev, na primer odvetniški kodeks in pa notarski kodeks. In dejstvo je, da imata
               zbornici, ki združujeta tako odvetnike kot notarje, tudi v bistvu javna pooblastila,
               da skrbita za red v svojih vrstah in da torej obravnavata pritožbe zoper ravnanje
               svojih članov - odvetniške odvetnikov, notarske notarjev. Mimogrede, v pripravi je
               tudi tožilski kodeks, ki bi posebej urejal etična vprašanja za tožilce.</p>
               <p>Sedaj, konfliktnih interesov na nekaterih področjih, ki ste jih omenjali, in seveda
               zunaj teh ožjih pravnih poklicev, in bi bil verjetno res lahko pokrit le z nekim
               najširšim kodeksom, ki bi bil veljaven za vse pravnike oziroma ga je možno
               izpeljevati, uveljavljati prek drugih predpisov, ki se nanašajo na nezdružljivost
               opravljanja posameznih funkcij in podobno.</p>
               <p>Vaša ideja, da bi bila ustanovljena posebna komisija, ki bi se ukvarjala z vsemi
               možnimi kršitvami etičnih pravil oziroma etičnega kodeksa, se zdi vsekakor zanimiva.
               Je pa to seveda ideja, ki bi bila aktualna v okviru neke eventualne nadgradnje sedaj
               uveljavljenega sistema. Torej, če bi za celotni pravniški poklic uvedli neka enotna
               pravila in seveda tudi enotni mehanizem, ki bi se s tem ukvarjal.</p>
               <p>Glede tega, da samo obravnavanje pritožb nezadovoljnih strank glede odvetniških
               storitev, tudi notarskih. S temi problemi sem se svoj čas srečeval v drugi funkciji
               in osebno lahko rečem, da izrek, ki ste ga na začetku izrekli, tovrstne nezadovoljne
               stranke zelo pogosto uporabljajo. Seveda je eno, da je treba, da zbornice kar se da
               dejansko nepristransko ocenjujejo vsak posamezen primer in da v vseh primerih, ko gre
               dejansko za nepravilno, neetično ravnanje, temuprimerno tudi ukrepajo. S tem bodo
               pridobile verodostojnost, ki jo vsaj pri delu ljudi - pri delu strank - teh poklicev
               na žalost ta trenutek nimajo, torej vsaj ni tega širokega zaupanja.</p>
               <p>Torej, vaše vprašanje štejem bolj kot pobudo za nadaljnje razmišljanje, kako bi
               uvedli ali pa dopolnili obstoječe mehanizme, seveda, ob urejanju posameznih področij.
               Jasno je, da ob konfliktnih interesov, ki se nanašajo na gospodarstvo, pridejo v
               poštev predvsem predpisi, ki urejajo razmerja na tem področju.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje. Dr. Bernik, izvolite.</p>
            </sp>
            <sp who="SDZ3:BernikJožef">

               <speaker>DR. JOŽEF BERNIK:</speaker>

               <p>Hvala lepa za odgovor. Vendar se niste dotaknili mojega konkretnega primera in bi
               želel, da mi to pojasnite. Če vi ne morete, pa povejte, kam naj se obrnem. Hvala.
           </p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite besedo minister? Izvolite.</p>
            </sp>
            <sp who="SDZ3:BizjakIvan">

               <speaker>MAG. IVAN BIZJAK:</speaker>

               <p>Da. Poglejte. To je, mislim, notranja stvar te hiše, če sem prav razumel, na kaj
               mislite, in verjetno bo treba bolj v tej hiši razčistiti - omenjali ste odbor – pač,
               kdo vse lahko sodeluje, v kakšni vlogi pri delu teh odborov in kdaj gre za dve vlogi,
               ki med seboj nista združljivi.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji bo postavil poslansko vprašanje mag. Andrej Vizjak.
               Izvolite.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Spoštovani predstavniki vlade, kolegice in kolegi! Zastavil bi ustno
               poslansko vprašanje in podal pismeno poslansko pobudo.</p>
               <p>In sicer bi poslansko vprašanje zastavil ministru za delo, družino in socialne
               zadeve, predvsem glede upokojenske problematike, zlasti za tiste upokojence, ki so
               slovenski državljani in so bili zaposleni pred osamosvojitvijo Slovenije v bivših
               republikah takratne Jugoslavije, v slovenskih firmah, torej so bili nekako v
               popolnoma identičnemdelovnopravnem statusu, kot so bili takrat vsi ostali, ki so
               sedaj tudi prejemniki slovenskih pokojnin. Problem pa nastane, ker za te slovenske
               državljane, slovenske upokojence, ki prejemajo pokojnino zaradi situacije, v kateri
               so delali pred osamosvojitvijo, prejemajo pokojnino s strani hrvaškega pokojninskega
               sklada ali kakor se že pač imenuje. Problem je v tem, da prejemajo tudi pokojnino v
               skladu s hrvaškimi predpisi, in tudi glede na njihov standard je ta pokojnina,
               primerljivo z identično situacijo slovenskega upokojenca, ki prejema v skladu s
               slovenskimi predpisi, nižja. To pomeni, da so ti ljudje, ki so bili v nekem trenutku,
               ne po svoji krivdi ne po nikogaršnji krivdi, v nekoliko drugačnem razmerju,
               situaciji, danes hendikepirani pri pokojnini. Da je pa situacija še težja, je pa tudi
               to, da ti ljudje prejemajo pokojnino z bistveno zakasnitvijo. Hrvaški izplačevalec
               namreč še do tega ponedeljka ni izplačal pokojnin za prejšnji mesec. Mislim in
               prepričan sem, da ministrstvo in vlada ne smeta dopustiti take situacije, da sta dva
               upokojenca, slovenska državljana, ki sta se pač znašla v različnih situacijah, sedaj
               tako različno tretirana, obravnavana, in mislim, da bi morala vlada tu tudi v okviru
               meddržavne pogodbe, ki ureja to vprašanje, najti rešitev v korist slovenskih
               upokojencev, bodisi z nekim pobotom bodisi z neko drugo rešitvijo.</p>
               <p>Nikakor ne morem razumeti, da sta ta dva slovenska državljana v tako neenakopravnem
               položaju, zato predlagam in želim od ministrstva za delo, družino in socialne zadeve
               odgovor: Zakaj so slovenski upokojenci v tako neenakopravnem položaju; ali je to
               možno tolerirati oziroma ali je to - in prepričan sem - potrebno in nujno ustrezno
               spremeniti?</p>
               <p>Seznanjen sem že, da je minister za delo poslal neko protestno noto hrvaškemu kolegu
               v tem kontekstu; ta protestna nota očitno ne zaleže, saj je situacija iz meseca v
               mesec težja, in seveda glede na stanje javnih financ na Hrvaškem, bo verjetno težja
               tudi v bodoče.</p>
               <p>Želim torej jasen odgovor, tudi z jasnim ukrepom, kaj bo slovenska vlada oziroma
               slovensko ministrstvo za delo, družine in socialne zadeve ukrenilo v tem smislu.
               Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Državni sekretar, gospod Brane Omerzu, izvolite.</p>
            </sp>
            <sp who="SDZ3:OmerzuBrane">

               <speaker>BRANE OMERZU:</speaker>

               <p>Hvala, gospa podpredsednica. Spoštovanemu poslancu bi odgovoril takole. Ni samo
               relacija upokojencev, ki so bili zaposleni v hrvaških firmah, so tudi še upokojenci,
               ki so bili zaposleni v firmah drugih republik bivše Jugoslavije. Zaradi tega, ker so
               tudi relacije obrnjene, z nekaterimi težavami hrvaških državljanov, ki so bili včasih
               zaposleni tu, predvsem s tistega vašega konca, ki so tudi invalidi, bo ministrstvo za
               delo, družino in socialne zadeve vam dalo celovit pisni odgovor.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje, izvolite.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Res je, gre za problem, ki tangira - tako sem tudi uvodoma začel - vse
               relacije z državami bivše Jugoslavije, ne samo s Hrvaško. Verjetno je pa teh
               problemov največ, kajti s to državo mejimo. Zato sem ga tudi kasneje nekako bolj
               izpostavil.</p>
               <p>V tem odgovoru bi vas prosil tudi za resno analizo možnih izhodov iz te situacije,
               kajti situacija, verjemite mi, je nevzdržna in tudi ni pravična. Mislim, da moramo
               imeti do slovenskih državljanov odnos, ki izhaja predvsem iz pravic in iz njihovega
               dela.</p>
               <p>Zastavil bi pa tu še poslansko pobudo ministrici za šolstvo, znanost in šport in ji
               ga dajem v pisni obliki. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji ima poslansko vprašanje gospod Bogomir Vnučec. Izvolite.</p>
            </sp>
            <sp who="SDZ3:VnučecBogomir">

               <speaker>BOGOMIR VNUČEC:</speaker>

               <p>Hvala za besedo. Spoštovani predstavniki vlade, spoštovane kolegice in kolegi! Moje
               vprašanje je naslovljeno na predstavnike ministrstva za šolstvo, znanost in šport, in
               sicer, na Zoisove štipendije.</p>
               <p>Vlada je na začetku letošnjega šolskega leta sprejela nov pravilnik in Zoisove
               štipendije zmanjšala, in sicer, za dijake za 10%, za študente pa za 7%. Upravičencev
               iz tega naslova je bilo v lanskem letu 11.600, povprečna štipendija pa je znašala
               22.000 tolarjev.</p>
               <p>Glede na to, da je ta sklad namenjen nadarjenim študentom, kar mislim, da je
               vitalnega pomena tako za gospodarstvo kot tudi za kulturno rast naše države, me
               zanima: Zakaj je vlada hkrati ustanovila tudi nov štipendijski sklad? Če imam
               pravilne informacije, se imenuje Ad futura, iz katerega bo pa črpala sredstva za
               štipendiranje dražjih oblik študija nadarjenih študentov v tujini in pa tujih
               študentov na slovenskih fakultetah.</p>
               <p>Zanima me: Ali je zmanjšanje Zoisovih štipendij povezano z ustanovitvijo tega novega
               sklada in gre tukaj za prelivanje te kvote? V Stranki mladih menimo, da bi se Zoisove
               štipendije morale le povečevati - glede na to, da imajo visok renome in so zanimive
               po tem pogledu - ne pa, da zmanjšujemo ta sredstva in tako zmanjšujemo pomen tega
               sklada.</p>
               <p>Po drugi strani me pa zanima: Kakšne spremembe je imela v mislih ministrica, ko je v
               nekem intervjuju omenila, da bo treba sklad Zoisovih štipendij preurediti in
               posodobiti? Zanima me: Kakšne so te spremembe ter kaj je bilo na tem področju že
               strojeno?. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Odgovor v imenu ministrstva za šolstvo, znanost in šport bo podal državni
               sekretar dr. Stane Pejovnik. Izvolite.</p>
            </sp>
            <sp who="SDZ3:PejovnikStanislav">

               <speaker>DR. STANE PEJOVNIK:</speaker>

               <p>Spoštovana gospa predsedujoča, gospe in poslanke in gospodje poslanci. Gospod
               poslanec, zahvaljujem se vam za vprašanje, ki nas na ministrstvu dejansko že nekaj
               časa okupira. Problem štipendiranja v tej državi potrebuje določene prenove, ker se
               je velika večina štipendij, vključno z Zoisovimi štipendijami, na nek način poenotila
               in Zoisove štipendije ne predstavljajo več tistega posebnega poudarka za študij
               nadarjenih in bolj nadarjenih. Zaradi tega bomo morali, verjetno, število prejemnikov
               Zoisovih štipendij zmanjšati, samo štipendijsko politiko pa uravnavati tako, da bodo
               dejansko tisti, ki so bolj nadarjeni in uspešnejši, tudi bolje nagrajeni. To je imela
               gospa ministrica v mislih, ko je dala to izjavo.</p>
               <p>Kar se tiče posebnega sklada Ad futura, menim, da gre za enega od pomembnejših
               projektov te vlade. Namreč, gre za to, da obstaja določena vrsta študijev, predvsem
               mislim tukaj na podiplomskem nivoju, ki v Sloveniji bodisi niso dovolj razviti,
               bodisi ni umestno, da bi take vrste zelo dragih študijev organizirali, so pa
               strokovnjaki na teh področjih več kot potrebni.</p>
               <p>Kar se tiče štipendiranja tujih državljanov pri nas, vam moram povedati, da se na
               ministrstvu zelo natančno zavedamo dejstva, da ne moremo govoriti niti o begu
               možganov niti o prilivu možganov, edina prava politika je gibanje možganov, pretok
               možganov. Zaradi tega je dejstvo, da na obeh slovenskih univerzah in morebitni tretji
               univerzi nimamo dovolj gostujočih profesorjev in nimamo dovolj tujih študentov.
               Torej, bo na tem področju ta pretok, ki bi vodil k višji kvaliteti študija, treba
               izpeljati in zato so seveda tudi potrebni posebni mehanizmi. Upam, da sem vam
               približno odgovoril na vaše vprašanje. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Kolegica Sonja Areh-Lavrič se je odpovedala poslanskemu vprašanju, tako
               da je sedaj na vrsti gospod Samo Bevk. Izvolite.</p>
            </sp>
            <sp who="SDZ3:BevkSamo">

               <speaker>SAMO BEVK:</speaker>

               <p>Hvala za besedo, gospa podpredsednica. Spoštovani zbor! Ministrstvo za znanost,
               šolstvo in šport sprašujem, ali pozna pobudo, ki se je oblikovala v strokovnih
               inženirskih krogih za ustanovitev Inženirske akademije Slovenije, ki naj bi se
               ustanovila s ciljem pospeševanja kakovostne rasti tehničnih ved in strok ter
               inženirstva, ki je temelj raziskovanja in razvoja na področju industrijske
               tehnologije, izdelkov in storitev, ter zaradi pospeševanja rasti tehnične kulture.</p>
               <p>Inženirske akademije imajo številne države, kot na primer Belgija, Danska, Švedska,
               Finska, Francija, Madžarska, Poljska, Nizozemska, Hrvaška, Norveška, Švica, Anglija,
               Japonska, ZDA, Kanada, Avstralija, in tudi v mnogih drugih državah, ki industrijsko
               in tehnološko zaostajajo za Slovenijo.</p>
               <p>Prav je tudi, da izpostavim, da Inženirska akademija Slovenije ne bi posegala v
               delovno področje Slovenske akademije znanosti in umetnosti. Z ustanovitvijo
               Inženirske akademije Slovenije bo Slovenija dobila institucijo, ki bo usposobljena za
               pripravo in oceno programov in projektov raziskovalne, razvojne, tehnološke in
               inovacijske politike ter programov univerzitetnega in visokošolskega izobraževanja
               inženirjev vseh strok.</p>
               <p>Pristojnemu ministrstvu in vladi torej predlagam, da pristopi k pripravi zakona o
               ustanovitvi Inženirske akademije Slovenije. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. To je pobuda, na katero komentar ni potreben.</p>
               <p>Naslednji bo postavil poslansko vprašanje gospod Blaž Kavčič. Izvolite.</p>
            </sp>
            <sp who="SDZ3:KavčičBlaž">

               <speaker>BLAŽ KAVČIČ:</speaker>

               <p>Hvala lepa. Spoštovani! Najprej bi želel zaprositi državnega sekretarja, gospoda
               Hermana Tomažiča, da prenese gospe ministrici dr. Luciji Čok moje pričakovanje, da
               kot poslanec pričakujem na svoje pismo odgovor v razumnem roku.</p>
               <p>Več kot dvomesečni rok za mene presega to kategorijo razumnega roka, če pa nimam
               prav, bi prosil za povratno informacijo, kaj gospa ministrica ima za razumen rok za
               odgovor na vprašanje, ki se ne nanaša na nek moj oseben problem, ampak kot poslanec
               zastopam neko okolje in želim prenašati probleme volivcev, občanov, interesnih skupin
               v fazo reševanja pristojnim ministrstvom. In, seveda, za izpolnjevanje funkcije
               poslanca potrebujemo tudi povratne informacije.</p>
               <p>Torej, gre za problematiko v zvezi s problemi, ki jih imajo občani Škofje Loke
               zaradi delovanja institucije v sestavi ministrstva, ki ga vodi dr. Čokova. Gre
               najprej za problem na načelni ravni. Prosim vas za pojasnilo o strokovnih podlagah in
               družbeni verifikaciji koncepta, po katerem ministrstvo za šolstvo, znanost in šport
               umešča enote za vedenjsko specifične gojence v stanovanjska naselja. Dopuščam
               možnost, da gre za sodoben in obetaven pristop, ki pa verjetno ne more biti
               realiziran v praksi brez ustrezne načelne in konkretne verifikacije.</p>
               <p>V konkretnem primeru v Škofji Loki je Vzgojni zavod Kranj oziroma ministrstvo v
               naselju Podlubnik odkupilo stanovanjsko hišo z namenom predelave le-te in kasnejšo
               uporabo za nadzorovano bivanje gojencev Vzgojnega zavoda Kranj. Po kasneje
               posredovanih informacijah gre za mladoletnike, ki so na osnovi bodisi ukrepa socialne
               službe ali na osnovi odredbe sodišča zaradi delikventnosti napoteni v
               vzgojno-varstveni zavod.</p>
               <p>Sprašujem torej najprej po argumentih za umeščanje takih zavodov v že obstoječa
               stanovanjska naselja</p>
               <p>Posredujem vam protest prizadetih občanov Škofje Loke, ki v fazi priprav niso bili
               informirani o nameri Vzgojnega zavoda Kranj, še manj pa so imeli možnost podati svoje
               mnenje. Vaše ministrstvo je bolj ali manj v tajnosti kupilo stanovanjsko hišo in se
               lotilo predelave le-te, ne da bi pred samim gradbenim posegom poskrbelo za ustrezno
               gradbeno in lokacijsko dokumentacijo. Ker gre za objekt, ki se neposredno dotika
               sosednjih objektov, je prišlo med gradbenimi deli tudi do poškodbe sosedove hiše.
               Občani Škofje Loke se sprašujejo, kako je lahko vaše ministrstvo pristopilo k tako
               veliki spremembi namembnosti objekta, ne da bi za to pridobilo gradbeno dovoljenje in
               drugo ustrezno dokumentacijo.</p>
               <p>Osebno pozdravljam napore vseh družbenih dejavnikov za vključevanje v aktivno in
               tvorno populacijo tudi tistih državljanov in državljank, ki imajo zaradi takšnih ali
               drugačnih vzrokov sami težave z vključevanjem. Verjamem pa, da s poskusi pomagati
               enim, ne smemo v podrejen položaj spravljati drugih. Demokracija ene osebe se pač
               preneha tam, kjer se načnejo svoboščine druge osebe.</p>
               <p>Zato prosim za odgovor na to moje poslansko vprašanje, tako na načelni ravni kot tudi
               na konkretni ravni. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Preden dam besedo državnemu sekretarju, gospodu Hermanu Tomažiču, glede
               na to, da imamo pred sabo predstavnike vlade in glede na ponavljajoča opozorila
               poslancev, da odgovorov ne dobijo v razumnem roku, želim predstavnike vlade
               opozoriti, da je v skladu s 27. členom poslovnika ministrstvo dolžno odgovoriti na
               ustno ali pisno postavljeno vprašanje najkasneje tri dni pred prvo naslednjo sejo. To
               je rok, ki je določen, in zaradi dobrega sodelovanja med izvršno in zakonodajno
               oblastjo vas prosim, da se tega roka držite. Sedaj dajem besedo državnemu sekretarju,
               gospod Tomažiču. Izvolite.</p>
            </sp>
            <sp who="SDZ3:TomažičHerman">

               <speaker>HERMAN TOMAŽIČ:</speaker>

               <p>Gospa predsedujoča, hvala lepa za besedo. Gospe poslanke in gospodje poslanci!
               Gospod poslanec Kavčič! Najprej se seveda opravičujem za zamudo pri odgovoru, ne na
               poslansko vprašanje, ampak na pismo ministrici. Predvidevam, da bo to zamudo
               ministrica nemudoma popravila.</p>
               <p>Kar se pa tiče vprašanja nasploh, pa naslednje. Pri tem vprašanju gre za prenovo
               vzgojnih zavodov na konceptualni ravni, ki jo je pripravila strokovna komisija za
               razvoj in prenovo zavoda za usposabljanje in ki je bila imenovana leta 1996 s strani
               ministra s sklepom št. 403/10. Gre za integracijo institucije v okolje, kar je
               opredelitev sodobnih zavodov za otroke s posebnimi potrebami. Soseske namreč lažje
               sprejmejo v stanovanjsko skupino z osmimi, desetimi otroki kot pa, ko gre za velike
               zavode z velikim številom vzgajancem. Pa tudi šole kot take zelo težko sprejemajo
               večje število otrok z motnjami v vedenju. Mnogo lažje namreč sprejemajo v svoje
               okolje manjše število teh otrok.</p>
               <p>Ravno tako bi bilo treba poudariti, da veliki zavodi povzročajo pri gojencih številne
               negativne posledice oziroma mnogokrat ustvarijo prav nasprotne efekte od zaželenih
               oziroma pričakovanih. Stanovanjske skupine zaradi majhnosti, zaradi neposredne in
               pristnejše komunikacije med gojenci in med vzgojitelji in zaradi učinkovitejše
               integracije v sosesko ne ustvarjajo teh negativnih efektov in zato je taka
               opredelitev gotovo primernejša od velikih zavodov. Toliko na načelni ravni.</p>
               <p>Kar se pa tiče konkretnega primera, ki ga, gospod poslanec, izpostavljate, pa je
               Republika Slovenija oziroma ministrstvo za šolstvo, znanost in šport kupilo
               stanovanjsko hišo v skladu z zakonom o javnih naročilih o predhodnih javnih razpisih
               v Uradnem listu Republike Slovenije, v časopisu Delo in z zbiranjem ponudb od
               registriranih nepremičninskih firm. Pri odločanju so pred podpisom kupoprodajne
               pogodbe sodelovali vsi pristojni organi občine, ki so pač po takih postopkih
               predpisani. Hkrati bi dodal še to, da stanovanjska hišabo še naprej namenjena bivanju
               otrok in mladostnikov, kar torej ne pomeni spremembe namembnosti objekta, ampak se ta
               objekt kot stanovanjski nadalje vključuje v to okolje. Toliko za odgovor tokrat tu.</p>
               <p>Detajlnejši, obširnejši odgovor predvsem na vprašanje s sistemskega vidika pa vam
               bomo pisno poslali. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji je na vrsti gospod Franci Rokavec. Izvolite.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo, gospa predsedujoča. Spoštovani predstavniki vlade, spoštovane
               poslanke in poslanci.</p>
               <p>Prvo vprašanje je danes že nekoliko zastavil kolega Kramberger. Namreč, zakon o
               telekomunikacijah, ki je bil sprejet oziroma objavljen v Uradnem listu številka 30,
               je jasno določil šestmesečni rok, v katerem mora državni zbor na predlog vlade
               sprejeti zakon.</p>
               <p>Namreč, sprašujem ministra: Zakaj vlada oziroma pristojno ministrstvo ni obvestilo
               državnega zbora, kateri so dejanski vzroki, da ni pravočasno predložila v državni
               zbor predlog zakona, ki bi urejal način povračila vlaganj v telekomunikacije?</p>
               <p>Drugo. Sprašujem ministra za informacijsko družbo, da ali je pooblaščeni predstavnik
               vlade na skupščini Telekoma dne 14.11. imel pooblastilo za glasovanje za sprejem
               sestava članov nadzornega sveta te gospodarske družbe, če smo iz medijev lahko
               prebrali, da je vlada že na svoji seji nekaj dni pred skupščino dala jasna navodila
               svojemu pooblaščencu o tem, da naj med ostalimi člani glasuje tudi za mag. Tomaža
               Pogačarja.</p>
               <p>Na skupščini Telekoma Slovenije, za katerega vodjo je bil v gradivu predlagan gospod
               Peklar, pa je namesto gospoda Pogačarja, na predlog Kapitalske družbe bil izvoljen
               gospod Peklar. Gospod Zdolšek je prisotne delničarje informiral, da je predlog
               Kapitalske družbe prejel tik pred sejo skupščine.</p>
               <p>Zato sprašujem: Ali je pooblaščeni predstavnik vlade kot večinski delničar glasoval
               tako s pooblastilom vlade Republike Slovenije ali po svoji presoji? Namreč, če je
               glasoval po svoji presoji, je s tem prekoračil svoja pooblastila in tudi dal možnost
               kateremukoli od 8.000 delničarjev, da izpodbija izglasovane sklepe.</p>
               <p>In tretje vprašanje je pa namenjeno ministrstvu za delo, družino in socialne zadeve.
               Pred kratkim so prejeli vsi upravičenci za socialno pomoč odločbe, ki pa ne vsebujejo
               datumov in rokov, katerega dne v mesecu prejmejo vsi upravičenci do socialne pomoči
               ta prejemek. Namreč, dogaja se, da so v mesecu oktobru dobili upravičenci to
               izplačilo sredi meseca, v mesecu novembru tega izplačila še niso prejeli; neuradne
               informacije pa so dobili na centrih, da bo izplačilo za mesec december šele konec
               meseca decembra.</p>
               <p>Sprašujem: Ali taka odločba sploh zdrži pravno presojo in kaj bo ministrstvo
               ukrenilo? Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej dajem besedo državnemu sekretarju dr. Tomažu Kalinu.
               Izvolite.</p>
            </sp>
            <sp who="SDZ3:KalinTomaž">

               <speaker>DR. TOMAŽ KALIN:</speaker>

               <p>Hvala lepa, gospa podpredsednica. Minister Gantar je obvestil državni zbor, da žal
               prihaja do zamude.</p>
               <p>Treba je pa povedati, da je seveda to res samo vprašanje čiste zamude, to nikakor ne
               bo vplivalo na čas, ko bodo stroški povrnjeni, kajti vsi vemo, da je izvajanje tega
               zakona povezano s privatizacijo Telekoma in sredstvi, ki pritečejo iz privatizacije
               Telekoma, ki se pa vsaj še eno leto, če ne eno leto in pol, ne bo realizirala. Se
               pravi, gre v resnici za principielno vprašanje, ne, da bi bil kdorkoli zaradi te
               kratke zamude oškodovan.</p>
               <p>Odgovor na drugo vprašanje je pa: <q>"Da"</q>. Pooblaščenec vlade je imel pooblastila, da
               glasuje tudi za nasprotne predloge. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje, izvolite.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>V zvezi s prvim vprašanjem. Gospod državni sekretar, zastavlja se mi namreč dvom v
               iskrenost. Te dni smo namreč izvedeli, da je PTT ERC v IBM tehnologiji prenehal
               delovati. Namreč podatki, ki so bili hranjeni v elektronskih zapiskih PTT ERC-a in na
               mikrofolijah po poslovnih enotah Telekoma, so še kako pomembni pri zbiranju podatkov
               in zahtevku za vračilo vlaganj v telekomunikacije.</p>
               <p>Zaradi navedenega vas sprašujem: Ali je država oziroma pristojno ministrstvo kot
               predstavnik večinskega lastnika v Telekomu zagotovilo ohranitev teh podatkov? To je v
               zvezi s prvim vprašanjem.</p>
               <p>V zvezi z drugim vprašanjem pa me zelo zanima: Kako se je glasila vsebina
               pooblastila, ki ga je dobil pooblaščenec vlade? Prosim za konkreten odgovor.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvolite, gospod Kalin.</p>
            </sp>
            <sp who="SDZ3:KalinTomaž">

               <speaker>DR. TOMAŽ KALIN:</speaker>

               <p>Kar se tiče prvega vprašanja, bi rad pojasnil, da smo mi pred približno mesecem in
               pol imeli sestanek s predstavniki združenja upravičencev do vračila, kjer smo jim
               pokazali predlog zakona, ki je bil takorekoč identičen temu. Kot sem že prej povedal,
               šlo je samo za to, kateri od državnih organov je tisti, ki stopi - v pogodbo za
               zavračanje - in tu se je zapletlo med ministrstvi. Tako mislim, da tukaj mimo nekih
               razlik v gledanjih na določene točke s predstavniki tega združenja nismo imeli
               občutka, da bi bili zelo nezadovoljni s tistim, kar smo pokazali tukaj, da v kakšno
               iskrenost ali neiskrenost - mislim, da ni primerno dvomiti v iskrenost.</p>
               <p>Kar se tiče drugega podvprašanja v povezavi s podatki, ki jih ima Telekom, je seveda
               jasno, da je upravičenec tisti, na katerem leži teža, da prinese podatke, ki
               zagotavljajo vračilo njegovega vplačila v sistemu.</p>
               <p>Kar se pa tiče zadnjega vprašanja, zagotavljam, da je to bilo. Ne bi želel na pamet
               citirati - bi pričakoval, bi lahko prinesel - in vam bomo pisno odgovorili ali dati
               fotokopijo tistega dela pooblastila, ki ga je imel pooblaščenec s seboj na seji
               skupščine. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo dajem državnemu sekretarju, gospodu Branetu Omerzuju.
               Izvolite.</p>
            </sp>
            <sp who="SDZ3:OmerzuBrane">

               <speaker>BRANE OMERZU:</speaker>

               <p>Hvala, gospa podpredsednica za besedo. Gospod poslanec je pravilno ugotovil, da
               odločbe o dodelitvi denarne socialne pomoči nimajo datuma izplačila. To pa zato ne,
               ker se izvršitev in s tem tudi izplačilo teh denarnih socialnih pomoči določa po
               zakonu o splošnem upravnem postopku. Mi vemo, da pritožba v teh primerih ne zadrži
               izvršbe in upravičenec, ko prevzame odločbo, potem pride do izplačila. V kar 1/4
               upravičenci, neprevzamejo pravočasno odločbe in šteje se potem 15-dnevni rok od dneva
               obvestila, kot da je odločba vročena. Zato prihaja tudi do teh zamikov, da je večina,
               sicer 3/4 socialnih denarnih pomoči izplačanih okoli 20. v mesecu za tekoči mesec.
               Pri vseh tistih ki pa teh odločb niso pravočasno prejeli, pa 5. naslednjega meseca za
               prejšnji mesec. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje ste, žal, izkoristili, gospod Rokavec.
               Izvolite.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Mislim, da na ta odgovor ni bilo dopolnilnega vprašanja. Izkoriščam to priložnost in
               se vam, gospa predsedujoča, zahvaljujem. Namreč, problem je v tem, da gre za
               upravičence, ki so dejansko socialno ogroženi in potrebni pomoči, če dejansko vemo,
               da se prebijajo v dneva v dan. Četo izplačilo ni točno določeno, se pravi, da je en
               mesec 15., drugi mesec 20., napoved za naslednji mesec je, da bo celo še kasneje -
               no, take so bile neuradne informacije - pač poraja dejansko dvome in tudi dejansko v
               negotovost spravlja vse te osebe oziroma državljane. Zato bi dejansko bilo treba na
               tem področju bolj konkretizirati prejemke in tudi določitev rokov. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvolite.</p>
            </sp>
            <sp who="SDZ3:OmerzuBrane">

               <speaker>BRANE OMERZU:</speaker>

               <p>No, če dovolite, bi še enkrat pojasnil. Gre za tisto eno četrtino upravičencev, ki
               odločb niso sprejeli, in potem začne teči 15-dnevni rok in šele po tem 15-dnevnem
               roku pride do izplačila, in to je petega v mesecu za prejšnji mesec. Velika večina,
               tri četrtine, ki pa odločbe o dodelitvi sprejmejo, imajo paizplačilo 20. v mesecu za
               tekoči mesec.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji ima poslansko vprašanje mag. Janez Drobnič. Izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Spoštovani predstavniki vlade, kolegice in kolegi. Rad bi
               zastavil vprašanje predstavnikom ministrstva za delo, družino in socialne zadeve.
               Nanaša se na poklicno rehabilitacijo in zaposlovanje invalidov.</p>
               <p>Kot veste iz statističnih podatkov, se je brezposelnost invalidov v zadnjem času
               strahovito povečala. Trenutno je okoli 19 tisoč brezposelnih. Če potem ugotavljamo še
               število, koliko se jih letos zaposli, to je okoli tisoč, lahko hitro izračunate,
               koliko časa bi potrebovali, da bi zaposlili vse sedaj registrirane brezposelne
               invalide - torej 19 let. Pri tem pase ne bi smel noben več na novo prijaviti.</p>
               <p>Vladni program usposabljanja in zaposlovanja invalidov, ki ga je vlada sprejela
               1998. leta, se očitno ne izvaja in je bil zgolj papir, zato da se je <q>"pomagalo"</q>
               volivcem. A od poletja dalje je vključevanje v poklicno rehabilitacijo invalidov
               zamrznjeno. Zamrznjeno, nič več se ne vključujejo. Vemo pa, da je poklicna
               rehabilitacija temelj, osnova za uspešno zaposlitev. Torej lahko potem pričakujemo,
               da bo zaposlitev še toliko manj. Če primerjamo podatke iz drugih držav, vemo dobro,
               da gre vsak invalid, ki postane brezposeln oziroma ki postane invalid, vsaj v en
               ukrep aktivne politike zaposlovanja. Če pri nas pogledamo, se to ne dogaja, morda
               vsak deseti. To se seveda kaže sedaj v majhnem številu zaposlenih in visokih stroških
               pasivnih oblik - torej nadomestil za čas čakanja na zaposlitev.</p>
               <p>Vprašanje predstavniku vlade. Na kakšni podlagi ste sprejeli odločitev, da se več ne
               vključujejo invalidi v poklicno rehabilitacijo - od poletja dalje?</p>
               <p>In drugo: Kdaj boste končali s takšno oziroma prenehali s takšno uničevalno politiko
               do zaposlovanja invalidov?</p>
               <p>Še eno vprašanje, ki se nanaša na ministra oziroma ministrico za šolstvo in šport.
               Bilo je postavljeno na eni izmed prejšnjih sej v zvezi s subvencijami za stanovanja
               pri zasebnikih, vlada je spremenila od prejšnjih 9.000 na 3.000, verjetno s ciljem
               stabilizacije, da bi stabilizirala študente.</p>
               <p>Kolegica je postavila vprašanje, ali tisti študentje, ki v prvem krogu niso imeli
               prijave na razpis, bodo imeli možnost v naslednjem krogu. Namreč, obetali ste, da bo
               objavljen še en razpis, da ne bo samo 3.000, ampak nek višji znesek.</p>
               <p>Rad bi torej zelo konkreten odgovor na vprašanje: Kdaj bo naknadni vpis oziroma
               razpis za to subvencijo? Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo dajem državnemu sekretarju, gospodu Branetu Omerzuju.
               Izvolite.</p>
            </sp>
            <sp who="SDZ3:OmerzuBrane">

               <speaker>BRANE OMERZU:</speaker>

               <p>Hvala za besedo, gospa podpredsednica. Glede na to, da gre za izredno kompleksno
               vprašanje oziroma problematiko poklicne rehabilitacije invalidov, ki jo poslanec mag.
               Drobnič zelo dobro pozna, in je seveda izjemno občutljiva, bo ministrstvo za delo,
               družino in socialne zadeve poslancu odgovorimo pisno in celovito. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker med nami, mislim, da ni predstavnikov ministrstva za šolstvo<gap n="..."/>
               Gospod Drobnič, izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Takšno ravnanje, mislim, da ni dostojno - s strani vlade. Postavim vprašanje,
               čakamo<gap n="..."/> In da zdaj ni nobenega predstavnika vlade, da bi mi na zelo konkretno
               vprašanje - konkretno z ministrstva za delo je bil konkreten odgovor; upam, da bo
               prišel. Ampak na to pa niti opravičila, niti da bo pisno - ni nič! Mislim, to ni
               dostojna slika parlamenta, še manj pa dostojna slika vlade.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Vaša kritika je pravzaprav upravičena; vendar prosim predstavnika vlade,
               generalnega sekretarja, da vprašanje, ki ga je postavil mag. Drobnič, posreduje
               ministrici, da poda pisni odgovor v roku, ki je določen v 27. členu poslovnika
               državnega zbora</p>
               <p>Naslednji bo postavil poslansko vprašanje gospod Jožef Jerovšek. Izvolite.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Najprej bom predstavnikom vlade postavil vprašanje, ki sem ga že dvakrat
               postavil, prvič v pisni obliki 26. julija, drugič pa na seji 25. septembra, in se
               nanaša na finančna sredstva Slobodana Miloševića v Sloveniji in o poteh
               Miloševićevega kapitala prek Slovenije, o čemer je govorila gospa Carla del Ponte,
               haaška tožilka, ob svojem obisku v Sloveniji.</p>
               <p>Ker mi je na septembrski seji državni sekretar, gospod Tolar, odgovoril takole:
               <q>"Zagotavljam vam, da smo vam pisni odgovor poslali, ker sem ga jaz podpisal prejšnji
               teden, bom pa, se zavezujem, preveril, zakaj ga niste dobili pred začetkom današnje
               seje."</q> Tega odgovora nisem dobil, odgovorjeno mi ni bilo. Očitno sem trčil ob zelo
               eksplozivno temo in vem, da tudi danes ne bom dobil odgovora. Zaradi tega bom takoj
               po tem vprašanju podal proceduralni predlog, kako se mi naj odgovori.</p>
               <p>Sedaj pa nadaljujem z drugim vprašanjem. Namreč, ministrico za gospodarstvo in vlado
               sprašujem: Ali kakorkoli ministrstvo ščiti interese države pri prodaji podjetij v
               SRD-ovi lasti Slovenske razvojne družbe? Ali se ministrstvo kdaj poglobi, na kak
               način so pri SRD-u, na primer, določili, katera podjetja se v zadnjem
               trenutkuizvzamejo iz paketa podjetij, namenjenih PID-om, in po kakem kriteriju so
               bile določene izjeme? Ali se gospodarski ministrici in ministru za finance zdi
               normalno, da Slovenska razvojna družba prodaja <q>"slamnatim"</q> tujcem uspešno podjetje za
               ceno, ki je enaka enomesečni realizaciji podjetja oziroma nižja od investicije v
               osnovna sredstva v zadnjih štirih letih?</p>
               <p>Sprašujem tudi: Kdo daje SRD-u mandat za popolno imunost in aroganco do upravičenih
               vprašanj in zahtev zaposlenih znotraj podjetij v lasti Slovenske razvojne družbe?
               Zakaj Slovenska razvojna družba, na primer, od poslovodnih struktur v podjetjih ne
               zahteva, da pred prodajo skušajo dobiti zakonite in nedvoumne obveznosti oziroma
               bremena podjetja. Kot primer navajam tole. SRD oziroma njegovo podjetje Silkem se že
               vrsto let izmika reševanju pravic iz naslova avtorstva industrijske lastnine, čeprav
               podjetje s 100 zaposlenimi ves čas, že mnogo let živi od prodaje proizvoda, ki je
               plod izuma notranjih avtorjev. SRD pa ignorira tudi pisna opozorila, da je pred
               prodajo treba to rešiti, ker tako podjetje ni bremen prosto. Prav tako SRD ni
               spoštoval v mnogih podjetij lastnih pismenih obljub glede vlaganja zadolžnic in
               certifikatov.</p>
               <p>Tretje vprašanje namenjam vladi. Želim odgovor vlade na resne informacije, da se je
               znotraj LDS dogovorjena zamenjava ministra Rupla. Namreč, da je minister Rupel
               politično likvidiran. Tudi želim odgovor, ali je točna informacija, da bi ga naj
               nasledil naš poslanski kolega Kacin. In <gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, prosim, to pač ni poslansko vprašanje.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Seveda je poslansko vprašanje! In: Ali je resnično, da bo minister Rupel zamenjan
               zaradi svoje preveč proevropske, pronatovske orientacije in kakšna bo
               zunanjepolitična orientacija vlade v prihodnje?</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej<gap n="..."/></p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Proceduralno imam takoj!</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek! Napovedali ste, da boste dali proceduralni predlog v zvezi s tem,
               kako si vi predstavljate, da dobite odgovore. Žal okvire delovanja našega parlamenta
               in tudi vlade Republike Slovenije v tej relaciji postavljanja poslanskih vprašanj
               določa poslovnik in to je edino zveličavno merilo, kako se katera izmed vej oblasti
               obnaša.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Bom obrazložil<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p><gap n="..."/> Tako mi ne moremo odločati in spreminjati teh pravil igre tudi z odločanjem.
               Gospod Jerovšek.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Zahtevam zaprtje seje. Prosim, da mi date besedo, da obrazložim, za kaj gre.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek! Po poslovniku moram dati besedo trem predstavnikom vlade, da
               odgovorijo na vaša poslanska vprašanja, tako v poslovniku piše. Potem pa<gap n="..."/></p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Prednost ima proceduralno vprašanje. Proceduralni predlog ima prednost, absolutno.
               Doslej je še vedno bilo tako.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Potem ne želite, očitno ne, odgovorov na vaše vprašanje.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Zato, ker sem že dvakrat - zato vem, da na odprti seji ne bom dobil na prvo
               vprašanje odgovora. Zato želim dati proceduralni predlog. Prosim, da mi dovolite.</p>
               <p>Namreč, spraševal sem, kateri funkcionarji oziroma politiki so vpleteni v ta
               transfer Miloševićevega kapitala in denarja, kot je navajala gospa Karla Del Ponte v
               časniku Delo z dne 30. junija; kjer je bilo zagotovljeno, da je prišel odgovor.
               Vendar ga ni bilo v dveh mesecih, očitno je, da sem trčil ob eksplozivno zadevo.</p>
               <p>Verjamem, da so lahko interesi države Slovenije kršeni in moteni, če se to pove na
               odprti seji. Zato v skladu s 317. členom poslovnika in v povezavi s 6. členom
               predlagam, da glasujemo o tem, da se seja za ta odgovor zapre.</p>
               <p>Mislim, da bi bilo najbolj primerno, da je na začetku jutrišnjega dnevnega reda,
               vendar glasujmo danes, da se seja zapre, da bomo končno lahko dobili - gre za izredno
               pomembno vprašanje in za pomembne interese tudi Slovenije, vendar poslanci imamo
               pravico in moramo biti obveščeni. Tu se zakrivati ne more, če se haaško sodišče za
               nekaj zanima in da ne bi bili kršeni interesi države Slovenije, predlagam, da
               glasujemo o tem, da se seja za potrebe odgovora na to vprašanje zapre in da naj
               odgovarjata minister Bohinc in finančni minister - ali pa predsednik vlade, ne vem.
               Hvala lepa. Zahtevam pa seveda glasovanje o tem.</p>
            </sp>
            <sp who="SDZ3:PavliničKrebsIrma">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Gospod Jerovšek, vaša ocena, da bo odgovor zaupne narave,
            je vaša ocena. Predstavnik vlade, če vam bo v nadaljevanju pojasnil, da odgovor ni take
            narave in ne bo zahteval zaprtje seje, to je stvar tistega, ki o stvari govori in
            ocenjuje zaupnost posamezne informacije. Tako mora vaš proceduralni predlog počakati, da
            nam predstavniki vlade, na katere ste vprašanje naslovili, povedo, da odgovor ni možen,
            ker ima takšno stopnjo zaupnosti, da zahteva zaprtje dela parlamenta. Torej, seje v tem
            delu, kjer vam bi želeli podati odgovor. Tako, gospod Jerovšek, svetujem, da počakamo,
            da dobimo odgovore in ovire, ki bi morebiti preprečevale predstavnikom vlade - odgovor
            take vrste, da ni torej primeren za javnost. Če dovolite, dajem besedo predstavnikom
            ministrstva za finance, mag. Darku Tolarju. Če dovolite, gospod Jerovšek, se lahko
            izključite, da lahko<gap n="..."/> Hvala lepa. Izvolite.</p>
            </sp>
            <sp who="SDZ3:TolarDarko">

               <speaker>MAG. DARKO TOLAR:</speaker>

               <p>Hvala lepa, predsedujoča. Gospod Jerovšek, ponovno bom začel s tistim, kar najmanj
               radi slišite. Opravičujemo se vam za tako pozen odgovor. Vendar pa boste, prepričan
               sem, potem ko boste slišali mojo razlago in ko boste tudi dobili pismeno v svoje roke
               odgovor, ki ga je potrdila tudi vlada in ga je generalni sekretar poslal državnemu
               zboru, ugotovili, da ni tako hudo, kot je mogoče izgledalo iz nekaterih medijskih
               sumničenj v zvezi s to zadevo.</p>
               <p>Res je, vaše vprašanje je bilo postavljeno že pred nekaj časa, in res je tudi, da
               smo v ministrstvu za finance pripravili v okviru sektorjev odgovor na vaše vprašanje.
               V nadaljevanju - namreč, bilo je predvideno, da bo odgovor pripravilo ministrstvo za
               zunanje zadeve, kasneje je bila celotna zadeva vrnjena nazaj na ministrstvo za
               finance, ki je seveda, da bi vam lahko dalo čimbolj popoln odgovor, vključilo v
               pripravo odgovorov na vaše vprašanje tudi nekatere institucije izven same vlade,
               predvsem mislim na Banko Slovenije in tudi na druge resorje v okviru vlade.</p>
               <p>Odgovor je pismen in je dokaj obsežen. Iz njega izzveni, da gospa Carla del Ponte v
               razgovorih s predstavniki slovenske vlade in ostalimi predstavniki oblasti v nobenem
               primeru ni izrazila, da razpolaga s kakršnimkoli aktom, ki bi utemeljeval takšna
               sumničenja. Šele njena tiskovna konferenca za medije je postavila to vprašanje na
               dan.</p>
               <p>Vlada se je obrnila v nadaljevanju na haaško sodišče z zahtevo in željo, da pridobi
               kakršnekoli dokaze za sumničenje, ki vas že nekaj časa muči, tako seveda, kot je
               mučilo takrat, ko je bilo vprašanje postavljeno v medijih, tudi vlado in njene
               institucije.</p>
               <p>Bili smo v nekoliko težkem položaju, ker pri nobenem razgovoru z glavno haaško
               tožilko ni bil zastopan tudi predstavnik ministrstva za finance. Obrnili smo se torej
               na Banko Slovenije, ki je preverila govorice oziroma navedbe v medijih, saj na
               razgovoru z njenimi predstavniki ta tema ni bila odprta. In tudi na zahtevo Banke
               Slovenije iz Haaga ni prišlo nobeno dokazilo, da obstaja kakršnokoli sumničenje v tej
               smeri.</p>
               <p>Ministrstvo za pravosodje je bilo v kontaktu z gospo Carlo del Ponte, saj se je
               sestala z ministrom za pravosodje. In to je bil tudi prvi in edini neposredni kontakt
               med ministrom za pravosodje in glavno tožilko. Na omenjenem pogovoru minister in
               glavna tožilka nista odprla zadeve, ki jo navajate v svojem vprašanju. Tudi državno
               tožilstvo je na temelju medijskega oglasa in vašega vprašanja izvedlo povpraševanje
               in tudi državno tožilstvo ni našlo nobenih dokazov, sumničenj, da bi kakršenkoli
               denar iz Jugoslavije ali celo Miloševićev lastni denar, osebni denar, prispel v
               Slovenijo in se nahajal nekje na nekih računih bank ali drugih institucij. Tudi
               devizna inšpekcija se je takoj lotila preverjanja, ali bi bilo možno, da se ta
               sredstva nahajajo na računih kakšnih podjetij. Devizna inšpekcija ni ugotovila
               ničesar takega. Tudi urad za preprečevanje pranja denarja je izvedel svojo akcijo -
               nič ni bilo najdeno.</p>
               <p>Torej lahko zagotovimo, da so vsi organi vlade in institucij, ki so seveda pristojne
               za takšne aktivnosti, na temelju vašega vprašanja in medijske informacije preverjali,
               ali resnično obstaja kakršnakoli možnost, da bi se kaj takega zgodilo. Odgovor je
               enovito negativen: nič takega ni ne v dokaznih gradivih sodišča v Haagu in nič takega
               tudi ni po preverjanju na kateremkoli bančnem ali podjetniškem računu v Republiki
               Sloveniji. To je kratka vsebina pismenega odgovora, ki vam bo, vsaj upam, že jutri
               tudi posredovan.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Državni sekretar ministrstva za gospodarstvo, mag. Igor Strmšnik, vam bo
               odgovoril na drugo vprašanje. Izvolite.</p>
            </sp>
            <sp who="SDZ3:StrmšnikIgor">

               <speaker>MAG. IGOR STRMŠNIK:</speaker>

               <p>Spoštovani gospod poslanec Jerovšek. Izrazili ste vrsto ocen in pomislekov glede
               gospodarnosti poslovanja Slovenske razvojne družbe ter ravnanja ministrstva za
               gospodarstvo in vlade Republike Slovenije pri njenem ukinjanju.</p>
               <p>Na splošni ravni vam lahko zagotovim, da je ravnanje ministrstva za gospodarstvo bilo
               dobronamerno, da menimo, da so rešitve, ki jih predlagamo, ustrezne in, seveda, tudi
               gospodarne. Na konkretni ravni bomo pa poskušali razvozlati magnetogram in vrsto
               vprašanj, ki so bila konkretno zastavljena, in na njih odgovoriti pisno.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mislim, da ste naslovili tudi vprašanje na predstavnike ministrstva za
               zunanje zadeve. Besedo dajem<gap n="..."/> Ste dobili, gospod Jerovšek, odgovore na vsa
               vprašanja?</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Na vprašanje o zamenjavi ministra Rupla seveda nisem dobil odgovora. Imam pa dodatno
               vprašanje, če ne misli nihče odgovarjati.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi odgovoriti kdo poslancu Jerovšku na vprašanje? Generalni sekretar,
               mag. Mirko Bandelj. Izvolite.</p>
            </sp>
            <sp who="SDZ3:BandeljMirko">

               <speaker>MIRKO BANDELJ:</speaker>

               <p>Saj težko karkoli odgovoriti, mislim, da je gospod poslanec na nek način pravzaprav
               zlorabil poslanska vprašanja za vprašanje, na katerega ne more dobiti odgovor. Po
               ustavnem redu Republike Slovenije in tudi po poslovniku državnega zbora in po zakonu
               o vladi ministra predlaga v imenovanje in razrešitev državnemu zboru mandatar.</p>
               <p>In kakršnokoli vprašanje vladi ali komurkoli drugemu, ki ni mandatar, zgreši svoj
               namen, nanj ni mogoče odgovoriti. Mislim pa, da nanj ne more odgovoriti niti
               mandatar. Ni mogoče pričakovati od premierja, da bi razmišljal ali pa, da bi svoje
               razmišljanja, svoje ideje, preden jih obelodani in uradno predlaga državnemu zboru,
               kakorkoli pojasnjeval.</p>
               <p>Pri tem pa ni mogoče pričakovati od predsednika vlade, da se bo spustil na nivo
               <q>"čvekov"</q>, če lahko temu tako rečemo, ali pa kuloarnih govoric, jih komentiral ali
               kakorkoli se nanje oziral. Zanesljivo pa lahko zatrdim, toliko politiko vlade in
               predvsem tudi mandatarja poznam, da nobenega ministra ne bi zamenjal zaradi njegove
               proevropske ali pronatovske usmeritve. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji ima<gap n="..."/> Gospod Jerovšek! S strani ministrstva za finance dobite
               pisni odgovor. Tudi s strani ministrstva za gospodarstvo. Generalni sekretar vam je
               popolnoma odgovoril na vprašanje. Več pristojnosti nima. Dopolnilno vprašanje.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Najprej gospodu Tolarju. Gospod Tolar, v tem odgovoru, ki ste mi ga
               sedaj posredovali, ste gospo Carlo Del Ponte proglasili tako rekoč za opravilno
               nesposobno.</p>
               <p>Ona je izrecno v intervjuju za Delo navedla izrecno vprašanje, kaj je bil vzrok
               njenega obiska v Sloveniji, da se je zanimala, prek katerih finančnih institucij,
               pravnih oseb so vodile poti Miloševićevega kapitala naprej v svet. To je direktna
               navedba gospe Carle Del Ponte. Vi pa govorite, da ni nihče čisto nobenega suma
               postavil.</p>
               <p>S tem odgovorom ste še bolj utemeljili dvom oziroma moja vprašanja. Potem ko ste
               odgovorili, da ste pred dvema mesecema že pripravili pisni odgovor, tisti del; zakaj
               nobenega odgovora nisem dobil. Malo pred tem se je seveda zgodil 11. september in
               očitno je nekdo menil, da so sedaj razmere drugačne, da se lahko zakrije. Prepričan
               sem, da tak odgovor pravzaprav je škodljiv, da se v zadevo, tako kot je bila tu
               prikazana, niso resno spustile naše institucije. Dvomim, da država Slovenija s tem
               lahko kredibilno nastopa. Vendar, pripravljen sem na to, da se resni odgovori dajo na
               zaprti seji parlamenta. Toliko o tem. Kajti, verjamem, da je najtežja zadeva v tej
               zadevi tisto mojevprašanje: Kateri funkcionarji, kateri slovenski politiki so bili v
               to vključeni? Na to mi niste odgovarjali.</p>
               <p>Glede drugega odgovora gospoda Strmšnika - verjamem, da ne more bolj konkretno
               odgovoriti. Vendar bi pa rad zagotovil, da nisem dal pavšalnih zadev, pomislekov -
               vsaj za podjetje, ki sem ga omenil, je zgodba, gospod Pejovnik jo zelo dobro pozna,
               vsaj njega vprašajte, za kaj v tej stvari gre. Dejansko bi želel in zahtevam pisni
               odgovor. Namreč, stvari, ki se dogajajo na SRD-u so preveč v nebo vpijoče. Poleg tega
               pa do direktorja Rekarja ni možno priti v celem letošnjem letu, do vseh drugih
               ministrov je možno.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Jerovšek. Kot je bila pravilna moja ocena, niste postavili
               nobenega dopolnilnega vprašanja. Besedo ima poslanka gospa Silva Črnugelj.
               Izvolite.</p>
            </sp>
            <sp who="SDZ3:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo, gospa predsedujoča. Lepo pozdravljeni vsi člani vladi in
               članice vlade. Današnje vprašanje in poslansko pobudo bom naslovila na ministra za
               informacijsko družbo oziroma vam, gospod Tomaž Kalin.</p>
               <p>Vlada Republike Slovenije je v preteklem letu podpisala pogodbo s Telekomom. Pogodba
               omogoča slovenskim knjižnicam cenejši dostop do ISDN priključka in ostalih načinov
               prenosa, kot so ADSL in internet. Pretekli mesec so knjižnice dobile za 100% višje
               račune za te storitve in usluge.</p>
               <p>Sprašujem, ali obstaja realna možnost, da se novonastala zmeda 50% popustu, ki ga
               Telekom naj nudi knjižnicam, da družba, ki je v večinski lasti države, zagotavlja
               knjižnicam tudi to storitev in da država in vaše ministrstvo izkoristi to nastalo
               zmedo za dokončno in celostno ureditev področja tako, da se izdela projektna naloga,
               pri kateri naj bi sodelovali strokovnjaki vašega ministrstva, ministrstva za kulturo,
               kot nosilca knjižnično-informacijskega sistema Arnes, Izum in Telekom, saj je vaš
               osnovni cilj omogočiti vsesplošni dostop do elektronskega poslovanja kar najširšemu
               krogu posameznikov, institucij ter zavodov, zlasti pa splošno-izobraževalnim
               knjižnicam, saj so le-te informacijsko središče lokalne skupnosti. Samo tako
               načrtovan tim strokovnjakov lahko presodi, kaj je za vsako izmed knjižnic v danem
               prostoru in času optimalna in najboljša rešitev.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Državni sekretar, Tomaž Kalin, izvolite.</p>
            </sp>
            <sp who="SDZ3:KalinTomaž">

               <speaker>TOMAŽ KALIN:</speaker>

               <p>Hvala lepa, gospa poslanka. Prav gotov je naš cilj tisto, čemur rečemo poceni dostop
               do interneta, do storitev, ki so povezane - internet sam seveda nima smisla, ampak
               storitve, ki so povezane s tem medijem. Prav gotovo smo bili mi vsi, ki smo
               sodelovali v pripravi te pogodbe med vlado in Telekomom, bili prepričani, da se
               zadeve spreminjajo na bolje, zato sem začuden, da slišim, razen v nekih znanih
               izjemah, da gre za višje cene. Mislim, da je prav, da poleg tega, da kar počne danes
               Arnes, jaz imam tukaj en kup pisem, ki so bila razposlana na različne naslove <stage>(vrtce,
               šole, na ljudske univerze itn.)</stage>, da se pregleda tudi segment knjižnic. Seveda niti
               sredstva, ki so predvidena za delovanje Arnesa, niti sredstva, ki jih ima na
               razpolago naše ministrstvo, pa ne morejo pokrivati tistega dela, ta se pravi,
               povezave od same ustanove pa do neke stične točke, kjer se pride do Arnesa. To je
               zadeva materialnih stroškov posameznih organizacij, ki se priključujejo na Arnes.</p>
               <p>Sprejemamo vašo pobudo, bomo organizirali sestanek kolegov z ministrstva za kulturo,
               Arnesa in naših ljudi. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje, izvolite.</p>
            </sp>
            <sp who="SDZ3:ČrnugeljSilva">

               <speaker>SILVA ČRNUGELJ:</speaker>

               <p>Središče tega vprašanja je bilo naslovljeno na Telekom in to, da imajo dokaj nejasne
               cenike.</p>
               <p>Glede na to, da je Telekom dejansko v pretežni lasti države in da posluje tudi v
               mednarodnem prometu, pa tudi glede na dejstvo, da Slovenija kot taka izvaža največ v
               Evropsko skupnost, naslavljam še dodatno vprašanje na ministrstvo za finance. Žal,
               ministra ni tukaj, pa mogoče, gospa Kamnarjeva, lahko vas vprašam. Ali ministrstvo za
               finance, glede na že povedana dejstva, predvideva sklop nalog in uredb na
               prilagoditev delovanja po uvedbi evra in ali predvideva tudi uredbo, skatero bodo
               ceniki slovenskih trgovin in ostalih, tudi podjetij v državni lasti, ki poslujejo v
               mednarodnem prometu, v dveh valutah? To se pravi, v tolarjih in evri. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Državna sekretarka, gospa Helena Kamnar, izvolite.</p>
            </sp>
            <sp who="SDZ3:KamnarHelena">

               <speaker>HELENA KAMNAR:</speaker>

               <p>Hvala lepa. Mi smo pravzaprav sporočilo Evropske unije o uvedbi evra dobili, mislim,
               da približno pred mesecem dni. Ko smo to sporočilo prejeli, smo pristopili k
               načrtovanju aktivnosti, ki bodo potrebne. V tem trenutku vam s konkretnimi rešitvami
               še ne znam postreči, vsekakor se pa problema zavedamo, in mislim, da takrat, ko bo
               aktualno, bodo stvari vse nared, da bi ne bilo nobenih zapletov.</p>
               <p>Če pa želite, vam pa na to vprašanje lahko posredujemo v nadaljevanju tudi bolj
               konkretne odgovore. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji bo postavil poslansko vprašanje gospod Ivan Božič.
               Izvolite.</p>
            </sp>
            <sp who="SDZ3:BožičIvan">

               <speaker>IVAN BOŽIČ:</speaker>

               <p>Hvala lepa, gospa podpredsednica. No, danes pa lahko malo drugače rečem kot ponavadi,
               ker sem zmeraj pri koncu poslanskih vprašanj - danes je treba čestitati predstavnikom
               vlade, kajti v dvorani vas je skoraj toliko kot poslancev, kar nam, poslancem in
               poslankam, ni v največjo čast.</p>
               <p>Gospodu ministru za okolje in prostor bom postavil vprašanje. Začel bom pa tako:</p>
               <p>17. novembra leta 2000 je murasti tok pridrvel s planine, mangartske planine, v Log
               pod Mangartom, odnesel nekaj hiš in povzročil smrt sedmih prebivalcev vasi Log pod
               Mangartom. V rokah imam revijo Ujma, revijo za vprašanja varstva pred naravnimi in
               drugimi nesrečami. Mislim, da ste jo dobile vsi poslanke in poslanci. Verjetno pa ste
               tudi seznanjeni, da je danes v Festivalni dvorani koncert <q>"Prebudimo življenje in
               pomagajmo vasici Log pod Mangartom preživeti"</q>. Kaj imajo vse te tri stvari skupnega?</p>
               <p>V tej Ujmi je 10 člankov, ki govorijo, strokovno obdelajo zemeljski plaz v Logu pod
               Mangartom. Plaz Stože. Povabilo v festivalno dvorano na dobrodelni koncert pa govori
               o tem, da z dobrodelno prireditvijo želimo pomagati k razvoju v Logu pod Mangartom.</p>
               <p>Gospoda ministra sprašujem naslednje: Zakaj po enem letu, kljub temu da smo mi
               poslanci 21. decembra lani sprejeli interventni zakon za Log pod Mangartom, še ni
               zakonsko urejeno, kako se bo reševalo vprašanje Loga pod Mangartom. Nekaj znanja s
               tega področja plazov in hudourništva imam, ker sem to tudi delno študiral. Vem, da bi
               se morali odločati, ali v Logu pod Mangartom ne more biti več življenja ali pa tista
               druga skrajnost, da ni potrebno nič narediti in da se lahko tam živi. Vmes, gospod
               minister, ste pa vi, ki morate zakonsko opredeliti, kaj se bo naredilo, da bo
               življenje v Logu pod Mangartom varno in seveda tudi varna cestna povezava preko
               Predela v Italijo. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister, mag. Janez Kopač, izvolite.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Ministrstvo za okolje in prostor je na podlagi interventnega zakona, ki
               ste ga sprejeli v decembru lanskega leta, pred slabim letom, oblikovalo odbor, kot
               strokovno telo, strokovni odbor, ki ga vodi dr. Majest, ki je bil v imenu ministrstva
               oziroma vlade pristojen za pripravo strokovnih rešitev. Ta odbor je vse ustrezne
               strokovne rešitve tudi pripravil. Res je, da so se študije nekoliko zavlekle,
               predvsem študija oziroma model murastega toka, ki pa smo ga nujno potrebovali, da smo
               z računalniško simulacijo lahko določili, katere hiše v Logu pod Mangartom so ob
               najbolj slabih možnih okoliščinah še ogrožene. To pa zaradi tega, ker se na podlagi
               tega potem naredi načrt varovalnih ukrepov. Ti so, preselitev določenih hiš ali pa
               postavitev določenih varovalnih objektov. Katere hiše naj bi preselili, katere
               objekte naj bi postavili in tako naprej, je bilo vse predstavljeno prebivalcem Loga
               pod Mangartom. Celo ministrstvo, na čelu z menoj, je imelo obširno predstavitev teh
               raziskav in teh ugotovitev v septembru mesecu v Bovcu.</p>
               <p>Na podlagi teh ugotovitev smo pristopili k pisanju zakona o ukrepih za odpravo
               posledic in preprečitev širjenja zemeljskih plazov večjega obsega. Delovno verzijo
               imam pred seboj. Ima 39 členov. Ta zakon je bil napisan že pred več kot mesecem dni
               do konca. Res pa je še vedno ta hip, žal, v medresorskem usklajevanju, ker zahteva
               znatna finančna sredstva. To medresorsko usklajevanje v tem primeru med ministrstvom
               za okolje in prostor in ministrstvom za finance še vedno traja. Kljub temu aktivnosti
               ne čakajo samo na ta zakon.</p>
               <p>Še vedno imamo pravno podlago za svoje ravnanje v amandmajih oziroma v spremembah
               zakona o popotresni obnovi, kjer, kot veste, je od junija letos naprej tudi poglavje
               o plazu v Logu pod Mangartom, na podlagi katerega sta vstopila v reševanje zadev tako
               ministrstvo kot v njegovem imenu državna tehnična pisarna. Tako so bila pridobljena
               gradbena dovoljenja za prve nadomestne objekte in pripravlja se ustrezni prostorski
               akt za celo vas Log pod Mangartom itn.</p>
               <p>Če poskušam zelo na kratko in v enem stavku odgovoriti na vaše vprašanje, kdaj bo
               znana dokončna rešitev. Dokončna rešitev je, kar se nas tiče, znana. Treba jo je
               preliti samo še v zakon, ki pa je v proceduri, o kateri sem vam govoril. Pričakujem,
               da boste zakon prejeli v zelo kratkem času, morda v tednu ali dveh, obravnavan pa bo
               verjetno šele na januarski seji državnega zbora.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje. Izvolite.</p>
            </sp>
            <sp who="SDZ3:BožičIvan">

               <speaker>IVAN BOŽIČ:</speaker>

               <p>Dopolnilno vprašanje ne bo samo gospodu ministru, ampak vsem nam, ki sedimo v
               dvorani.</p>
               <p>Ali se vam in nam zdi prav, da po letu dni plaza v Logu pod Mangartom ponovno selimo
               45 hiš v varovana stanovanja v Bovec? Mene je sram, da nimamo boljše rešitve, res me
               je sram.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Izvolite minister.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>No, najprej seveda ne gre za 45 hiš, pač pa bistveno manj. Dejstvo pa je, da dokler
               ne bodo zgrajeni vsi potrebni varovalni objekti, ti pa ne bodo zgrajeni zagotovo še
               ne prej kot v dveh ali treh letih, od sedaj naprej, bo neka potencialna nevarnost ves
               čas obstajala. Mislim, da se prebivalci Loga pod Mangartom tega zavedajo in tega ne
               jemljejo kritično. To je pač naravna danost. Če želimo zagotoviti absolutno
               100-odstotno varnost, potem moramo vsakokrat sproti pred potencialnimi vremenskimi
               neprilikami opozoriti na to, do katere točke je morebiti še nevarno v primeru, da bi
               se gmote potencialnega plazu sprostile v dolino. Tako ta nevarnost kot neka latentna
               nevarnost obstaja in bo še obstajala, dokler ne bo vseh varovalnih objektov.</p>
               <p>Še enkrat pa pravim, tudi če bo denarja povsem zadosti, pa v resnici gre za zelo
               velike zneske, je fizično nemogoče čisto vse te objekte narediti prej kot v kakšnih
               treh letih.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji bo postavil poslansko vprašanje gospod Ivan Mamić. Izvolite.
           </p>
            </sp>
            <sp who="SDZ3:MamićIvan">

               <speaker>IVAN MAMIĆ:</speaker>

               <p>Hvala lepa. Rad bi postavil vprašanje, samo ne vem komu. Dobro, vladi.</p>
               <p>Vprašanje je s terena, staro že, lahko rečem, tri, štiri mesece in se ponavlja, sploh
               pa zdaj, ko se je Slovenija plasirala v nogometu na svetovno prvenstvo naslednje
               leto.</p>
               <p>Mladi sprašujejo, kaj mislimo v državnem zboru, ali bo Slovenija imela kakšen nov
               stadion, vsaj takega, kot ga ima Albanija. Pravijo, da je to sramota za Slovenijo, da
               nima stadiona za 20.000 ljudi in da bi se to spodobilo za Ljubljano, sploh za
               Slovenijo, tudi za kakšne druge manifestacije, ne samo za nogomet. Rekel sem, da jim
               bom prinesel odgovor iz Ljubljane. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Mamić, mislim, da smo imeli danes priložnost, ko je kot drugi
               predsedniku vlade zastavil poslansko vprašanje naš kolega iz Stranke mladih Slovenije
               in je predsednik vlade odgovoril na vprašanje glede stadiona. Želite, da<gap n="..."/></p>
            </sp>
            <sp who="SDZ3:MamićIvan">

               <speaker>IVAN MAMIĆ:</speaker>

               <p>Gospa podpredsednica, se opravičujem, ker sem bil na komisiji za narodne skupnosti,
               tako da nisem bil prisoten in nisem bil seznanjen s tem.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji bo postavil poslansko vprašanje gospod Davorin Terčon.
               Izvolite.</p>
            </sp>
            <sp who="SDZ3:TerčonDavorin">

               <speaker>DAVORIN TERČON:</speaker>

               <p>Hvala, gospa podpredsednica. Imam dve poslanski vprašanji, prvo se deloma nanaša na
               ministrstvo za promet in zveze, deloma pa na ministrstvo za gospodarstvo. Je pa v
               kontekstu že nekaterih poslanskih vprašanj, ki so bila danes izpostavljena, in se
               nanaša na temo, ki je zadnje čase dvignila precej prahu, in sicer na ukinjanje
               določenih železniških prog.</p>
               <p>Sam imam tudi vprašanja glede ukinitve konkretnih prog, Ljubljana - Sežana - Nova
               Gorica - Jesenice, Nova Gorica -Sežana, Divača - Koper in Divača - Buzet, vendar sem
               razumel odgovore s strani vlade, da v tem trenutku pač ne morejo dati zagotovila za
               konkretne proge, vendar da bodo storili vse, da bodo zagotovili tudi naprej
               železniške povezave, predvsem na tistih relacijah, kjer ni alternativnih povezav.
               Deloma se to nanaša tudi na te proge.</p>
               <p>V kontekstu tega pa sprašujem: Kaj namerava vlada oziroma pristojno ministrstvo
               storiti z ukrepi, ki so jim na voljo, da ne bo prihajalo do podobnih situacij, ko so
               slovenske železnice prisiljene s takimi zelo nepopularnimi in, bom rekel, tudi
               nekoristnimi ukrepi?</p>
               <p>Sam vidim možnosti, ki jih imajo, predvsem na področju dvigovanja cen, torej cenovne
               politike v železniškem potniškem prometu, v odločitvah glede uporabnine za uporabo
               železniške infrastrukture in v proračunskih virih.</p>
               <p>Pri dvigovanju cen železniškega potniškega prometa sprašujem: Zakaj v preteklem letu
               in v letošnjem letu vlada ni sledila po mojih informacijah niti rasti inflacije pri
               dvigovanju cen v železniškem potniškem prometu in je na ta račun tudi med planirano
               oziroma predlaganimi podražitvami in realnimi podražitvami, torej realiziranimi
               podražitvami, nastalo prek 450 milijonov izgube oziroma izpada? To je še posebej
               nerazumljivo, če imamo pred sabo dejstvo, da cene v železniškem potniškem prometu
               primerjalno zaostajajo za cenami v avtobusnem potniškem prometu za več kot 40% in da
               so primerljivo z državami Evropske unije v notranjem prometu tudi nekajkrat nižje.</p>
               <p>Glede na to, da so Slovenske železnice v državni lasti in da vemo, v kakšnem stanju
               so, je taka politika po mojem nerazumljiva. Škodi pa predvsem Slovenskim železnicam
               in neposrednim uporabnikom. Pri tem bi predvsem izpostavil najbolj prizadeto skupino
               šolarjev oziroma njihovih staršev, ki so prisiljeni plačevati nekajkrat višje cene
               avtobusnega prevoza. Sprašujem, kaj bo vlada pri teh možnih ukrepih storila v
               bodoče.</p>
               <p>Drugo moje poslansko vprašanje je zelo kratko. Zastavljam ga ministrstvu za notranje
               zadeve. Zanima me primerjava števila uniformiranih, in sicer vseh policistov v
               Sloveniji, glede na število prebivalcev z evropskimi državami. Na kateremu mestu je
               Slovenija? Pri tem prosim, da v odgovoru upoštevate tudi dejstvo potreb novih
               zaposlovanj v policiji za potrebe južne meje, torej 1500 zaposlitev na južni meji.
               Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Kot ste že, gospod Terčon ugotovili, mislim, da nam je minister za
               promet obljubil pisni odgovor. Drugače dajem besedo, če želite, da nam pojasni
               državni sekretar. Dr. Slavko Hanžel, izvolite.</p>
            </sp>
            <sp who="SDZ3:TerčonDavorin">

               <speaker>DAVORIN TERČON:</speaker>

               <p>Moram reči, da kar se tiče cen, mislim, da je to pristojnost ministrstva za
               gospodarstvo. Jaz bom zadovoljen tudi s pisnim odgovorom, vendar glede na širino
               mojega vprašanja mislim, da na nekatere stvari lahko da odgovor ministrstvo za promet
               oziroma pristojni državni sekretar tudi sedaj.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Slavko Hanžel, državni sekretar, izvolite.</p>
            </sp>
            <sp who="SDZ3:HanželSlavko">

               <speaker>DR. SLAVKO HANŽEL:</speaker>

               <p>Hvala za besedo. Spoštovani gospod poslanec, spoštovane poslanke in poslanci!
               Dejansko je na področju gospodarske javne službe prevoza potnikov v železniškem
               segmentu potrebno upoštevati vrsto ukrepov, ki bi dejansko služili v končni fazi
               večji kvaliteti te transportne storitve.</p>
               <p>Gospod poslanec, vi ste že sami omenili vrsto teh ukrepov. Dejansko je eden izmed teh
               tudi ustrezna cenovna politika na tem področju. Kar se tiče cenovne politike, je
               vlada sprejela določene ukrepe v zvezi s cenami in tarifno politiko v tekočem letu.
               Res je tudi to, da so bili ti ukrepi le delno doslej realizirani. Brez dvoma ta
               pomanjkljiva realizacija predstavlja tudi določen primanjkljaj, ki sicer ni tako
               visok, kot ste ga vi omenili, ampak se giblje verjetno okoli 250 milijonov tolarjev,
               kar seveda ni zanemarljiv znesek. Vendar ob že načrtovani izgubi v poslovnem načrtu
               za letošnje leto predstavlja bore malo, namreč načrtovana izguba je bila približno
               milijarda in 500 milijonov.</p>
               <p>Dejstvo je, da ti ukrepi samo dvigovanja cen in pa omenili ste tudi uporabnino<gap n="..."/>
               Uporabnina da, če bi dejansko segment potniškega prometa, opravljen v te javne
               gospodarske službe, omogočal dejansko neke vrste ekonomsko rentabilno poslovanje. Ker
               temu ni tako, se je vlada za letošnje leto tudi odločila, da segmentu potniškega
               prometa ne bi zaračunavali uporabnine. Se pravi, to je tudi edenizmed vladnih
               ukrepov, ki bi naj služil izboljšanju položaja potniškega prometa.</p>
               <p>Seveda je pa tudi na Slovenskih železnicah, da z ukrepi, kar se tiče ponudbe, kar se
               tiče same racionalizacije poslovanja, prispevajo svoj delež. Slovenske železnice so
               sicer pripravile nek program za boljše gospodarjenje v tekočem letu, ki ga
               realizirajo približno 70-odstotno. Se pravi, ne v celoti. Ob tem bi želel poudariti,
               da to, kar se predlaga, se pravi zmanjševanje števila voženj vlakov, ne ukinitve
               prog, kot je bilo verjetno pomotoma navedeno, predstavlja izjemno majhen segment,
               gledano na število potnikov, kot tudi na število vlakov. Verjamem, sicer nisem bil
               prisoten, da je to gospod minister povedal in bomo tudi podrobneje v pisnem odgovoru
               pojasnili. Gre za 2,5 odstotka vseh potnikov in dejansko za 16 vlakov. Ukinjenih bi
               naj bilo 19 vlakov, trije bi naj bili dodani, in še to dejansko izven jutranjih in
               popoldanskih konic. Držali se bomo pa tega, ker je pač pristojnost potrjevanja
               voznega reda v našem ministrstvu, konkretno direkciji za železniški promet, da kjer
               alternativnih prometnih sredstev ni na voljo, da bomo pač tudi zagotovili vse
               potrebne vire, da bodo vozili na takih relacijah tudi v teh intervalih, to se pravi
               tudi ob sobotah in nedeljah ter praznikih, da bo tam tudi vozilo ustrezno število
               vlakov.</p>
               <p>Kot rečeno, potrebni bodo ukrepi tako na strani operaterja, v tem primeru Slovenskih
               železnic, kot seveda tudi na strani vlade, predvsem v okviru tarifne politike. Ne
               nazadnje bi še poudaril, da dejansko vožnje praznih vlakov, in to so dejansko prazni
               vlaki, kjer je zasedenost nižja od 5 odstotkov, niso rentabilne in se razmišlja
               predvsem v tej smeri, da tam, kjer pač javni avtobusni prevozniki ne bi bili
               pripravljeni opravljati teh voženj, da bi se to organiziralo na nek način bodisi v
               okviru občin ali pamorebiti tudi v sklopu Slovenskih železnic prevoze uporabnikov
               tovrstnih storitev z manjšimi avtobusi.</p>
               <p>Menim, da problem ne bo tako pereč, kot se kaže sedaj v sredstvih javnega
               obveščanja, ker pred objavo voznega reda je dejansko potrebna uskladitev tega voznega
               reda tudi z župani. Eden od takih sestankov je že potekal na slovenskih železnicah,
               drugi je pa predviden za petek. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo dajem ministru dr. Radu Bohincu. Izvolite.</p>
            </sp>
            <sp who="SDZ3:BohincRado">

               <speaker>DR. RADO BOHINC:</speaker>

               <p>Hvala lepa. Gospod poslanec sprašuje po statističnih podatkih v zvezi s številom
               policije v Sloveniji in Evropi.</p>
               <p>Lahko postrežem s podatkom, da kar zadeva področja varovanja meje, ne dosegamo
               evropskih standardov; od tod naša obveznost po schengenskem akcijskem načrtu, da v
               letih do leta 2004, vključno z letom 2004, zaposlimo 2.100 novih policistov. V to
               število je vključeno tudi zaposlovanje že v letu 2001, ki gre po schengenskem
               akcijskem načrtu. Na ta način bomo, kar zadeva število policistov, namenjenih za
               varovanje meje, dosegli schengenske standarde, to pa so evropski standardi. Drugih
               novih zaposlitev v tem obdobju na drugih področjih ne predvidevamo.</p>
               <p>Kar zadeva doseganje standardov Evrope oziroma vključevanja v evropske standarde, pa
               bomo gospodu poslancu dali podrobnejše statistične podatke.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje, izvolite, gospod Terčon.</p>
            </sp>
            <sp who="SDZ3:TerčonDavorin">

               <speaker>DAVORIN TERČON:</speaker>

               <p>Moram reči, da se je gospod minister za notranje zadeve osredotočil predvsem na
               varovanje meje. Mene bo seveda veselilo, če bodo v odgovoru tudi ta segment obdelali,
               sam sem sicer vprašal to bolj globalno.</p>
               <p>Razumem, da mi konkretnih podatkov, številčnih, po katerih sem v resnici vprašal,
               primerjalnih, ne more kar stresti tu iz rokava, zato pričakujem tudi pismen odgovor v
               poslovniško določenem roku.</p>
               <p>Kar pa se tiče ukinjanja železniških prog, moram reči, da sem slišal nezadostno
               utemeljitev glede izvajanja cenovne politike v potniškem železniškem prometu, da pa
               resnično upam, da bo v nadaljnjem postopku obravnave te problematike prišlo do
               rešitev, ki ne bodo prizadele nekaterih območij. To bomo vsekakor zelo budno
               spremljali. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji naj bi bil na vrsti gospod Alojz Peterle, ki ga ni med nami,
               zato dajem besedo gospodu Fracetu Cukjatiju. Izvolite.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Lep pozdrav, spoštovani gospod minister za zdravje! Slovenska javnost je zaskrbljena.
               Ob strokovnih napakah s smrtnim izidom nihče ne more ostati ravnodušen. Zdravniki
               dobivajo suspenz, neposredno odgovorni odstopajo, a krivda za tako stanje sega
               verjetno tudi višje. Čeprav ste bili dolga leta kot strokovni direktor Kliničnega
               centra dodobra seznanjeni z nevarno slabo kadrovsko zasedbo porodnišnice, je ob
               zaključku vaše kariere porodnišnica v še slabšem stanju. Povprečna starost zdravnikov
               je 53 let.</p>
               <p>Čez 7 let jih bo polovica od njih že upokojena. Če bi hoteli ohraniti vsaj sedanji
               nivo števila zdravnikov v porodnišnici, bi morala ta takoj sprejeti šest novih
               specializantov. Prepričan sem, gospod minister, da če bi še bili na mestu strokovnega
               direktorja Kliničnega centra, bi ob zadnjih dogodkih zaradi vprašanj, ki so se
               dogodila, zagotovo odstopili.</p>
               <p>Kot ministru pa vam je dobro znana tudi problematika primarne ginekološke službe, če
               ostanemo le pri ginekologih. Ker na posameznega ginekologa gravitira 7.500 žensk, bi
               moral po obveznih in razkošnih navodilih ministrstva za zdravstvo vsak ginekolog
               opraviti približno 10.000 preventivnih pregledov na leto. Če temu dodamo še
               vseneodložljive kurativne preglede in kontrole v primeru odkrite bolezni ali
               patologije, bi bil ginekolog dolžan opraviti 15 pregledov na uro. Ker ima ura žal le
               60 minut, pomeni, da bi imel ginekolog na voljo povprečno le 4 minute za en pregled.
               4 minute zapregled je le minuta več, kot sme trajati to vprašanje. V 4 minutah se
               mora pri ginekologu pacientka ne le sleči in obleči, ampak se mora ginekolog z njo
               tudi pogovoriti, jo pregledati, postaviti diagnozo in terapijo ter izpolniti vso
               zdravstveno dokumentacijo. V 4 minutah, gospod minister!</p>
               <p>A krivdo za tako politiko ne nosi le takratni minister pred tremi leti, dr. Marjan
               Jereb, ki je sprejel ta dokument, ampak tudi vi ste letos kljub opozorilom
               ginekologov podpisali področni dogovor, ki ginekologom nalaga iste obremenitve. K
               sreči, ponavljam k sreči, se ginekologi še ne držijo teh predpisov. In ženske še ne
               vedo za vse svoje pravice. A ko se bodo ženske zavedale svojih pravic, takrat, gospod
               minister, se bo plaz strokovnih napak zagotovo sprožil tudi v primarni ginekologiji.
               Boste tudi takrat sposobni le s prstom kazati na druge? Kot minister ste namreč
               strokovni direktor celotnega zdravstva. Čim večja je možnost odločanja, tem večja je
               tudi odgovornost. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister za zdravje, dr. Dušan Keber, izvolite.</p>
            </sp>
            <sp who="SDZ3:KeberDušan">

               <speaker>DR. DUŠAN KEBER:</speaker>

               <p>Zahvaljujem se spoštovanemu poslancu za to vprašanje ali za sklop vprašanj. Imam
               tudi zdaj priliko, da pojasnim svoje poglede na strokovne napake v zadnjem času, ki
               se pojavljajo v zdravstvu.</p>
               <p>Najprej, teh napak po moji trdni prepričanosti ni več, samo so bolj vidne. Napak je v
               resnici manj in prav je, da jih je manj. Medicina se razvija. Zdravniki več vedo.
               Oprema je v principu boljša. In tudi zdravnikov je v principu nekaj več.</p>
               <p>Je pa res, da javnost mora vedeti, da zdravniki niso nezmotljivi. Odprta je razprava
               o napakah, ne pa o krivcih. Tudi želim ob tej priliki povedati, da ministrstvo ne
               želi razpravljati o zdravnikih kot o krivcih, ampak jih pozvati, da razprava o
               napakah pomeni tudi pot k izboljševanju procesov, da v prihodnosti prihaja do vse
               manj teh napak.</p>
               <p>Še enkrat, tudi ob tej priliki želim povedati poslancem, da je v zdravstvu skoraj
               zanesljivo bistveno manj napak kot pred 10 ali 15 leti.</p>
               <p>Druga stvar. Ginekologija je ena od paradnih konjev. Najbrž je še vedno, čeprav
               nimamo zelo jasnih primerjav. Na vsak način je ginekologija tradicionalno, tudi
               zaradi vsebine svojega dela, dobro nadzorovana, vodi dobre evidence in zato tudi v
               njej najprej pride do prepoznavanja, med drugim tudi slabih učinkov, na primer napak.
               Ginekologija pa je tudi kadrovsko najbolje zasedena stroka v slovenskem zdravstvu. Če
               se pogovarjamo o premajhnem številu ginekologov, se postavlja vprašanje meni in
               seveda tudi parlamentu, ki odobrava denar ali pa odobrava prispevke za zdravstvo, kaj
               bodo rekle šele druge stroke, ko bo morda tudi preko napak prišlo vprašanje, ali je
               morda napaka posledica tega, da je zaposlenih zdravnikov in drugih zdravstvenih
               delavcev premalo.</p>
               <p>Jaz bi ob tej priložnosti ob tem, da se zavedam odgovornosti in vloge ministrstva, le
               rad spomnil razprave v tem istem parlamentu, morda celo od istega poslanca, ko smo se
               pogovarjali o referendumu o oploditvi, kjer je bilo ministrstvu ali pa ministru za
               zdravje izrecno odrečena vloga, da bi posegel na področje, ki je izrecno strokovno.
               Čeprav je bila tista debata izrecno vsaj vezana na več strok in eminentno tudi
               politična, ne samo strokovna. Tokrat imamo pa opravka v resnici z organizacijo ene
               stroke, seveda ni res, da je samo ginekologija, ampak celotnega slovenskega
               zdravstva, in ta stroka je nekoč v preteklosti, to ni bil centralni komite neke
               prejšnje države, to je bila stroka tista, ki je predlagala tako organiziranost, ki je
               danes pripeljala do navsezadnje neracionalne uporabe kadrov.</p>
               <p>Mi sodimo med države, ki imajo primarne ginekologov oziroma ginekologe v primarni in
               sekundarni zdravstveni mreži kot neke vrste izjema. Od te stroke ne samo, da
               pričakujemo, ampak smo jo pozvali, da pripravi take organizacijske spremembe, da jih
               bomo mi nazdravstvu oziroma na ministrstvu za zdravje lahko preučili in seveda tudi
               podprli in uvedli v sistem. Ampak mi brez strokovnih predlogov ne moremo sami
               pripovedovati, kako naj se organizira ginekologija, niti nobena druga od vseh 40-ih
               strok, ki delujejo v zdravstvenem varstvu. Zato mi dovolite, da bi rekel naslednje.</p>
               <p>Našim ginekologom ob dobri organizaciji ne bi bilo treba, da so tako obremenjeni. Mi
               imamo več ginekologov, kot jih ima večina držav v Evropi. Ekstenzivna narava
               njihovega dela, število pregledov, ki pripeljejo do tega, da so posamezne
               preiskovanke pregledane po 10-krat na leto, dve tretjini žena pa nikoli na leto, ni
               politika tega ministrstva. To ministrstvo je v letošnjem letu, ne samo ginekologom,
               ampak vsem zdravnikom v osnovnem zdravstvu razpolovilo število pregledov za ceno
               oziroma s pobudo, da se posamezen pregled podaljša in postane mnogo bolj učinkovit in
               da bi bilo lahko pregledov manj.</p>
               <p>Jaz ne bom jemal časa ob tej uri poslancem, da bi razložil celovito politiko
               ministrstva za zdravje, ampak želim povedati, da ginekologi se sami zavedajo, kaj je
               za postoriti, od njih pričakujemo v najkrajšem času celovit predlog. Na osnovi
               njihovega predloga, sem prepričan, da bomo v okviru možnosti Slovencem omogočili še
               boljše, ne boljše, ampak šeboljše zdravstveno varstvo na področju ginekologije in
               porodništva. Seveda je nekaj, bilo bi malo pritlehno, če bi rekel, da boste v kratkem
               razpravljali, deloma tudi že na tej seji, da boste razpravljali tudi o denarju za
               zdravstvo. Takrat seveda bomo skušali dokazovati, da po eni strani delamo ukrepe, da
               bi bilo zdravstvo bolj učinkovito in da bi varčevalo, po drugi plati pa seveda ni
               mogoče pričakovati odgovora samo v povečevanju kadra in v povečevanju opreme. Mi se
               za to borimo.</p>
               <p>Tudi z vašo pomočjo pričakujemo, da bomo imeli boljše financiranje v prihodnjem letu,
               da bo več denarja za investicije, da bodo trošarine odobrene in da bodo šle v
               zdravstveni tolar za investicije in da bomo iz vsega tega tudi dobili nekaj novih
               ginekologov. Ni pa mogoče preprosto s čarovno paličico potegniti in reči, naj bo več
               zdravnikov.</p>
               <p>Dovolite mi samo en droben primer. Ko sindikat zdravnikov terja povečanje plač in
               intepretira donedavno pogajanje s prejšnjimi vladami kot dokončno, in hkrati terja
               večje zaposlitve istočasno s povečanjem plač, terja pravzaprav približno 10 do 15
               milijard novega denarja samo za plače.</p>
               <p>To je pa seveda številka, o kateri se bo moral tudi parlament zamisliti, ne samo
               vlada. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje, izvolite, gospod Cukjati.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Dovolite, gospod minister. Julija sem vprašal, zakaj še ni sprejet področni dogovor
               za bolnišnice. Dogovor torej, ki določa pogoje poslovanja bolnišnic v letošnjem letu.
               Takrat sem prejel odgovor, da je podpis tik pred zdajci in bo pred dopusti zagotovo
               podpisan. No ta zdajci traja že 5 mesecev, dogovora pa še od nikoder. Menda ga še na
               vladi ni bilo. Ob izteku leta bolnišnice še vedno ne vedo, pod kakšnimi pogoji
               poslujejo in kako naj se obnašajo, da ne bodo zopet v rdečih številkah. Kaj takega se
               ni zgodilo, od kar smo samostojna država.</p>
               <p>Gospod minister, ne bi hotel biti zloben, ampak če bi bili vi v opoziciji, kako bi
               okarakterizirali takega ministra, kot človeka, ki ni kos težavam ali pa kot žrtev
               slabe vladne politike. Ne vem. Vprašanje pač.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ3:KeberDušan">

               <speaker>DR. DUŠAN KEBER:</speaker>

               <p>Zelo na kratko. Način financiranja bolnišnic je, zgolj kot zelo globalno
               informacijo, tako nespremenjen, da če ni pogajanj dokončanih, financiranje poteka po
               pravilih prejšnjega leta. Navsezadnje tudi ta država, ko sprejema včasih svoj
               proračun, ali pa je sprejemala v preteklosti v mesecih tekočega leta, je ravnala
               enako.</p>
               <p>V bistvu smo se pa letos ravno lotili obsežnih reform financiranja zdravstvenega
               varstva. Projekt je potekal celo leto in je tudi že pripeljal do dramatičnih sprememb
               kar v teku. Dandanes se je ležalna doba v bolnišnicah v zadnjih dveh letih skrajšala
               prav zaradi tega za 25 do 30%. Danes varčujemo že milijarde denarja, ki bi bile v
               prejšnjih letih še porabljene in zapravljene. Mi smo v tem teku spremenili
               financiranje.</p>
               <p>Naj pa vseeno povem, da težave, da prihaja do podpisa teh pogodb proti koncu leta,
               niso samo na strani ministrstva. Mi smo žal, kot se to dogaja, doživeli relativno
               slab, težaven način pogajanja s partnerji. To ni kazanje s prstom na druge. Ampak
               preprosto, reforme, ki potekajo, v resnici terjajo čas. Izvajalci pa so poznali
               metode oziroma pravila financiranja vsaj na tej ravni, da so vedeli najmanj tako kot
               lani. Tako običajno poteka. Ne trdim, gospod poslanec, da je to dobro, ampak pred
               nami so in najbrž nam je poznano, zelo velike spremembe v financiranju, ki bodo
               naredile red.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Kot zadnji nam bo postavil poslansko vprašanje gospod Franc Sušnik.
               Izvolite.</p>
            </sp>
            <sp who="SDZ3:SušnikFranc">

               <speaker>FRANC SUŠNIK:</speaker>

               <p>Hvala lepa. Spoštovani ministri, spoštovani predstavniki vlade! Moje vprašanje je
               namenjeno ministrstvu za promet.</p>
               <p>Izgradnja avtocest je nedvomno izredno obsežen, pa tudi boleč poseg v prostor, ki v
               vsakem primeru korenito spremeni način življenja v prostoru, kjer se gradnja vrši in
               izvaja. Še kako prepotrebna izgradnja avtocest naj bi izboljšala tudi prometno
               varnost. Upam si trditi, da v večini primerov se to tudi zgodi, sploh če investitor v
               celoti upošteva lokacijsko uredbo, ki jo vlada sprejme za vsak avtocestni odsek
               posebej.</p>
               <p>Moje vprašanje se nanaša na neizvajanje lokacijske uredbe na avtocestnem odseku Arja
               vas - Vransko. Z izgradnjo avtocestnega odseka Arja vas - Vransko, sta bili namreč na
               območju današnjega izvoza Vransko ukinjeni dve vzporedni javni cesti, javni poti, ki
               sta potekali severno in južno od bivše magistralne ceste. Po teh dveh cestah pa se je
               odvijal počasen promet. Tako sta bili ti dve cesti namenjenikmetijski mehanizaciji,
               kolesarjem in pešcem. Že s samim pričetkom izgradnje v letu 1995 pa sta bili ti dve
               cestni povezavi, ki povezujeta ta del Savinjske doline z lokalnim centrom,
               prekinjeni. Tako je ostalo vse do današnjega dne. V nasprotju z lokacijsko uredbo, ki
               je predvidela na severni strani avtocestnega izvoza izgradnjo nadomestne poti za
               odvijanje počasnega prometa, se žal to ni zgodilo. Tako so danes pešci, kolesarji,
               kmetijska mehanizacija, vsi prisiljeni uporabljati obstoječo, zdaj regionalno cesto
               prek tega nadvoza, ki za nameček nima niti kolesarske steze niti urejenega pločnika
               za pešce. To potrjuje tudi mnenje odbora za preventivo in vzgojo v cestnem prometu
               občine, ki je to eksplicitno ugotovil. Zaradi tega moramo tudi posebej izvajati
               prevoz otrok v šolo, ker je po mnenju tega odbora prehod prek tega nadvoza nevaren in
               neprimeren za šoloobvezne otroke.</p>
               <p>V lokacijski uredbi je vse jasno urejeno. Avtocestni odsek je bil zgrajen, mislim,
               da v letu 1997, ali je bilo v letu 1997 ali 1998, niti ni več pomembno. Tri leta je
               že, kar je ta avtocesta zgrajena. Tega odseka ceste za počasen promet kljub uredbi
               ni, na žalost ni.</p>
               <p>Sprašujem dvoje: Kdaj bo ta cesta v skladu z uredbo narejena? Zanima me, če ima ta
               avtocestni odsek uporabno dovoljenje, kako ga je lahko dobil, če je eksplicitno
               jasno, da to določilo uredbe ni izvršeno? Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Državni sekretar dr. Slavko Hanžel, izvolite.</p>
            </sp>
            <sp who="SDZ3:HanželSlavko">

               <speaker>DR. SLAVKO HANŽEL:</speaker>

               <p>Hvala lepa. Glede na to, da je vprašanje zastavljeno tudi precej v preteklost in da
               je dejansko tu potreben temeljit odgovor in pregled vseh teh postopkov, ki so bili
               izvedeni vmes, bi gospodu poslancu odgovorili pismeno. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilno vprašanje, gospod Sušnik, izvolite.</p>
            </sp>
            <sp who="SDZ3:SušnikFranc">

               <speaker>FRANC SUŠNIK:</speaker>

               <p>Samo kratko pojasnilo. Niti bi nam ne bilo treba biti več tukaj, če bi dobil odgovor
               na vprašanje z dne 26.9. z isto vsebino. En mesec po tem, mislim, da je bilo 27.10.,
               sem pa tudi pismeno urgiral in zahteval odgovor na to vprašanje, ki sem ga naslovil
               konkretno na spoštovanega državnega sekretarja Antona Šajno. Zato pričakujem, da bom
               dobil pismeni odgovor.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvolite.</p>
            </sp>
            <sp who="SDZ3:HanželSlavko">

               <speaker>DR. SLAVKO HANŽEL:</speaker>

               <p>Hvala lepa. Se opravičujem v imenu ministrstva. Ne vem, kako se nam je to zgodilo,
               bomo pa to popravili. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovane kolegice in spoštovani kolegi! Dovolite mi, da se v našem
               skupnem imenu predstavnikom vlade, ministrom, državnim sekretarjem najlepše
               zahvaljujem za podane odgovore. Sejo bomo nadaljevali jutri ob 10.00 uri z obravnavo
               2. točke dnevnega reda in potem po vrstnem redu dalje. Tudi vam najlepša hvala in
               lahko noč. <stage type="time">(SEJA JE BILA PREKINJENA 20. NOVEMBRA 2001 OB 19.52 URI.)</stage>
               </p>
            </sp>
         </div>
      </body>
   </text>
</TEI>