<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-35-2004-03-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D8803D2045C5E4F3C1256E900040A2B2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=D8803D2045C5E4F3C1256E900040A2B2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-35-2004-03-26.DZ" n="35">
               <name>Redna</name>
               <date when="2004-03-26"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-35-2004-03-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 35. seje</stage>
            <stage type="date">(26. marec 2004)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 10.02 uri. </stage>


            <sp xml:id="SDZ3-Redna-35-2004-03-26.sp1">

               <speaker>PREDSEDNIK BORUT PAHOR:</speaker>

               <p>Mislim, da še vedno zaseda odbor za notranjo politiko. Vendar opozarjam, da se seja
               sedaj začenja in da je treba seje delovnih teles prekiniti in omogočiti kolegicam in
               kolegom, da pridejo v veliko razpravno dvorano. Nadaljevali bomo 35. sejo državnega
               zbora.</p>
               <p>Kar nekaj kolegic in kolegov je za današnji dan opravičenih. To so kolegi Battelli,
               Božič, Čebulj, Jerovšek, Kacin, Kangler, Kontič, Lenko, Levič, Peterle, Podobnik,
               mag. Vizjak in Fabjan. Od 15.00 ure dalje ne bo kolega Bevka, do 12.30 ure kolega
               Brejca, od 14.00 ure dalje mag. Potrate, od 12.30 ure dalje kolegice Marie Pozsonec,
               od 18.00 ure dalje kolega Školča, od 12.30 ure dalje kolega Tanka in, končno, kolega
               Dušan Vučko ne more sodelovati z nami po 15.00 uri.</p>
               <p>Prešli bomo na <title>26. TOČKO DNEVNEGA REDA - OBRAVNAVO PREDLOGA ZAKONA O EVROPSKEM
                  NALOGU ZA PRIJETJE I </title>
                  <title>N PREDAJO, NUJNI POSTOPEK. </title>
               </p>
               <p>Predlog zakona je v obravnavo zboru predložila vlada. Sprašujem ministra mag.
               Bizjaka, ali želi besedo! Minister za pravosodje ima besedo za dopolnilno
               obrazložitev predloga zakona, potem pa bo dobil besedo kolega Diaci. Prosim.</p>
            </sp>
            <sp xml:id="SDZ3-Redna-35-2004-03-26.sp2">

               <speaker>MAG. IVAN BIZJAK:</speaker>

               <p>Gospod predsednik, spoštovane poslanke in poslanci! Z zakonom o evropskem nalogu za
               prijetje in predajo uvajamo v slovenski pravni red določbe oziroma ureditev, ki
               omogoča izvrševanje okvirnega sklepa o prijetju, ki ga je Svet Evropske unije sprejel
               v juliju 2002 in ki so ga države članice začele uporabljati z začetkom letošnjega
               leta, za našo državo pa postaja obvezujoč z dnevom članstva.</p>
               <p>Predlagani zakon predvideva postopek odreditve naloga s strani slovenskega sodišča,
               postopek predaje zahtevane osebe, posebej pa tudi prevoz zahtevanih oseb ter zaseg in
               izročitev predmetov in premoženja.</p>
               <p>Sistem, ki ga predvideva predlog zakona in ki ga torej utemeljuje okvirni sklep, je
               drugačen od klasičnega sistema izročitve. Kakršnokoli posredovanje izvršilne veje
               oblasti je tu izključeno, tako da sta tako odreditev naloga kot tudi izvršitev
               prejetega naloga v celoti v pristojnosti sodne veje oblasti.</p>
               <p>Tri bistvene razlike obstajajo med predajnim postopkom in izročitvenim. Prva je ta,
               da sodišče ne ugotavlja utemeljenosti suma storitve kaznivega dejanja, torej uvaja se
               načelo medsebojnega zaupanja med pravosodnimi organi različnih držav članic.</p>
               <p>Druga značilnost oziroma razlika v primerjavi z izročitvijo je ta, da sodišče ne
               preverja, ali je kaznivo dejanje kaznivo tudi po domačem kazenskem zakoniku, če gre
               za tista kazniva dejanja, ki jih okvirni sklep izrecno našteva, teh pa je 32. Torej
               gre tudi na tem mestu za zaupanje v pravno kvalifikacijo tujega pravosodnega organa.</p>
               <p>In tretja bistvena razlika v primerjavi z izročitvijo je ta, da ni prepovedana
               predaja državljanov Republike Slovenije.</p>
               <p>Če pogledamo razloge za zavrnitev predaje, kar je po moji oceni eden od bolj
               zanimivih delov tega zakona, okvirni sklep pozna tako imenovane obvezne razloge,
               torej tiste, ki jih mora vsaka država članica vključiti v svoj pravni red, in pa
               fakultativne, torej tiste, ki jih lahko predvidi ali ne. Tudi pri teh razlogih lahko
               zakonodajalec izbere ali jih predpiše že v samem zakonu ali pa prepusti sodišču oceno
               v vsakem konkretnem primeru, ali bo predajo dopustilo ali ne. S predlaganim zakonom
               so uzakonjeni vsi razlogi za zavrnitev predaje, ki jih predvideva okvirni sklep. In
               kar je še morda vredno poudariti, tudi vse druge možnosti, ki so v prid, recimo,
               državljanom Slovenije in ki jih skladno z besedilom okvirnega sklepa lahko
               predvidimo.</p>
               <p>Predaja slovenskega državljana, tujca s pravico do stalnega bivanja in državljna EU s
               stalnim prebivališčem v Sloveniji je posebej urejena. V vsakem primeru je v predlogu
               zakona predvideno, da oseba, če tako želi, prestaja kazen v Republiki Sloveniji po,
               seveda, izpeljanem postopku priznanja tuje sodne odločbe.</p>
               <p>Na dopolnjeni predlog zakona so bili vloženi štirje amandmaji, ki jih predlagatelj
               zakona podpira, in predlagam, da s takimi dopolnitvami predlog zakona tudi sprejmete.
               Hvala.</p>
            </sp>
            <sp xml:id="SDZ3-Redna-35-2004-03-26.sp3">

               <speaker>PREDSEDNIK BORUT PAHOR:</speaker>

               <p>Kolega Diaci bo podal dopolnilno poročilo odbora, kot njegov poročevalec. Predlog je
               obravnaval odbor za notranjo politiko.</p>
            </sp>
            <sp xml:id="SDZ3-Redna-35-2004-03-26.sp4">

               <speaker>MAG. MARKO DIACI:</speaker>

               <p>Hvala za besedo. Lep pozdrav vsem prisotnim. Spoštovani minister! Odbor državnega
               zbora Republike Slovenije za notranjo politiko je na 47. nujni seji, dne 18.3.2004,
               kot matično delovno telo obravnaval predlog zakona o evropskem nalogu za prejetje in
               predajo, ki ga je državnemu zboru Republike Slovenije v obravnavo po nujnem postopku
               predložila vlada Republike Slovenije. Predstavnik predlagatelja je uvodoma podal
               dopolnilno obrazložitev, v kateri je pojasnil razloge za obravnavo predloženega
               zakona po nujnem postopku ter cilje in načela in poglavitne rešitve zakona. Predlog
               zakona ima za cilj izpolnitev obveznosti, ki jih je v okvirnem sklepu UENP določil
               državam članicam EU. S tem zakonom se bodo postopki izločitve zamenjali z novimi
               postopki prijetja in predajo oseb, s ciljem izvajanja kazenskega postopka oziroma
               zaradi izvrševanja pravnomočne obsodbe. S sprejemom zakona se bodo tako uresničili
               skupni ukrepi držav članic EU pri policijskem in pravosodnem sodelovanju v kazenskih
               zadevah, s ciljem preprečevati organizirani kriminal in za boj proti njemu.</p>
               <p>Predstavnik zakonodajno-pravne službe je predstavil nekatere pripombe iz njihovega
               pismenega mnenja in pri tem poudaril, da bi upoštevanje le-teh pripomoglo k
               izboljšavi in precizaciji zakonskega besedila. Ob tem pa je izpostavil predvsem
               pripombe,ki jih predlagatelj ni upošteval, in sicer: k 1. členu, kjer gre za
               predvideno smiselno uporabo zakona, ki ureja kazenski postopek, kar ni v skladu z
               načelom določnosti kot sestavnim delom načela pravne države; k 8. členu, v katerem
               uporabljen izraz "dokončna izpustitev" predstavlja nejasnost v zvezi z iztekom roka,
               zato je tudi ta določba, ki predstavlja izjemo od načela specialnosti, nedoločna.</p>
               <p>Predstavnik vrhovnega državnega tožilstva Republike Slovenije je poudaril, da so
               bili sicer vključeni v pripravo predloga zakona ter tako predlagatelju posredovali
               vrsto pripomb, od katerih je bilo nekaj upoštevanih, nekateri njihovi pomisleki pa
               ostajajo odprti, kot na primer: vprašanje razmejitve določb tega zakona do zakona o
               kazenskem postopku, v posameznih delih pa je zaradi tega lahko ogroženo načelo
               določnosti v zakonu, ki mora veljati v kazenskem postopku. Poudaril je tudi, da brez
               ocene števila zadev ni mogoče vnaprej trditi, da zakon ne bo imel finančnih posledic
               in posledic na obremenitev sodišč in tudi državnih tožilstev. Prav tako je z zakonom
               o kazenskem postopku treba uskladiti predlagani amandma za novi 16.a člen in tako
               tujemu državljanu, ki mu je odvzeta prostost, zagotoviti, da na njegovo zahtevo
               pristojni organ o tem obvesti konzulat njegove države.</p>
               <p>V razpravi so nekateri člani odbora glede na številne pripombe in s tem povezane
               predloge za amandmaje, ki naj bi jih odbor sprejel kot svoje, izrazili pomisleke o
               ustreznosti obravnave predloga zakona po nujnem postopku. Drugi člani odbora pa so
               poudarili, da je sprejetje predloga zakona po nujnem postopku potrebno, saj se bo s
               tem izpolnila obveza iz okvirnega sklepa Sveta Evropske unije, v nasprotnem primeru
               pa bi sledile za Republiko Slovenijo nepopravljive posledice, na kar je opozoril tudi
               predlagatelj v uvodu predloga zakona.</p>
               <p>Glede na navedeno je prevladalo stališče, da se predlog zakona z amandmaji ustrezno
               dopolni.</p>
               <p>V nadaljevanju razprave je bilo izpostavljeno predvsem vprašanje, v katerem jeziku bo
               sestavljen nalog, ki ga bo prejel naš pravosodni organ s strani odreditvenega
               pravosodnega organa, saj iz posameznih zakonskih določb izhaja, da bo Republika
               Slovenija prejemala naloge tudi v angleškem jeziku. Naša država naj izkoristi
               možnost, ki jo ponuja pravni red Evropske unije, in za jezik, v katerem naj bi naši
               organi prejemali evropske naloge o prijetju, določi izključno slovenski jezik.
               Predstavnik predlagatelja je ustrezno pojasnil izpostavljene dileme razpravljavcev.
               Pri tem je utemeljil predlagano rešitev vlade v zvezi z uporabo enega ali več uradnih
               jezikov Evropske unije pri prevodu naloga za prijetje. Zato izhaja ponujena rešitev
               iz slabih izkušenj vlade s prevodi v slovenski jezik. Vsekakor pa ponuja pravni red
               Evropske unije možnost, da država članica v izjavi, ki jo deponira pri generalnem
               sekretariatu Sveta, navede, da bo sprejela prevod izključno v slovenskem jeziku.</p>
               <p>Predstavnik predlagatelja je tudi pojasnil, da ni razloga, da bi zakon prinesel
               dodatne finančne obremenitve, saj bo postopek predaje v prihodnje potekal neposredno
               med pravosodnimi organi in ne tako kot do sedaj, ko je postopek izročitve potekal
               prek ministrstva za pravosodje in ministrstva za zunanje zadeve.</p>
               <p>Odbor je na podlagi osmega odstavka 131. člena poslovnika državnega zbora in na
               podlagi razprave oblikoval in sprejel številne amandmaje. Hvala.</p>
            </sp>
            <sp xml:id="SDZ3-Redna-35-2004-03-26.sp5">

               <speaker>PREDSEDNIK BORUT PAHOR:</speaker>

               <p>Hvala lepa. Sedaj bom dal besedo poslankam in poslancem za predstavitev stališč
               poslanskih skupin. Kolega Čeligoj, imate besedo za predstavitev stališča poslanske
               skupine DeSUS. Za vami bo dobila besedo kolegica Zupanova. Prosim, kolega Čeligoj.
           </p>
            </sp>
            <sp xml:id="SDZ3-Redna-35-2004-03-26.sp6">

               <speaker>VOJKO ČELIGOJ:</speaker>

               <p>Hvala lepa za besedo, gospod predsednik. Spoštovani! Evropski nalog za prijetje in
               predajo nadomešča sedaj v mednarodnem pravu splošno sprejeto izročitev med sedanjimi
               in bodočimi državami članicami Evropske unije. Cilj evropskega naloga je končno
               odpraviti precej dolgotrajen postopek izročitve. Po izkušnjah držav, ki z evropskim
               nalogom že imajo izkušnje, se postopek iz enega leta skrajšuje na približno 15 dni. S
               tem se tudi zagotavlja sojenje ali vsaj hitrejše sojenje domnevnim storilcem. Kljub
               temu, da se je ideja o evropskem nalogu razvila že pred spremembami zaradi 11.
               septembra, verjetno brez teh sprememb ne bi v tako rekordnem času ugledal luč sveta
               na področju, ki je zelo odvisno od nacionalne ureditve tega in za konsenz težko
               dosegljivo. Določbe okvirnega sklepa v evropskem nalogu za prejetje in postopkih
               predaje med državami članicami predvidevajo implementacijo vsebine v nacionalne
               zakonodaje do 1. januarja letošnjega leta za države članice Evropske unije in do 1.
               maja letošnjega leta za pridružene članice. Do sedaj je njegove določbe
               implementiralo 8 držav članic Evropske unije, med njimi Belgija, Danska, Irska,
               Finska, Španija, Švedska, Portugalska, Velika Britanija, med državami pristopnicami
               pa le Madžarska, kar pomeni, da se njegove določbe dejansko izvršujejo le med osmimi
               državami, za vse ostale države pa veljajo obstoječe mednarodne pogodbe o izročitvi.
               Glede na to, da se z zakonom odpovedujemo izvrševanju dela suverenosti, se v
               poslanski skupini Demokratične stranke upokojencev Slovenije sprašujemo o
               sprejemljivosti nujnega postopka tudi zaradi dejstva, da je le 9 od 25 članic
               izpolnilo svojo obvezo.</p>
               <p>V poslanski skupini DeSUS ugotavljamo, da niti okvirni sklep niti predlagani zakon
               med razlogi za zavrnitev predaje zahtevane osebe ne določa eksplicitno kršitev
               človekovih pravic. Kolikor nam je znano, so se vlade držav članic Evropske unije
               odpovedale zavrnitvi predaje iz tega razloga zaradi bojazni, da bi sklicevanje na
               njih podaljševalo postopke in tako onesposobilo namen, za katerega se evropski nalog
               tudi izdaja. Vendar pa v poslanski skupini DeSUS menimo, da učinkovitost postopka ne
               bi smela popolnoma izključevati varovanja človeka. Le-ta je v odnosu do države, od 1.
               maja letošnjega leta pa tudi odnosu do 25 držav članic Evropske unije gotovo šibkejša
               stranka, ki ima pravico, da ga država, katere državljan je ali se v njej nahaja, tudi
               zaščiti. Glede na to, da so države članice dolžne izvrševati določbe, ki izhajajo iz
               predpisanih mednarodnih aktov, se sprašujem, kako reagirati ob koliziji dveh
               nasprotujočih si določb, ki urejata človekove pravice.</p>
               <p>Problem ni zanemarljiv, saj vemo, da se je na primer Nemčija v parlamentu soočila z
               velikimi težavami pri sprejemanju okvirnega sklepa prav zaradi tega razloga. V tem
               smislu se ne strinjamo niti z dikcijo, da se predaja zahtevane osebe zavrne, če je
               odrejen nalog za kaznivo dejanje, ki ga je storila zahtevana oseba, ko še ni bila
               stara 14 let. Menimo namreč, da bi enaka zaščita morala veljati za vse mladoletnike,
               ki so to po slovenski zakonodaji, se pravi za osebe, ki v trenutku storitve kaznivega
               dejanja še niso dopolnile 18 let. Kajti gotovo je, da ima taka predaja, za tako
               osebo, ki še ni osebnostno dokončno razvita, lahko ogromne posledice. Morda je res,
               kot nas opozarjajo nekateri strokovnjaki, da je evropski nalog za prijetje in predajo
               institut, ki prehiteva čas. Vendar je tudi res, da je nujno potreben. Evropski nalog
               bo učinkovit le, če vlada med državami članicami popolno zaupanje v kazenskopravni
               sistem druge države. Verjetno bo sčasoma potrebno domisliti vzporedni sistem, ki bo
               se vzpostavljal garancije osumljencem v postopku samem.</p>
               <p>Ker v poslanski skupini DeSUS menimo, da se bo le v primeru, da se bo okvirni sklep
               oziroma na njegovi podlagi sprejet zakon izvrševal, pokazalo, katere določbe je
               potrebno zagovarjati, katere so odveč in katere kličejo po spremembi, predlog zakona
               podpiramo.</p>
            </sp>
            <sp xml:id="SDZ3-Redna-35-2004-03-26.sp7">

               <speaker>PREDSEDNIK BORUT PAHOR:</speaker>

               <p>Hvala lepa, kolega Čeligoj. Sedaj bo stališče poslanske skupine Nove Slovenije
               predstavila kolegica Majda Zupan. Potem bo dobila besedo za predstavitev poslanske
               skupine ZLSD kolegica Potrata.</p>
            </sp>
            <sp xml:id="SDZ3-Redna-35-2004-03-26.sp8">

               <speaker>MAJDA ZUPAN:</speaker>

               <p>Hvala lepa za besedo, gospod predsednik. Spoštovani! S sprejetjem zakona po nujnem
               postopku, vse zaradi zaveze iz okvirnega sklepa sicer, naj bi prišlo do zastoja na
               področju priznavanja kazenskih sodnih določb Republike Slovenije, kar bi lahko imelo
               nepopravljive posledice za interese Republike Slovenije po kazenskem pregonu
               storilcev kaznivih dejanj. Torej, s tem zakonom naj bi se uresničili skupni ukrepi
               držav članic Evropske unije pri policijskem in pravosodnem sodelovanju v kazenskih
               zadevah na področju preprečevanja organiziranega kriminala in v boju proti njem.</p>
               <p>Sistem naj bi začel delovati po našem polnopravnem članstvu v Evropski uniji.
               Naravnan pa naj bi bil tako, da se izvršilna veja oblasti ne bi več vmešavala v
               postopek prijetja in predaje osumljenca oziroma obsojenca v okviru Evropske unije,
               pri čemer pa bi evropski nalog za prijetje igral zelo pomembno vlogo. Evropski nalog
               je odločba, ki jo izda pravosodni organ države članice Evropske unije z namenom, da
               bi druge članice prejele in predale zahtevano osebo zoper katero namerava izvesti
               kazenski postopek ali kazen zapora. Evropski nalog za prijetje, ki zajema 32 kaznivih
               dejanj, za katere so predvidene najmanj triletne zaporne kazni, omogoča neposredno
               sodelovanje pravosodnih organov Evropske unije, zlasti pri boju proti organiziranemu
               kriminalu, še zlasti terorizmu. Tožilcem omogoča aretacijo osumljencev, ki delujejo v
               ostalih državah Evropske unije, ne da bi pri tem morali izvesti postopek izročanja,
               pri čemer naj bi bili postopki hitrejši, saj bi se skrajšali na leto dni.</p>
               <p>Nič več naj ne bi šlo za politično odločitev, saj ne bo več potrebno preverjati
               politične situacije v odreditveni državi. In tudi diskrecijska pravica države do
               uveljavljanja njenih interesov. Načelo vzajemnega priznavanja, ki naj bi pri tem
               veljajo, naj bi pomenilo, da pravosodni organ izvršitvene države članice ne sme
               preverjati vsebine utemeljenosti evropskega naloga za prijetje.</p>
               <p>Sam predlog zakona vsebuje 37 členov, vloženih pa je bilo več kot 20 amandmajev, kar
               kaže, da usklajevanje med predlagateljem, med vlado in drugimi ustreznimi
               institucijami ni bilo najboljše. Vrhovno državno tožilstvo kot najbolj zainteresirana
               institucija je bilo sicer vključeno v pripravo zakona, vendar se je prav na matičnem
               odboru pokazalo, da ostajajo nekatera odprta vprašanja in bojazen, da bi lahko zaradi
               tega v praksiprihajalo do težav.</p>
               <p>V naši poslanski skupini v Novi Sloveniji izpostavljamo prav v zvezi z evropskim
               nalogom za prijetje dva problema. Pridružujemo se mnenju nekaterih evropskih
               poslancev in nevladnih organizacij, da nalog ne vsebuje jamstva za obrambo
               osumljencev. Drugič. Bojimo se, da bi lahko tožilci imeli težave, ker se utegne
               zgoditi, da ne bodo dovolj dobro poznali pravosodnih sistemov ostalih članic. Skozi
               obravnavo še na naslednjih sejah pričakujemo, da bomo prišli do boljših rešitev in
               glede na to se bomo tudi potem odločali. Hvala lepa.</p>
            </sp>
            <sp xml:id="SDZ3-Redna-35-2004-03-26.sp9">

               <speaker>PREDSEDNIK BORUT PAHOR:</speaker>

               <p>Hvala lepa. Kolegica mag. Potrata ima sedaj besedo za predstavitev stališča poslanske
               skupine Združene liste socialnih demokratov, za njo kolega Trofenik.</p>
            </sp>
            <sp xml:id="SDZ3-Redna-35-2004-03-26.sp10">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod minister in gospod državni
               sekretar, spoštovane kolegice in kolegi!</p>
               <p>Obravnavani predlog zakona je eden izmed tistih, ki jih je Republika Slovenija
               dolžna sprejeti do vstopa v Evropsko unijo, zato v poslanski skupini Združene liste
               socialnih demokratov nismo nasprotovali ne nujnemu postopku ne njegovi obravnavi na
               matičnem delovnem telesu, čeprav so nekateri menili, da bi bilo obravnavo bolje
               preložiti, zaradi številnih predlaganih amandmajev, samo predlagatelj jih je ponudil
               odboru k20-im členom od 37-ih, kolikor jih obsega zakon, ter pripomb
               zakonodajno-pravne službe in vrhovnega državnega tožilstva, zlasti k 1. členu
               predlaganega zakona.</p>
               <p>Ne dovolj jasne določbe, ki so kljub na odboru sprejetim dopolnilom še ostale,
               popravljajo predlagani štirje amandmaji, ki jih bomo v poslanski skupini Združene
               liste socialnih demokratov tudi podprli. Zakon bo omogočil izvajanje skupnih ukrepov
               držav članic Evropske unije pri policijskem in pravosodnem sodelovanju v kazenskih
               zadevah, s čimer se bosta okrepila preprečevanje organiziranega kriminala in boj
               proti njemu. Zato je zlasti pomembno poglavje, ki opredeljuje pogoje in postopke za
               predajo zahtevane osebe in v okviru tega vrste kaznivih dejanj, na katere se določbe
               nanašajo. Ker naj bi postopki stekli hitreje in učinkoviteje, pa vendarle ostaja
               upravičen pomislek, ki so ga izrekli tudi nekateri drugi glede varovanja oziroma
               omejevanja človekovih pravic.</p>
               <p>Okvirni sklep o evropskem nalogu za prijetje in predajo je v javnosti dobil veliko
               pozornosti, predvsem zaradi vprašanja rabe jezika, v katerem naj bi bil evropski
               nalog zapisan takrat, kadar je ta naslovljen na državo Slovenijo. Posebej naj
               poudarim, da je državi Sloveniji bila dana možnost, da v okviru 8. člena okvirnega
               sklepa o nalogu določi sama, v katerem jeziku želi nalog dobivati. Zato se mi zdi
               prav, da v času, ko govorimo o tem, da postaja slovenščina z vstopom v Evropsko unijo
               eden od uradnih jezikov, uporabimo to možnost in se odločimo za slovenščino, čeprav
               je bilo na odboru za notranjo politiko pojasnjeno, da je včasih kakovost jezika, ki
               so ga do sedaj srečevali v postopkih, vprašljiva. Dejstvo je, da se usposobljenost za
               sporazumevanje tudi v slovenščini povečuje, z možnostjo, ki nam je dana, da je
               slovenščina eden od uradnih jezikov. Navsezadnje pa je Sloveniji naloženo, da tudi
               sama upošteva določbe drugih držav glede rabe jezika. S tem, ko je postopek v naši
               državi opredeljen tudi jezikovno in omejen na slovenščino, pa bi, če bi pristajali na
               angleški jezik, vendarle morala država Slovenija prevzeti še dodatne stroške za
               prevajanje naloga v slovenščino.</p>
               <p>Kot rečeno pa bo poslanska skupina Združene liste socialnih demokratov predlog
               zakona podprla. Hvala.</p>
            </sp>
            <sp xml:id="SDZ3-Redna-35-2004-03-26.sp11">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Lavrinc ima besedo.</p>
            </sp>
            <sp xml:id="SDZ3-Redna-35-2004-03-26.sp12">

               <speaker>MAKSIMILJAN LAVRINC:</speaker>

               <p>Ja, če dovolite gospod predsednik, bom kar od tukaj.</p>
               <p>Najprej bom povedal, da smo v poslanski skupini razočarani, da tako rečem, zaradi
               tega, ker se zakon sprejema po nujnem postopku. Ob tem se sprašujemo, kdo je imel to
               v predalu toliko časa, da nas potem spravi v neko časovno stisko in da se dogaja to,
               kar se je dogajalo. To pa je, da je bil zakon slabo pripravljen, da ga je bilo treba,
               kot je bilo že povedano, seveda v mnogih členih popravljati kar na sami seji odbora,
               in še so bile potrebne korekcije in seveda bo poslanska skupina te korekcije podprla.
               Navsezadnje je podnje podpisan naš vodja poslanskega kluba.</p>
               <p>Tudi na drugih področjih, ko govorimo o kazenski zakonodaji, je žal v zadnjem času
               prisotno hitenje in ignoranca stroke. Seveda bomo v okviru možnega temu nasprotovali.
               Razlog so seveda predvsem človekove pravice, na katere na drugi strani zadanemo.
               Torej, ko dajemo neka pooblastila organom, so ta pooblastila takšna, da hudo, hudo
               posegajo v človekove pravice. Seveda pa je ob vseh teh diskusijah na nek način slabo
               tudi to, da se o tako pomembnih vprašanjih ne diskutira počasi, tako menimo, in v
               dialogu s stroko - namreč, samo dialog s stroko je že dal, da tako rečem, nekaj
               skozi, torej od takšnega sistema do drugačnega in tako naprej - lahko pridemo do
               kvalitetnih odločitev. Čas ni naš zaveznik. Kot je obče znano, je terorizem huda bol
               tega človeštva, se razrašča in v takšnih pogojih je nujno hitro ukrepanje. Zato
               vidimo to sprejetje zakona in vse nadaljnje v na nek način poenotenju standardov in
               zakonodaje na tem področju, ki naj zagotovijo varno življenje mirnim državljanom.
               Zato, kot sem rekel, bomo zakon podprli in podprli bomo tudi vse amandmaje. Vendar
               pri tem ponovno opozarjamo, da kar tako drugič v naši poslanski skupini ne bo šlo.
               Gre, še enkrat poudarjam, za hude posege v človekove pravice. Hvala lepa.</p>
            </sp>
            <sp xml:id="SDZ3-Redna-35-2004-03-26.sp13">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Barovič.</p>
            </sp>
            <sp xml:id="SDZ3-Redna-35-2004-03-26.sp14">

               <speaker>BOGDAN BAROVIČ:</speaker>

               <p>Hvala lepa, gospod predsednik. Kolegice in kolegi, predstavniki izvršne veje oblasti!
               V Slovenski nacionalni stranki smo pri oblikovanju tega zakona oziroma pri pogovoru
               že tako ali tako pozvali to državo na del, ki govori o prenosu ali predaji ljudi iz
               Slovenije do tujih, drugih sodišč in poudarili, da izgubljamo suverenost. Dobro, to
               je bilo tako ali tako preslišano.</p>
               <p>Drugič, v Slovenski nacionalni stranki ocenjujemo, da je zakon s 37 členi, na
               katerega je danih 23 amandmajev in o katerem tudi zakonodajno-pravna služba opozarja,
               da predlagatelj ni upošteval nekaterih jasnih pravnih določil, seveda potrjuje
               dejstvo, da takšen način sprejemanja tako pomembnih zakonov absolutno ni dober. Zato
               smo se v Slovenski nacionalnistranki odločili, da bomo o tem zakonu glasovali vsak po
               svoji lastni presoji. Hvala.</p>
            </sp>
            <sp xml:id="SDZ3-Redna-35-2004-03-26.sp15">

               <speaker>PREDSEDNIK BORUT PAHOR:</speaker>

               <p>S tem smo zaključili predstavitev stališč poslanskih skupin.</p>
               <p>Pred seboj imate pregled vloženih amandmajev. Na pogled lahko ocenim, da nismo
               sklepčni. Zato moram pozvati kolegice in kolege, da pridejo v veliko dvorano
               državnega zbora. Če so dobro pogledali načrt dela v okviru te seje, so lahko
               ugotovili, da bomo danes, v petek, konsekutivno razpravljali in odločali. Pa bom z
               vašo potrpežljivostjo, teh, ki ste navzoči, kakšno minuto počakal, da se nam
               pridružijo, preden bi prešli na odločanje.</p>
               <p>Imamo torej štiri vložene amandmaje k 1. členu. Prvega vlagajo poslanski klub LDS,
               poslanska skupina ZLSD in DeSUS. Želi kdo razpravljati? (Nihče.) Zaključujem
               razpravo. Prešli bomo na odločanje. Najprej vas bom prijazno prosil, da pogledate
               delovanje glasovalnih naprav, ali gori lučka pri glasovalni napravi. To kaže, da je z
               njo vse v redu. Vidim, da ni ugovorov, tako da bomo sedaj prešli na odločanje.
               Glasovali bomo o amandmaju k 1. členu. Glasujemo. Prosim za pozornost v dvorani, smo
               sredi glasovanja o amandmaju k 1. členu. Brez malo večje pozornosti bo težko
               odločati, še počakam sekundo.</p>
               <p>Prehajamo na odločanje, drugič. Sicer bom moral odrediti deset minut odmora. V
               dvorani nas je dovolj, v dvorani nas je po računalniškem izpisku 58, to bi moralo
               zadoščati za odločanje. Glasujemo, torej drugič o amandmaju poslanskega kluba LDS,
               poslanske skupine ZLSD in DeSUS o amandmaju k 1. členu. Glasujemo.</p>
               <p>46 navzočih, 38 za in nihče proti.</p>
               <p>(Za je glasovalo 38.) (Proti nihče.)</p>
               <p>Ta amandma je sprejet.</p>
               <p>Iste tri poslanske skupine vlagajo amandma k 2. členu. Želi kdo razpravljati o njem?
               Odločamo. Glasujemo za ali proti, prosim. Smo sredi odločanja.</p>
               <p>47 navzočih, 43 za, nihče proti.</p>
               <p>(Za je glasovalo 43.) (Proti nihče.)</p>
               <p>Amandma je sprejet.</p>
               <p>Odločamo o amandmaju k 9. členu. Želi kdo besedo? Nihče. Odločamo o amandmaju k 9.
               členu. Imamo amandma poslanskega kluba LDS, poslanske skupine ZLSD in DeSUS.
               Glasujemo. Smo sredi glasovanja, prosim, če se odločate.</p>
               <p>52 navzočih, 45 za, nihče proti.</p>
               <p>(Za je glasovalo 45.) (Nihče proti.)</p>
               <p>Iste poslanske skupine vlagajo še zadnji amandma k temu zakonu, to je k njegovemu
               12. členu. Želi kdo besedo? Nihče. Odločamo. Smo sredi glasovanja.</p>
               <p>49 navzočih, 43 za in 1 proti.</p>
               <p>(Za je glasovalo 43.) (Proti 1.)</p>
               <p>Odločili smo o amandmajih.</p>
               <p>Smo v tretji obravnavi predloga zakona. Sprejeli smo amandmaje k 1., 2., 9. in 12.
               členu. Sprašujem kvalificirane predlagatelje, ali nameravajo k tem členom vložiti
               kakšne amandmaje? Za to ne vidim interesa, tako da ne vidim razloga, da bi sejo
               prekinil.</p>
               <p>Na podlagi petega odstavka 140. člena vas obveščam, da informacije o morebitni
               neusklajenosti s strani zakonodajno-pravne službe ali vlade nimam, tako da bi lahko
               prišli na odločanje o zakonu, razen če želi kdo besedo za obrazložitev glasu.
               (Nihče.) Državni zbor bo torej odločal o sprejetju zakona. Glasujemo! Odločamo o
               zakonu. Navzočih 53, 45 za in eden proti.</p>
               <p>(Za je glasovalo 45.) (Proti eden.)</p>
               <p>Zakon je sprejet.</p>
               <p>S tem je zaključena ta točka dnevnega reda.</p>
               <p>Prehajamo na <title>27. TOČKO DNEVNEGA REDA. </title>Gre za obravnavo <title>PREDLOGA ZAKONA O SPREMEMBAH IN DOPOLNITVAH ZAKONA O OHRANJANJU
               NARAVE.</title>
               </p>
               <p>Tudi to točko obravnavamo po nujnem postopku. Predlog zakona je državnemu zboru
               predložila vlada. Z nami je minister, mag. Kopač, ki bo dopolnilno obrazložil predlog
               zakona. Prosim.</p>
            </sp>
            <sp xml:id="SDZ3-Redna-35-2004-03-26.sp16">

               <speaker>MAG. JANEZ KOPAČ:</speaker>

               <p>Hvala lepa, predsednik. Spoštovane poslanke in poslanci. V Sloveniji je neposredno
               varstvo narave urejeno z zakonom o ohranjanju narave. Pri tem je pojem narave
               zakonsko vezan na ustavno varovano kategorijo varstva naravne dediščine in
               mednarodnopravno varovano kategorijo biotske raznovrstnosti. Prav ohranjanju biotske
               raznovrstnosti pa je dano pomembno mesto tudi v pravnem redu EU. Predpisi Unije na
               tem področju določajo med drugim rastlinske in živalske vrste ter habitatne tipe, ki
               so pomembni za EU in jim morajo države članice na svojem območju zagotavljati varstvo
               oziroma ohranitev. To sta tako imenovani ptičja in habitatna direktiva.</p>
               <p>Proces prenosa evropske zakonodaje v slovenski pravni red na področju varstva
               rastlinskih in živalskih vrst in habitatnih tipov bo na zakonskem nivoju zaključen s
               sprejemom te današnje novele zakona o ohranjanju narave, za katero vas seveda prosim,
               da jo podprete. Vsebina novele se nanaša na presojo sprejemljivosti morebitnih
               škodljivih vplivov planov in posegov na območje Natura 2000. Ta območja tvorijo
               evropsko ekološko omrežje, katerega namen je zagotoviti ohranitev evropsko ogroženih
               rastlinskih in živalskih vrst ter habitatnih tipov na območju EU. Države članice
               morajo skladno s predpisanimi strokovnimi kriteriji hočeš nočeš določiti ta območja
               in na njih zagotavljati ohranitev vrst in habitatnih tipov v ugodnem stanju. Eden od
               predpisanih ukrepov, s katerimi bodo države to zagotavljale, je tudi presoja
               sprejemljivosti planov ali posegov v prostor.</p>
               <p>Pri oblikovanju rešitev v tej noveli so bila upoštevana priporočila EU in načelo
               združevanja upravnih postopkov. Tako se s tem zakonom ne uvajajo novi upravni
               postopki, temveč se že uveljavljenim mehanizmom dajejo nove vsebine. Tako se postopek
               presoje sprejemljivosti glede ugotavljanja morebitnih škodljivih posledic planov in
               posegov navezuje na že urejene postopke, in sicer celovito presojo vplivov planov in
               presojo vplivov posegov na okolje.</p>
               <p>Novela predvideva tudi sprejem dveh podzakonskih aktov, zaradi kar najbolj določne
               opredelitve posegov, ki se bodo morali presojati, in določitve metode presojanja. V
               postopku presoje sprejemljivosti je zelo pomembna tudi možnost, da se plan ali poseg,
               ki ima sicer škodljive posledice za Natura območja, lahko izvede, če obstajajo druge
               kvalificirane javne koristi, ki v konkretnem primeru prevladajo nad javno koristjo
               varstva narave. Ob izvedbi ustreznih izravnalnih ukrepov seveda.</p>
               <p>V predlagani noveli je še nekaj manjših drugih sprememb, od katerih je
               najpomembnejša sprememba v zvezi z veljavno ureditvijo upravljanja s kmetijskimi
               zemljišči in gozdovi v lasti države na zavarovanih območjih, ki jih je ustanovila
               država. Predlagana rešitev je oblikovana na podlagi ocene, da se finančna sredstva iz
               prihodkov gospodarjenja s kmetijskimi zemljišči in gozdovi za upravljanje z
               zavarovanimi območji lahko zagotovijo na učinkovitejši način, kot pa je dejanski
               prenos kmetijskih zemljišč in gozdov v gospodarjenje upravljavcem zavarovanih območij
               oziroma parkom. Tak način predstavlja predlagana zakonska opredelitev, da so presežki
               prihodkov nad odhodki sklada kmetijskih zemljišč in gozdov lahko tudi vir za
               financiranje upravljanja zavarovanih območij, ki jih je ustanovila država. S tem se
               ohranja celovitost gospodarjenja s kmetijskimi zemljišči in gozdovi, preprečuje
               nestrokovno gospodarjenje in nenadzorovano drobljenje finančnih sredstev, hkrati pa
               se tudi zagotavljajo dodatna finančna sredstva za upravljanje zavarovanih območij.</p>
               <p>Na predlog zakona je sedaj v proceduri pred zborom bil vložen še, lahko rečem
               redakcijski amandma na priporočilo službe za zakonodajo. Vložile so ga štiri
               poslanske skupine. In mi ga seveda podpiramo.</p>
               <p>Predlagam, da predlog zakona podprete. Je eden od tistih zakonov, ki jih moramo
               sprejeti pred 1. majem. In na njegovi podlagi potem še dva pomembna podzakonska akta,
               razglasitev območij Natura 2000. Hvala lepa.</p>
            </sp>
            <sp xml:id="SDZ3-Redna-35-2004-03-26.sp17">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Predlog zakona je obravnaval odbor za infrastrukturo in
               okolje. Predsednik odbora, kolega Janc, bo predstavil njegovo poročilo, potem pa bomo
               prešli na predstavitev stališč poslanskih skupin. Prosim, gospod predsednik odbora.
           </p>
            </sp>
            <sp xml:id="SDZ3-Redna-35-2004-03-26.sp18">

               <speaker>BRANKO JANC:</speaker>

               <p>Spoštovani gospod predsednik, hvala za besedo.</p>
               <p>Odbor državnega zbora Republike Slovenije za infrastrukturo in okolje je na 21.
               nujni seji, dne 23.3. in 24.3.2004, opravil obravnavo predloga zakona o spremembah in
               dopolnitvah zakona o ohranjanju narave, ki ga je državnemu zboru Republike Slovenije
               v obravnavo po nujnem postopku predložila vlada Republike Slovenije. Kolegij
               predsednika državnega zbora je odločil, da se predlog zakona obravnava po nujnem
               postopku. Na seji odbora so poleg predstavnikov predlagatelja sodelovali še
               predstavniki iz sklada kmetijskih zemljišč.</p>
               <p>K predloženemu zakonu je pisno mnenje podala zakonodajno-pravna služba državnega
               zbora, ki je v svojem mnenju opozorila na nedorečenosti nekaterih členov zakona.</p>
               <p>V uvodni obrazložitvi predloga zakona je predlagatelj zakona predstavil razloge za
               spremembo in dopolnitev posameznih določb zakona o ohranjanju narave, ki se nanašajo
               na uskladitev z zahtevami direktive o habitatih in direktive o pticah, do dneva
               pristopa Republike Slovenije k Evropski uniji.</p>
               <p>Razen tega je potrebno z ustrezno zakonsko prilagoditvijo vzpostaviti pravno podlago
               za izpeljavo postopka notifikacije potencialnih Natura območij in zagotavljanje
               varstva teh območij do njihove potrditve s strani organov Evropske unije.</p>
               <p>Sprememba in dopolnitev predloga zakona zagotavlja tudi presojo sprejemljivosti
               planov in posegov v naravo na območjih Natura 2000 in uskladitev z rešitvami po
               predlogu zakona o varstvu okolja, ki je v postopku sprejemanja, in drugimi zakoni.</p>
               <p>Odbor za infrastrukturo in okolje je v skladu s 126. členom poslovnika državnega
               zbora opravil razprave in glasovanje o posameznih členih predloga zakona in vloženih
               amandmajih. Odbor je obravnaval amandmaje, ki jih je vložil kolega Dušan Vučko,
               oblikoval pa je tudi svoje amandmaje. Največ razprave je bilo ob obravnavi 11. člena
               predloga zakona in tudi vloženem amandmaju, ki se nanaša na pripravo celovite presoje
               sprejemljivosti planov in presoje sprejemljivosti posegov v naravo ter v zvezi s tem
               morebitni molk organa. Člani odbora so menili, da novi postopki preverjanja planov in
               posegov v naravo lahko predstavljajo dodatno časovno oviro in dodatne stroške za
               pripravo aktov lokalne skupnosti, zato so se zavzemali, da je potrebno roke za te
               postopke konkretizirati.</p>
               <p>Ravno tako je bilo postavljeno vprašanje, ki se nanaša na spoštovanje in povzemanje
               določenih direktiv Evropske unije in določil Nature 2000 v obsegu, ki je nujen in
               obvezen za Republiko Slovenijo. Pri postopkih zagotavljanja javne koristi so menili,
               da so nujne rešitve dobre in bodo omogočile lokalnim skupnostim v dokazovanju
               upravičenosti izvedbe posegov, ki so v javno korist.</p>
               <p>V razpravi o 19. členu predloga zakona so člani odbora menili, da je potrebno
               zagotoviti možnost, da se del presežka prihodkov na odhodke sklada kmetijskih
               zemljišč nakazuje upravljavcem zavarovanih območij za vlaganje v ta območja, in sicer
               na osnovi izdelanih letnih programov upravljavcev zavarovanih območij. Zato je odbor
               sprejel amandma, ki nedvoumno opredeli namene uporabe teh sredstev. Odbor je po
               glasovanju o vseh členih pripravil dopolnjen predlog zakona in predlagal državnemu
               zboru, da zakon sprejme. Hvala.</p>
            </sp>
            <sp xml:id="SDZ3-Redna-35-2004-03-26.sp19">

               <speaker>PREDSEDNIK BORUT PAHOR:</speaker>

               <p>Hvala lepa. Sedaj bomo šli na predstavitev stališč poslanskih skupin. Kolega Sok bo
               predstavil stališče poslanske skupine Nove Slovenije, za njim kolega Tanko stališče
               poslanske skupine Slovenske demokratske stranke. Najprej kolega Sok.</p>
            </sp>
            <sp xml:id="SDZ3-Redna-35-2004-03-26.sp20">

               <speaker>ALOJZ SOK:</speaker>

               <p>Spoštovani predsednik, minister, kolegice in kolegi! Pri prejšnjem zakonu je bilo s
               strani LDS-a slišati, da so razočarani, ker je nekdo tako dolgo v predalu držal
               zakon, evropski nalog o prijetju in prodaji, torej, kako smo šele razočarani v
               opoziciji, ko tako veliko količino zakonov sprejemamo po nujnem postopku. Torej, to
               je seveda neprimerno. In odkrito vam povem, da vseh te zakonov, tudi tega, ki ga
               sedaj obravnavamo, ni bilo možno natančno proučiti in pravzaprav se sprašujemo, kaj
               se hočes tem in takim načinom dela doseči.</p>
               <p>Vsega skupaj, namreč zakona, v eni uri in pol na odboru za infrastrukturo, s
               tolikimi amandmaji, ni bilo možno kvalitetno dopolniti. In če pogledate 11. člen, to
               so členi od 101 a pa do 101 f, moram reči, da so ti členi izredno neberljivi, so
               nejasni in pa zapleteni, povečujejo nivo birokratiziranja, na drugi strani pa nič ne
               prispevajo oziroma ne razrešujejo problema, da je Slovenija ena izmed tistih držav,
               kjer je potrebno na neko dokumentacijo pri uvedbi neke nove dejavnosti čakati med
               evropskimi državami najdalj časa.</p>
               <p>Mi smo prepričani, da bi te zadeve bilo možno bistveno poenostaviti in bolj
               konkretno in pa razumljivo napisati, vendar se seveda, zaradi časovne stiske, v
               katero ste nas pravzaprav potisnili, ni dalo k temu oziroma v zvezi s tem zakonom
               tega tudi dejansko storiti.</p>
               <p>Če pa se dotaknem posameznih členov, recimo 19. člen pravi, da mora sklad kmetijskih
               zemljišč na zavarovanih območjih, ki jih seveda ustanovi vlada po lastni presoji, v
               zvezi z evropskimi direktivami, se pravni Naturo 2000 in pa ptičjo direktivo,
               nakazovati del presežka nad dohodki oziroma del presežka prihodkov na odhodke.
               Vsakoletno vlada določi, za kakšen nivo sredstev gre. Mi smo prepričani, da je takšna
               rešitev celo v nasprotju z zakonomo kmetijskih zemljiščih. Kajti sklad kmetijskih
               zemljišč mora za kmetijska zemljišča skrbeti na področju celotne Republike Slovenije.
               In če bo na nekatera področja nakazoval več sredstev, kot se dejansko na tistih
               področjih iz tega naslova pridobi, potem bo seveda zmanjkalo finančnih sredstev za
               tiste vse naloge, ki jih zakon o kmetijskih zemljiščih skladu nalaga. Torej, pravilna
               in pa smiselna rešitev bi bila, da bi vlada za zavarovana območja, ki jih bo tudi
               sama z aktom predpisala, našla neke druge vire ne pa da enostavno, bi rekel takole,
               salomonsko rešitev zapiše v zakon in pravi, sklad naj prispeva za ta področja
               sredstva, ki se naberejo na žiro računu.</p>
               <p>Rad bi opozoril mogoče še na nekatere druge člene. 23. člen je popolnoma nejasen,
               pravzaprav več členov v tem zakonu, lahko bi se izrazil tako, kot je včeraj ob odloku
               o prostorskem planu že povedal dr. Brejc, ko je rekel, da je zakon zapisan v neki
               nerazumljivi latovščini. Jaz sem prepričan, da evropske direktive, ki jih pa seveda
               zaradi pomanjkanjačasa nismo mogli v celoti proučiti in tudi ne vemo, če so, tako kot
               so zapisane, vnesene v ta zakon, tako zapletenih vsebinskih formulacij in
               nerazumljivih vsebinskih formulacij ne poznajo, ampak da je to delo naše domače
               birokracije v ministrstvu, kjer se res včasih zdi, da neki pripravniki predlagajo
               zakone, ki potem niti ne poznajo, kako te zadeve v praksi izgledajo. Takšen, kot ta
               zakon je, trdim, bo v praksi zelo težko izvajati. Hvala lepa.</p>
            </sp>
            <sp xml:id="SDZ3-Redna-35-2004-03-26.sp21">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Tanko bo govoril v imenu poslanske skupine SDS.</p>
            </sp>
            <sp xml:id="SDZ3-Redna-35-2004-03-26.sp22">

               <speaker>JOŽE TANKO:</speaker>

               <p>Hvala lepa za besedo. Vse lepo pozdravljam, tako ministra s sodelavko kot vse
               kolegice poslanke in kolege poslance! V zadnjem času smo doživeli naval zakonodaje s
               področja okolja. Že na tej seji, mislim, da obravnavamo vsaj tri pomembne strateške
               dokumente in za vse tri strateške dokumente lahko kar rečemo, da so izredno
               pomanjkljivo pripravljeni. Da se ti dokumenti v vladi pripravljajo v časovni stiski
               in ta časovna stiska se potem odraža tudi v državnem zboru kjer smo poslanci
               prisiljeni te ogromne količine papirja predelati v zelo kratkem času. Skratka, zelo
               malo ostane časa, da se stvar dobro preštudira, dobro prouči in tudi ustrezno
               dopolni. In da je temu res tako, da je ta zakonodaja izredno slaba, kaže tudi to, da
               je kvečjemu četrtina vsega tistega, kar ministrstvo dostavi v državni zbor, sprejeto
               v obliki, kot je bila predložena. Najmanj tri četrtine členov se amandmira, najmanj
               tri četrtine členov je takih, na katerih se naredijo spremembe in na veliki večini
               členov bistvene spremembe. Če bi nekdo napravil primerjavo med zakonodajo, ki je bila
               vložena, in tistim, kar je bilo sprejeto, neko analitiko potegnil, potem bi videl, da
               je dejansko to izredno katastrofalno.</p>
               <p>Problem je tudi v tem, da gredo vsi ti zakoni tako enkrat, dvakrat, trikrat skozi
               vladno usklajevanje, da se vsi ti zakoni, ki jih predlagajo, tudi koalicijsko
               usklajujejo in na koncu zelo veliko amandmajev, tudi vsebinskih, pomembnih amandmajev
               vložijo tudi poslanske skupine vladajoče koalicije. Skratka, nedodelanost zakona,
               nedodelanost zakonodajne procedure se kaže predvsem v državnem zboru, kjer se
               srečujemo z enormnimi količinami amandmajev. In mislim, da ta praksa ni dobra.</p>
               <p>Ta zakon ima vsega 27 členov; če bi še tiste člene pod a in b sešteli, jih ima okrog
               35. Zdajle, ko imamo na mizi, se točno vidi, da je samo osem členov takih, ki niso
               amandmirani, vsi ostali so spremenjeni, in to bistveno spremenjeni. Mislim, da vlada
               in v imenu vlade očitno tudi ministrstvo izrablja pritisk 1. maja,pritisk vstopa v
               Evropsko unijo in uporablja ta datum kot metodo pritiska na državni zbor, da po takem
               ali drugačnem postopku, s tako ali drugačno naglico te zakone sprejme. Prepričan sem,
               da tak način dela ne more rezultirati v dobrem in kvalitetnem zakonu. Posledice
               nastopijo ponavadi zelo kmalu in tudi zelo kmalu se pojavijo dopolnitve, novele
               zakonov in tako naprej.</p>
               <p>Če se dotaknem samo enega od področij, ki jih zakon obravnava, to je eno takšnih
               področij, ki je problem javnega interesa. Zdaj smo že toliko časa parlamentarci, da
               vemo, da javni interes pravzaprav v tranzicijskih liberalnih družbah nima posebne
               teže, nima pravzaprav nobene vrednosti, saj se da pravzaprav vse kupiti, čisto vse se
               da spremeniti in tipičen primer, da je temu res tako, je tudi uničevanje recimo
               Ljubljanskega barja, tipičen primer je sprememba zakona o Triglavskem narodnem parku
               in tako naprej. Skratka tudi tam, kjer imamo na razpolago adekvatne primerne
               površine, v času, ko se določeni posegi v prostor sprejemajo in načrtujejo, celo tam
               podleže kapitalu ena taka vrednota, kot je recimo mokrišče, kot je Ljubljansko barje.
               Imam še več kot pet minut, ali ne, ni omejitve? In kar samo kaže, da ta kapitalski
               interes nezadržno uničuje pravzaprav vse vrednote, ki so še ostale.</p>
               <p>Bi samo še opozoril tudi na to, da se je ministrstvo očitno zelo prestrukturiralo,
               prelevilo. Začetek, se spomnim, je bil izredno naravovarstveno naravnan, bilo je
               ogromno truda vloženega v razprave, v oblikovanje in zaščito določenih površin. V
               zadnjem času pa so dobile nekako prednost vse tiste aktivnosti ministrstva, ki
               pomenijo tipično kapitalske zadeve.</p>
            </sp>
            <sp xml:id="SDZ3-Redna-35-2004-03-26.sp23">

               <speaker>PREDSEDNIK BORUT PAHOR:</speaker>

               <p>Hvala lepa. Čas je potekel. Pet minut je omejitev za vse. Kolegica Silva Črnugelj bo
               predstavila stališče poslanske skupine Združene liste socialnih demokratov, za njo
               kolega Malovrh. Ne vidim ga v dvorani. Prosim, kolegica Črnugelj.</p>
            </sp>
            <sp xml:id="SDZ3-Redna-35-2004-03-26.sp24">

               <speaker>SILVA ČRNUGELJ:</speaker>

               <p>Hvala lepa za besedo, gospod predsednik. Lepo pozdravljeni kolegi in kolegice!
               Spoštovani, vsem nam je zelo znana trditev, da je stanja okolja in narave odsev
               stanja družbe in ljudi, ki tam živijo, ustvarjajo in delujejo. Žalostno je dejstvo,
               da naša civilizacija ta naravni prostor vedno in vse bolj oziroma stalno krči in ga
               žal nepovratno spreminja in pogosto oziroma večinoma zmanjšujevrednost in kakovost
               bivanjskega okolja za vse nas, ljudi, živali in rastline. Naloga vseh nas članov
               državnega zbora je, da ustvarimo učinkovite, jasne in pregledne zakone, ki bodo ta
               proces bodisi upočasnili, lahko tudi omilili, nekatere pa tudi celo preprečili,
               zlasti tiste, ki imajo tako škodne vplive, da ogrožajo življenje in kakovost
               življenja vseh nas.</p>
               <p>Ob vsakem obravnavanju problematike narave v širšem in ožjem pomenu naletimo na pojav
               trajnostnega razvoja. V preteklem obdobju smo obravnavali vrsto nacionalnih
               programov, resolucij in zakonov, kot sta recimo tudi nacionalni energetski program,
               strategija prostorskega razvoja Slovenije in še drugi, ki so na svoj način trajnostni
               razvoj vpletli in ga postavili kot prioriteto na vseh posameznih področjih. Kot
               knjižničarka lahko rečem, da smo v zakon o knjižničarstvu kot eno od prioritetnih
               usmeritev na drugo mesto tudi postavili trajnostni razvoj.</p>
               <p>V poslanski skupini Združene liste socialnih demokratov se zavedamo, da je zelo
               pomemben uravnotežen odnos z naravo, zlasti v sistemu ekonomike, in da je ta tudi
               okoljsko usklajen in definiran kot dolgoročni cilj in usmeritev na vseh področjih. Ta
               naj je povezan s sonaravnim razvojem, ki mora slediti ustreznim proizvodnim in
               storitvenim dejavnostm, ki hkrati omogočajo ohranitev eko sistemov in stabilno
               bivanje organizmov, ki naj sledijo izboljševanju človekovega okolja, krepitvi
               ljudskih in materialnih ustvarjalnih zmogljivosti, ter zagotoviti primerno blaginjo
               prebivalstva in skupnosti. In naj vse to na en način ohrani materialno in kulturno
               dediščino, za nas, naše rodove, zlasti pa za vse ostale zanamce.</p>
               <p>Za uveljavitev teh načel in usmeritev je zelo nujno in pomembno upoštevati vse
               razvojne vidike in poskuse racionalizacije porabe energije v gospodinjstvih,
               gospodarstvih in v celotni državi oziroma družbi. Za vse poslance v poslanski skupini
               Združene liste socialnih demokratov je pomembno, da se zavedamo dejstva, da je poraba
               in izraba tista, katero je potrebno nadzorovati, zmanjševati, in ne samo porabo
               energije in vseh naravnih resursov, ampak vsega ostalega blaga. Za vsako leto je
               potrebno točno in natanko jasno določiti, koliko in koliko odstotkov se porabi na
               posameznih področjih, kakšnih so posegi v naravi, kakšna je kakovost teh posegov,
               koliko in na kakšen način je smotrno načrtovati ločeno porabo in izrabo energije za
               vsa posamezna področja, saj tudi to direktno vpliva na ohranitev narave in vseh
               naravnih resursov.</p>
               <p>Predlog zakona o spremembah in dopolnitvah zakona o ohranjanju narave, ki ga
               obravnavamo po nujnem postopku, sledi novim evropskim direktivam in tudi te upošteva.
               To so direktive evropske skupnosti za ohranitev ptičev, direktive za ohranitev
               naravnih habitatov ter prostoživeče favne in flore, direktive Evropske skupnosti o
               trgovini s kožami mladih tjulnov in izdelkov iz njih, direktiva Evropske skupnosti o
               negi živali in živalskih vrst, uredba Sveta Evropa o zaščiti prostoživečih živalskih
               vrst z ureditvijo trgovine na tem področju, uredba o prepovedi uporabe posebnih vrst
               pasti, uredba o pravilih ravnanja pri proizvodu izdelkov iz kitov.</p>
               <p>Vsi ti pričujoči zakoni upoštevajo tudi nekatere podzakonske akte, ki se nanašajo na
               postopke carinjena. V celoti upoštevajo zakonodajo. Za razliko od ostalih pa se
               zakonodaja na tem področju, zlasti zakonodaja evropskih držav, nenehno spreminja in
               je za spoznanje bolj zahtevna in rahločutna, zlasti ker ima opravka s celovitostjo
               življenja in sobivanja. Pričakovati je, da bomo v naslednjih letih na tem področju še
               spreminjali ta del zakonodaje .../Opozorilni znak za konec razprave./..., saj so tudi
               dognanja strok različnih področij zelo bogata in raznovrstna.</p>
               <p>V poslanski skupini Združene liste bomo pričujoči zakon podprli, saj zavaruje vse
               posege v prostor, zlasti pred zelo nepremišljenimi ukrepi nekaterih posameznikov in
               skupin, ki jim je samo do trenutnega in hitrega zaslužka. Seveda v poslanski skupini
               Združene liste socialnih demokratov se sprašujemo, kdaj bomo začeli snovati tudi
               strategijo o trajnostnem razvoju Slovenije. Hvala lepa.</p>
            </sp>
            <sp xml:id="SDZ3-Redna-35-2004-03-26.sp25">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Črnugelj. Kolega Vnučec ima besedo sedaj za predstavitev
               stališč poslanske skupine Stranke mladih. Prosim.</p>
            </sp>
            <sp xml:id="SDZ3-Redna-35-2004-03-26.sp26">

               <speaker>BOGOMIR VNUČEC:</speaker>

               <p>Hvala za besedo, gospod predsednik. Spoštovani minister, kolegice in kolegi.</p>
               <p>V poslanski skupini smo skrbno proučili predlog sprememb in dopolnitev zakona o
               ohranjanju narave in ugotavljamo, da iz obrazložitve ni razvidno, na kaj konkretno v
               zvezi z Naturo 2000 se implementacija prava Evropske unije nanaša, zato se nam
               pojavljajo mnoga vprašanja.</p>
               <p>Ali bodo ozemlja pod Naturo 2000 s tem predlogom zakona bolje zaščitena pred
               gradnjami izven poselitvenega območja ali manj? Kako so varovana območja Natura 2000
               zunaj začrtanih meja? Treba je namreč opredeliti tudi vplivno območje, saj imajo
               veliko posegi takoj za mejo Nature 2000 enak vpliv, kot če so formalno znotraj. Kaj
               se s predvidenimi parki? Predlagatelj, razen izgovorov na vstop Slovenije v Evropsko
               unijo, tu ni konkretno obrazložil, zakaj postopek sprejemanja zakona nujen. S tem se
               je namreč elegantno izognil širši razpravi predlaganih sprememb, predvsem pa je s tem
               onemogočil udeležbo nevladnih okoljskih organizacij, ki za širšo razpravo utemeljeno
               zahtevajo dovolj časa. Zato nas zanima, kaj bi se spremenilo, če bi zakon sprejemali
               po rednem postopku, kakšne bi bile konkretne posledice, ki opravičeno takšno hitenje?
               Prepričani smo, da z nujnim postopkom zagotovo ne bo doseženo boljše takojšnje
               varovanje prostora pred posegi izven poselitvenih območij oziroma pred spremembo
               namembnosti zemljišč, kar zagotovo ne prispeva k ohranjanju narave, ampak predvsem
               njenemu ogrožanju.</p>
               <p>Zelo nedorečeno je tudi poglavje o zavarovanih območjih oziroma tistih, ki so bila
               predvidena za zavarovanje. Odgovora na to, ali je potrebno v primeru upravičenih
               denacionalizacijskih zahtevkih do zemljišč v parkih vztrajati na izplačilih in ne
               vračanja v naravi, tudi ni. Drobljenje na več lastnikov je lahko neproduktivno in
               prinaša mnogo probleme. Zato predlagatelje sprašujemo, ali148. člen omogoča
               izplačevanje namesto vračanja v naravi?</p>
               <p>V poslanski skupini ocenjujemo, da bi bilo treba točko 1.3 zagotovo izvzeti iz
               nujnega postopka, ker je o tem potrebna veliko širša razprava od te v okviru nujnega
               postopka. Ocenjujemo tudi, da v zvezi s presojami vplivov na okolje ni brez podrobne
               preučitve mogoče ugotoviti dejanskih posledic. Ali predlagatelj razpolaga simulacijo
               posledic oziroma kakšna je razlika od sedanje ureditev? Kaj pomeni to za Naturo 2000?
           </p>
            </sp>
            <sp xml:id="SDZ3-Redna-35-2004-03-26.sp27">

               <speaker>PREDSEDNIK BORUT PAHOR:</speaker>

               <p>Malo več miru, prosim.</p>
            </sp>
            <sp xml:id="SDZ3-Redna-35-2004-03-26.sp28">

               <speaker>BOGOMIR VNUČEC:</speaker>

               <p>In, ali so predvidena parkovna ozemlja vsaj za začasno odredbo za zavarovanja?</p>
               <p>Pri predlogu zakona se torej pojavljajo mnoga vprašanja, upamo, da bomo od
               predlagatelja dobili vsaj kakšen odgovor. Predvsem pa menimo, da bi postopek
               sprejemanja zakona o ohranjanju narave moral biti reden, saj je področje ohranjanja
               narave tako pomembno, da ne smemo dopustiti napak, ki se pri hitenju vedno zgodijo.</p>
               <p>V poslanski skupini se bomo glede na odgovore predlagatelja odločili, ali je
               predlagani zakon smiselno podpreti, saj iz zelo slabo pripravljenih obrazložitev tega
               ni mogoče sedaj vedeti. Veliko bolje pa bi bilo, da se le-ta umakne in uvrsti na
               naslednjo sejo po rednem postopku. Hvala.</p>
            </sp>
            <sp xml:id="SDZ3-Redna-35-2004-03-26.sp29">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Avšič bo predstavil stališče poslanskega kluba LDS.</p>
            </sp>
            <sp xml:id="SDZ3-Redna-35-2004-03-26.sp30">

               <speaker>JOŽE AVŠIČ:</speaker>

               <p>Hvala za besedo in lep pozdrav! Torej, v uvodnih predstavitvah nekaterih poslanskih
               skupin so bile izražene bojazni, da bomo, vsaj tako sem razumel, da bomo premalo
               ščitili v bodoče slovenski prostor. V poslanski skupini LDS se v nasprotju s tem
               bojimo, da direktiva EU pod skupnim imenom Natura 2000, v katero je vkomponirana tudi
               direktiva iz leta 1979 o ptičih, predstavlja zelo pomemben omejitveni faktor v
               nekaterih razvojnih projektih in programih Republike Slovenije v prihodnje.</p>
               <p>Tako vprašanje sem včeraj zastavil tudi pri sprejemanju strategije o prostorskem
               planu Republike Slovenije, kaj Natura 2000 in implementacija te direktive pomeni. Za
               natančnejše razumevanje tega zakona bi vsekakor morali poslanke in poslanci poznati
               podrobno direktivo EU o habitatih in o ptičih, kajti ta zakon, ki ga danes po nujnem
               postopku sprejemamo, govori samo o tem, kako bomo te direktive izvajali. Vsebina je v
               direktivah in vsebina tega zakona se bo pojavila v programu, ki ga bo sprejela vlada
               oziroma v določitvi območij Natura 2000, ki ga bo sprejemala vlada in v programu
               varovanja, ki ga bo sprejemala vlada. Zaradi tega, ker premalo vemo o vsebini -
               neuradno smo informirani, da bo v Naturo 2000 vključenih okoli 38% slovenskega
               ozemlja, kar je nekje razumljivo glede na to, kakšen odstotek Slovenije pokrivajo
               gozdovi in naravni habitati, vendar nas bo in predvsem nas zanima, kakšni režimi
               varovanja in ohranjanja bodo predvideni.</p>
               <p>V poslanski skupini LDS bomo zakon podprli, vendar bomo dali tudi pobudo odboru za
               infrastrukturo, da vlada predstavi tako območja varovanja kot tudi ukrepe, čeprav
               državni zbor nima nobenih pristojnosti pri določanju teh dveh pomembnih dokumentov, a
               menimo, da moramo biti z njimi zelo natančno seznanjeni.</p>
               <p>Kar se tiče omenjenega 19. člena, ki se spreminja s tem zakonom, pa ga podpiramo,
               kajti sami ocenjujemo, da morajo biti prosta sredstva sklada kmetijskih zemljišč
               uporabljena za točno določene namene. Hvala lepa.</p>
            </sp>
            <sp xml:id="SDZ3-Redna-35-2004-03-26.sp31">

               <speaker>PREDSEDNIK BORUT PAHOR:</speaker>

               <p>Hvala. Preden bomo prešli na razpravo o amandmaju, zanjo se je prijavil že kolega
               Terčon, dajem besedo še kolegici Sonji Areh Lavrič, prosim.</p>
            </sp>
            <sp xml:id="SDZ3-Redna-35-2004-03-26.sp32">

               <speaker>SONJA AREH LAVRIČ:</speaker>

               <p>Hvala lepa za besedo, gospod predsednik. Spoštovani minister! Predstavniki vlade,
               spoštovane kolegice, kolegi! Zakon o ohranjanju narave je bil v državnem zboru
               sprejet v letu 1999, v letu 2000, v letu 2002 sta bili sprejeti noveli osnovnega
               zakona. Danes je pred nami še ena novela tega zakona, s katerimi želi vlada v zakonu
               uskladiti z zakonodajo EU in sprejetimi drugimi zakoni, ki so posegli v določbe
               veljavnega zakona o ohranjanju narave. .../Nemir v dvorani./ Ali lahko prosim,
               gospod... Prosim, če je...</p>
            </sp>
            <sp xml:id="SDZ3-Redna-35-2004-03-26.sp33">

               <speaker>PREDSEDNIK BORUT PAHOR:</speaker>

               <p>Prosim za mir v dvorani! Motite poslanko.</p>
            </sp>
            <sp xml:id="SDZ3-Redna-35-2004-03-26.sp34">

               <speaker>SONJA AREH LAVRIČ:</speaker>

               <p>Tako kot vse zakone na današnjem dnevnem redu zasedanja bomo tudi ta zakon sprejeli
               po nujnem postopku. Državni zbor je zaradi vladne pasivnosti v teku celotnega
               dolgotrajnega predpristopnega procesa vključevanja v Evropsko unijo prisiljen
               sprejeti paleto zakonov v največji mogoči naglici, po nujnem postopku.</p>
               <p>V poslanski skupini Slovenske nacionalne stranke nasprotujemo sprejemanju zakonov po
               nujnem postopkov iz številnih razlogov. Najbolj pa nas moti, da so zakoni, sprejeti v
               naglici, vsebinsko nedodelani, premalo strokovni, predvsem pomanjkljivi. Poleg tega
               je zainteresirani strokovni javnosti onemogočeno sodelovanje pri pripravi in
               preučitvi strokovne vsebine v zakon. Iz tega sledi tudi to, bo pokazal tudi čas, da
               se bodo zakoni, sprejeti v naglici, dolgoročno izkazali kot škodljivi.</p>
               <p>Enako velja tudi za zakon o ohranjanju narave, ki načeloma ureja varstvo
               prostoživečih rastlinskih in živalskih vrst, njihovih habitatov in habitatnih tipov.
               Pomanjkljivosti zakona so očitne, kar lahko tudi razberete iz mnenja
               zakonodajno-pravne službe, ki je k večini členov predlaganega zakona podala pripombe
               in opozorila.</p>
               <p>Slovenija je ena izmed redkih držav v Evropi, ki se lahko še pohvali z biotsko
               raznovrstnostjo, verjetno pa ne več dolgo, saj jo bomo kmalu uničili sami. Vlada želi
               po eni strani ustreči Evropski uniji, po drugi strani pa ji je prav malo mar za
               ohranjanje narave gledena brezbrižnost do okolja, ki smo ji bili priča do sedaj. Tako
               smo ponovno soočeni z zakonom, ki pravno-formalno sicer določa okvire delovanja z
               dejanskim stanjem, na področju ohranjanja narave pa nima nobene povezave.</p>
               <p>Glede na pomembno vsebino oziroma predmet, materijo omenjenega zakona v Slovenski
               nacionalni stranki ocenjujemo, da je zakon potreben. Iskreno pa upamo, da se bodo
               predlagane spremembe in dopolnitve zakona v praksi pokazale kot potrebne in
               pozitivne. Hvala lepa.</p>
            </sp>
            <sp xml:id="SDZ3-Redna-35-2004-03-26.sp35">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Sonja Areh Lavrič. Vi ste bili zadnji med poslankami in
               poslanci, ki so predstavili stališča poslanskih skupin.</p>
               <p>Smo pri amandmaju. Samo eden je vložen v okviru druge obravnave. Amandma štirih
               poslanskih skupin, LDS, ZLSD, SLS in DeSUS. O njem je mogoče razpravljati. Prosim, da
               samo o vsebini amandmaja. Prosim kolega Terčona, ki se je prijavil za besedo.
               .../Glas v ozadju./... Ja, prosim. Samo mir!</p>
            </sp>
            <sp xml:id="SDZ3-Redna-35-2004-03-26.sp36">

               <speaker>JOŽE AVŠIČ:</speaker>

               <p>Gospod predsednik, mislim, da ste spregledali...</p>
            </sp>
            <sp xml:id="SDZ3-Redna-35-2004-03-26.sp37">

               <speaker>PREDSEDNIK BORUT PAHOR:</speaker>

               <p>Najprej bomo prosil za mir v dvorani! Samo hipec. Najprej bom prosil za mir. Kolega
               Lavrinc! Slabo slišim. Saj ne da sem tečen, ampak slabo slišim in potem prihaja do
               nesporazumov. Prosim.</p>
            </sp>
            <sp xml:id="SDZ3-Redna-35-2004-03-26.sp38">

               <speaker>JOŽE AVŠIČ:</speaker>

               <p>Gospod predsednik, mislim, da ste spregledali, da je k 5. členu tega zakona vložen
               amandma petih poslancev. Amandma poslanskih skupin pa k 27. členu. Tako sta dva
               amandmaja vložena.</p>
            </sp>
            <sp xml:id="SDZ3-Redna-35-2004-03-26.sp39">

               <speaker>PREDSEDNIK BORUT PAHOR:</speaker>

               <p>To sem spregledal. Moramo takoj ugotoviti, če je to res. Kdo je vložil amandma,
               kolega Avšič? Kdo je vložil amandma?</p>
            </sp>
            <sp xml:id="SDZ3-Redna-35-2004-03-26.sp40">

               <speaker>JOŽE AVŠIČ:</speaker>

               <p>Avšič, Grošelj, Božič, Pohorec in Janc.</p>
            </sp>
            <sp xml:id="SDZ3-Redna-35-2004-03-26.sp41">

               <speaker>PREDSEDNIK BORUT PAHOR:</speaker>

               <p>Hvala za opozorilo. Sem spregledal to. Hvala lepa. Imamo torej amandma k 5. in k 27.
               členu. Hvala lepa za opozorilo.</p>
               <p>Najprej bomo odprl razpravo o amandmaju k 5. členu. Želi kdo besedo? Prosim, kolega
               Avšič, in še enkrat opravičilo.</p>
            </sp>
            <sp xml:id="SDZ3-Redna-35-2004-03-26.sp42">

               <speaker>JOŽE AVŠIČ:</speaker>

               <p>Hvala lepa. Ta amandma ni bil obravnavan na odboru v celotni vsebini zaradi tega, ker
               smo ga glede na zahtevno naravo gradiva usklajevali in tudi razčiščevali posamezne
               pojme. Namreč, že v uvodni predstavitvi sem v imenu poslanske skupine opozoril, da
               gre v bistvu za implementacijodirektive Evropske unije o habitatih oziroma direktive
               Natura 2000, katere pomembno določilo je tudi izvajanje direktive o pticah. In
               opozorjeni smo bili, da pravzaprav direktiva o pticah govori o "varovanih območjih",
               direktiva 2000 pa v prevodu, če smo zelo natančni, o "ohranitvenih območjih". Mi
               imamo v zakonu pravzaprav oba termina nekajkrat ponovljena v različnih členih, ni pa
               povesem jasno, kakšna je razlika med varovanjem in ohranitvijo.</p>
               <p>Da bo zadeva jasna, da gre v 5. členu in tudi v nadaljevanju celotnega zakona za
               implementacijo najprej direktive EU 2000 o habitatih, znotraj katere je tudi
               direktiva o ptičih, predlagamo s tem amandmajem, da v 5. členu uredimo pravzaprav cel
               zakon, tako da se v podnaslovu 5. člena doda pri posebnem varstvenem območju
               (pomišljaj) - pojasnilo, da je to območje Natura 2000 in da se to tudi potem tudi
               poudari v besedilu prvega odstavka tega člena. Po zagotovilih zakonodajne službe bi
               redakcija celotnega zakona bila prezahtevna, pa tudi kazenski del tega zakona ni
               odprt zaradi tega bi pri redakcijskih popravkih povzročali preveč problemov. Menim,
               da gre za zelo pomembno pojasnilo in da bo morda tudi minister ali kdorkoli drug v
               imenu vlade pojasnil, kakšna je razlika med "ohranitvenimi območji" in "varovanimi
               območji". Kajti, ponovno poudarjam, da se v poslanski skupini LDS-a zelo bojimo, da
               bomo z implementacijo teh direktiv seveda povzročili zelo trd režim varovanja okolja
               v nasprotju s tistimi, ki mislijo, da se sprošča.</p>
               <p>Zaradi tega, ker se bojimo in ne bi bilo prvič, da smo Slovenci bolj bruseljski od
               samega Bruslja, bi res v nadaljevanju želeli predstavitev programa varovanja in
               ukrepov varovanja, zato da bi se morda ti strahovi razblinili. Hvala lepa.</p>
            </sp>
            <sp xml:id="SDZ3-Redna-35-2004-03-26.sp43">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Redna-35-2004-03-26.sp44">

               <speaker>ALOJZ SOK:</speaker>

               <p>Hvala lepa. Torej jaz sicer mislim, da rabimo trd način varovanja in da v tem ni
               problem. Problem je seveda v tem, kako je ta zakon pavšalno pripravljen in napisan.
               In iz razprave gospoda Avšiča se pravzaprav potrjuje to, kar smo poslanci opozicije v
               teh petminutnih nastopih pač tudi poudarili. Poglejte, prvi odstavek 5. člena pravi:
               "Posebno varstveno območje je ekološko pomembno območje, ki je na ozemlju Evropske
               unije pomembno za ohranitev ali doseganje ugodnega stanja ptic in drugih živalskih
               ter rastlinskih vrst, njihovih habitatov in habitatnih tipov." In potem se to
               zaključi: "Posebna varstvena območja tvorijo evropsko ekološko omrežje, imenovano
               Natura 2000." Torej, to je vse, kar je o tem napisano. Potem pa navajamo v 19. členu,
               da bo moral sklad kmetijskih zemljišč, v skladu z odločitvijo vlade, za ta posebna
               varstvena območja namenjati del finančnih sredstev. Prvič, niti ne vemo, kako velika
               in kje so ta posebna varstvena območja, kaj bomo na teh varstvenih območjih
               varovali,kakšna sredstva so za to potrebna. Torej, v tem zakonu je res ogromno
               vprašanj in takšen zakon, tako nedodelan, kot je ta, seveda ne more doseči svojega
               namena, tudi če se ga popravlja s takšnimi amandmaji, kar predlaga pet naših kolegov.</p>
               <p>Mislim, da bi morali dejansko, četudi gre samo za novelo, to popraviti, za obravnavo
               imeti več časa in te predloge, te rešitve bolj premisliti, predvsem pa pogledati, če
               so v skladu z evropskimi direktivami. Če bi bile, kar predlagatelj trdi, potem
               verjetno ne bi bilo treba predlagati amandmajev, kakršen je predlagan k 27. členu,
               kjer pravi, da se s tem zakonom povzema vsebina direktive. Zakaj potem to še enkrat
               pisati, če govorite, da je popravek povzetek vsebine direktiv? Hvala lepa.</p>
            </sp>
            <sp xml:id="SDZ3-Redna-35-2004-03-26.sp45">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Vebra. Izvolite. Nato gospod minister.</p>
            </sp>
            <sp xml:id="SDZ3-Redna-35-2004-03-26.sp46">

               <speaker>JANKO VEBER:</speaker>

               <p>Hvala za besedo. Če pravilno berem ta 5. člen in amandma k 5. členu, potem
               ugotavljam, da vlada določi posebna varstvena območja, ki jih potem pošlje v Evropo
               in pristojni organ Evropske unije potrdi potencialna posebna ohranitvena območja in
               seveda se ta območja potem tudi določijo kot ohranitvena območja. Torej, vlada naredi
               predlog, pošlje v organe Evropske unije in v teh organih se odločijo, to je
               ohranitveno območje - in Slovenija na to nima nobenega vpliva. Ali pravilno berem ta
               člen? To je katastrofa! To je za mene čista katastrofa! In če to piše v teh
               direktivah, potem mislim, da tisti, ki tolmačijo te direktive, zagotovo zavajajo
               celotno slovensko javnost. Dabi postopek tekel na način, da se vlada odloči o tem,
               kaj bo razglasila za posebno varstveno območje, brez da bi kakršnekoli postopke
               vodila, da se ugotovi na lokalnem nivoju in v vseh drugih interesnih sferah, ali je
               to sprejemljivo ali ne, jaz tega postopka v direktivi zagotovo - pa govorim zdaj na
               pamet - ne zasledim. Ker to ni evropsko načelo, to ni evropska praska, zagotovo ne!
               In izkorišča se Natura 2000, ki govori o pticah, tudi za vsa druga varstvena območja,
               torej govorimo o 30% ozemlja celotne Slovenije, ki ga lahko v Evropi razglasijo za
               zavarovano območje, in tisti, ki živimo na teh območjih, ne bomo imeli možnosti reči
               niti a. Niti a! Kako se lahko takšne rešitve sploh lahko zapišejo v zakon? Res moram
               priznati v tem hitrem sprejemanju zakona nisem uspel, bi rekel, preučiti vseh teh
               zadev prej, zato opozarjam ta hip, ob 5. členu, o katerem govorimo, in če bo ta zakon
               uzakonjen na ta način, je to za 30% Slovenije katastrofa. In to je nesprejemljivo,
               tega ne moremo uzakoniti! Ta zakon je treba pripraviti na način, da bo usklajen z
               direktivo, da bo lahko sodelovala javnost pri vseh teh zadevah in da bo Evropa imela
               občutek, da smo izpeljali nek postopek korektno, ne pa na ta način, da bo vlada nekaj
               napisala, Evropa sprejela - oprostite, saj nismo hoteli pa tako naprej, ampak je
               Evropa rekla drugače. Proti takšnem postopku dejansko protestiram.</p>
            </sp>
            <sp xml:id="SDZ3-Redna-35-2004-03-26.sp47">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, gospod Kopač, izvolite.</p>
            </sp>
            <sp xml:id="SDZ3-Redna-35-2004-03-26.sp48">

               <speaker>MAG. JANEZ KOPAČ:</speaker>

               <p>Hvala. Meni je žal, ampak tu je vrsta nesporazumov. Posebno varstveno območje je v
               zakonu ohranjanja narave od leta 1999 vsebovano. Posebno varstveno območje določi
               vlada - v zakonu piše že sedaj. V Evropi - večkrat poudarjam - imamo dve direktivi,
               "ptičjo" in "habitatno", in vlade držav članic morajo, hočeš nočeš morajo, razglasiti
               območje, kjer se pojavlja ogrožena rastlinska ali živalska vrsta kot posebno
               varstveno območje. Morajo!</p>
               <p>Postopek razglasitve je pa drugačen po eni in po drugi direktivi. Po tako imenovani
               "ptičji direktivi" vlada sama določi ta območja in z njimi seznani Bruselj. Tam, kjer
               se pa pojavljajo druge ogrožene rastlinske in živalske vrste: mahovi, hrošč, ribe,
               medvedi in tako naprej - to pa vse pokriva "habitatna direktiva", tam je postopek pa
               drugačen. Vlada določi posebno varstveno območje, ki ima po dikciji te novele ime
               "posebno ohranitveno območje", ga določi kot predlog. Potem se o tem predlogu pogaja
               v Bruslju. In je določen poseben postopek v direktivi. To pregovarjanje, kjer seveda
               komisija vedno hoče več, država pa ponavadi vedno manj, traja nekaj let. Mi imamo
               "posebno varstveno območje" kot termin v zakonu že od 1999, v tej noveli ga samo
               razdeljujemo na posebno varstveno območje po "ptičji direktivi", ki se imenuje
               "posebno območje varstva" in na "posebno varstveno območje" po habitatni direktivi,
               ki se imenuje "posebno ohranitveno območje". Dva različna statusa imata. Oboje se pa
               imenuje "posebno varstveno območje", ki je evropsko pomembno, ekološko pomembno
               območje.</p>
               <p>Gospod Sok je pa govoril o čisto drugi stvari, o zavarovanih območjih. Zavarovana
               območja so pa parki, to ni posebno varstveno območje in status enega in drugega
               prostora je bistveno različen. V parkih je določen režim, tam so prepovedi, saj
               veste, v Triglavskem narodnem parku se nekaj sme, v glavnem se pa nič ne sme. V
               posebnih varstvenih območjih, to je pa v omrežju Natura 2000, so pa dane samo
               usmeritve, ki so planske usmeritve, ki se upoštevajo pri pripravi planov, občinskih
               planov, in vsak občinski plan, pa tudi državni na tistem območju, mora biti deležen
               celovite presoje. To ne pomeni, da se tam ne sme nič delati; da se ne sme delati hiš,
               da se ne sme delati tovarn, da se ne sme delati cest ali česarkoli. To zagotovo to ne
               pomeni. Pomeni samo, da ko se nekaj takšnega planira na tistih 30% območja Slovenije,
               je treba narediti celovito presojo. Celovita presoja je predpogoj za sprejetje plana.
               Še enkrat poudarjam, to so usmeritve, to ni režim. In tisto presežek prihodkov nad
               odhodki sklada kmetijskih zemljišč in gozdov ni usmerjen v posebna varstvena območja,
               torej v omrežje Natura 2000, ampak v zavarovana območja, to so parki in velja samo za
               tiste dele slovenskega teritorija. Območje Nartura 2000 bo verjetno, zelo na pamet
               govorim, okoli 35% slovenskega ozemlja, območja parkov je ta hip okoli 10%
               slovenskega ozemlja. Ta območja se med seboj v celoti sploh ne prekrivajo, v glavnem
               pa se. Ampak želim posebej poudariti, da se ta hip ne pogovarjamo o "zavarovanih
               območjih" in o režimu na območju "posebnih varstvenih območij".</p>
               <p>Amandma, kot ga je predlagala skupina poslancev, je po moje dobrodošel, ker samo še
               dodatno razlaga nekaj, kar je sicer po mojem mnenju v zakonu dosti jasno napisano,
               ampak kljub temu, mi ga podpiramo kot redakcijsko izboljšavo teksta in ker dodatno
               pojasnjuje generični pojem "posebno varstveno območje", ki se pa, kot sem razlagal,
               deli na posebno območje varstva, to je "ptičja direktiva" in posebno ohranitveno
               območje - "habitatna direktiva.</p>
               <p>Mi moramo razglasiti posebna varstvena območja pred 1. majem letos. Ta hip nas v
               Bruslju že čaka takoimenovana "infrigement" procedura - smo bili uradno obveščeni -
               zaradi nerazglasitve in bo začela teči 1. maja. V Bruslju nekaj direktiv izjemno
               strogo nadzorujejo in ena od njih je ta in mi to seveda moramo narediti. Zato ta
               zakon nujno potrebujemo. Lahko bi teoretično to naredili tudi po starem zakon iz leta
               1999, vendar ne bi morali narediti te distinkcije med območji po "ptičji" in
               "habitatni" direktivi. To pa navsezadnje tudi zaradi potreb domače javnosti, občin,
               države navsezadnje pri planiranju rabimo in je za nas dobro, da naredimo to
               distinkcijo. Hvala lepa.</p>
            </sp>
            <sp xml:id="SDZ3-Redna-35-2004-03-26.sp49">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Terčona, potem gospod Veber.</p>
            </sp>
            <sp xml:id="SDZ3-Redna-35-2004-03-26.sp50">

               <speaker>DAVORIN TERČON:</speaker>

               <p>Torej, z večino, kar je minister povedal, se strinjam, ampak imamo, po moje, eno
               veliko težavo. Mi smo sedaj v "zeitnotu", ko moramo sprejeti zakon o ohranjanju
               narave, da ne bomo imeli negativnih posledic, da bomo odprli pot za sprejem Nature
               2000. Problem je pa v tem, da se Natura 2000 usklajuje že zelo dolgo časa, širša
               javnost in tudi poslanci je pa še niso videli. Nadaljnji problem je ta, da poslanci
               in javnost ne ve, kaj pomeni sprejem te direktive in kaj pomeni varovanje biotske
               raznovrstnosti, in seveda tudi ptičev. Zato bi bilo dobro, jaz mislim, da bi
               ministrstvo obrazložilo, kaj to pomeni, prej, kot sprejmemo zakon. Ker če bomo sedaj
               sprejeli zakon, mi nimamo formalnopravno nobene možnosti, da zaustavimo sprejem
               Nature 2000, in niti nimamo formalnopravno nobene možnosti za vplivanje na spremembo
               same Nature 2000.</p>
               <p>In ljudje ne vedo, kaj to pomeni. Zato mislim, da bi gospod minister, bilo dobro, da
               bi ta državni zbor to povedal. Po Naturi 2000 je po mojih podatkih zaščitene skoraj
               40% Slovenije. To ne pomeni absolutne zaščite, vendar zaščita je tudi raztegljiv
               pojem, ki se ga da interpretirati, in lahko pomeni tudi zelo visoko stopnjo zaščite.
               Pri tem, kar sem že jaz poudaril, da Slovenija ima zelo disperzirano poselitev,
               veliko število naselij in pri tem, da ne poznam evropske države, ki bi na ta način
               imela tako visoko stopnjo zaščite. Torej imamo opravka z največjo zaščito, dovolimo
               si razpravljanje o raznih planskih dokumentih, o javnih razpravah, tukaj bomo pa
               skozi stranska vrata na hitro sprejeli zakon in skozi stranska vrata na hitro
               sprejeli Naturo 2000, s katero bomo na določen, tak ali drugačen, način zaščitili
               največja območja, proporcionalno seveda oziroma sorazmerno, v Evropi.</p>
               <p>Zatorej mislim, da bi morali narediti razmislek v tem državnem zboru pred sprejemom
               tega zakona, kaj se da, prvič, formalnopravno - to, o čemer je kolega Veber govoril,
               da bi lahko imeli nek vpliv, predvsem zainteresirana javnost in tudi državni zbor, in
               da bi na koncu koncev tudi izvedeli, kaj ta zaščita pomeni. Poslanci ne vedo - naj si
               pogledajo svoja območja, nekateri bodo zadovolji, nekateri župani tudi, jih ne bo
               tangiralo, nekateri bodo pa zelo nesrečni. Odvisno tudi, s kakšne strani bodo
               gledali. Nekateri bodo zadovoljni, da so zaščiteni, drugi bodo nesrečni, da so
               zaščiteni, nekateri bodo nezadovoljni, ker niso zaščiteni. Ampak mi danes tega niti
               ne vemo. In v Naturi 2000 so pa sedaj vkomponirani sedaj tudi lapsusi, ki so
               popolnoma nesprejemljivi. Ščiti se celo urbana naselja. Seveda so to napake. Ne vem
               niti, če se bodo popravile. Ne vem, na kakšen način se bo to popravilo. Torej,
               neznank je polno.</p>
               <p>Mislim, da bi si morali vzeti čas, gospod minister, da bi o tem razmislili in da bi
               vedeli, po kakšni poti naprej; da nas dogodki enostavno ne bi prehitevali in da bi
               nam obrazložili, kako je prišlo do teh skoraj 40% zaščitenih območij v Sloveniji. Jaz
               verjamem, da na začetku so bila še večja. Jaz vem, da je zelo vroča korespondenca med
               različnimi predstavniki civilne družbe iz Slovenije in Brusljem, kjer se "špecajo"
               drug drugega zaradi lastnih interesov. Ljudje, ki bodo na zaščitenih območjih, pa o
               tem nič ne vedo. Človek se vpraša, kdo o tem potem odloča. Zato bi predlagal, da
               razmislimo, na kakšen način bi si vzeli vsaj nekaj časa, da bi vedeli, po kakšni poti
               naprej.</p>
            </sp>
            <sp xml:id="SDZ3-Redna-35-2004-03-26.sp51">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Vebra, potem gospoda Avšiča. Gospod Veber,
               izvolite.</p>
            </sp>
            <sp xml:id="SDZ3-Redna-35-2004-03-26.sp52">

               <speaker>JANKO VEBER:</speaker>

               <p>Minister je govoril, da se določa samo posebno varstveno območje za ptice, recimo, in
               da ne posega na druga varstvena območja. Osmi odstavek 5. člena govori: "Na način iz
               drugega odstavka tega člena se zagotavlja tudi varstvo drugih območij." Drugi
               odstavek pa govori: "Vlada določi posebna varstvena območja na območju države in
               varstvene cilje," torej lahko razumemo, da vlada določi tudi varstvo drugih območij -
               pač, identično, kot je za posebna območja. Zato trdim, da v nobeni direktivi ni
               takšne rešitve v Evropi in da izključiš javnost iz tega odločanja. In če Evropa
               govori v direktivi o zavarovanju ogroženih živalskih vrst in če govori o ogroženih
               predelih narave in takonaprej, ima v mislih zagotovo ogrožene živalske vrste, ki jih
               je na dosedanjem območju Evropske unije ogrozila s svojim delovanjem. V Sloveniji jih
               na mnogih območjih nismo ogrozili. Nam bo pa Evropa rekla: v redu, mi tega ne bomo
               več reševali, bomo rešili ta problem v Sloveniji in procentualno na območju Evropske
               unije bodo vsi zadovoljni. Ampak tisti procent zaščite bo odpadel pa očitno na
               Slovenijo in zato menim, da je to resnično prehuda omejitev, prehuda odločitev, ki jo
               lahko državni zbor uzakoni s tem zakonom po zdaj predvidenem postopku. In tudi sam
               sem mnenja - brez tega, da poznamo Naturo 2000, da se podrobneje seznanimo z vsemi
               temi ukrepi, ki bodo iz tega sledili, ni mogoče sprejemati tega zakona. Vsaj po mojem
               mnenju ne. Hvala.</p>
            </sp>
            <sp xml:id="SDZ3-Redna-35-2004-03-26.sp53">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Avšiča. Izvolite.</p>
            </sp>
            <sp xml:id="SDZ3-Redna-35-2004-03-26.sp54">

               <speaker>JOŽE AVŠIČ:</speaker>

               <p>Hvala za besedo. Mislim, da je dobro, da je ta amandma vložen, da si bomo nekatere
               stvari v tem zakonu vseeno lahko pojasnili.</p>
               <p>Zmotno je mnenje, da danes sprejemamo Naturo 2000. In nekateri pred mano, tudi
               gospod Terčon je o tem govoril, da bi morali neko razpravo narediti, predno bomo
               sprejeli Naturo 2000. Natura 2000 je direktiva, pa direktiva o pticah, ki je veljavna
               že od leta 1979. S tem zakonom določamo način izvajanja teh direktiv. To je zdaj že
               tisto, kar nas čaka v Evropi. Predpis Evropske unije bomo morali, če bo treba, z
               notranjimi akti sprejeti, kako ga bomo izvajali. Tiste, ki jih pa ni treba, ki se
               lahko direktno izvajajo, pa pač direktno. In mislim, daje prav to, da se pojasni. In
               ta pojasnjevalni amandma, da govorimo pravzaprav o ohranitvenih območjih, znotraj
               ohranitvenih bodo pa nekatera zaščitena območja na podlagi direktive o pticah - je
               nujen. In mislim, da je celo premalo v tem zakonu poudarjenoin da mešamo pojme.
               Vendar, seveda, še vedno izražamo bojazen, da tudi tega ne vemo, kako bo ta
               ohranitvena zaščita delovala. Če sem pravilno razumel neko izjavo ministra v zvezi s
               sulci v Savi pri Litiji, kjer bo na nek način postalo tudi varovano območje, ta
               element pomeni, da tam ne bo v prostorskih aktih in v energetskem programu planirane
               hidroelektrarne. To so tiste zgodbe, ki se bodo v nadaljevanju izvajanja direktiv in
               tega našega zakona pojavile in o tem vemo premalo.</p>
               <p>Zaradi tega mislim, da bi moral državni zbor, najmanj pa odbor za infrastrukturo,
               imeti predstavljen kartografski del in tudi vsebinski, na kakšen način se bo dosegel
               ta nivo ohranitve v skladu z evropsko direktivo. Bi pa prosil seveda, da res ta
               zaščitena območja in ohranitvena območja ločimo in da ne pomešamo vse med seboj,
               kajti gre za različne stopnje varovanja. Hvala.</p>
            </sp>
            <sp xml:id="SDZ3-Redna-35-2004-03-26.sp55">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Gasparinija. Izvolite.</p>
            </sp>
            <sp xml:id="SDZ3-Redna-35-2004-03-26.sp56">

               <speaker>MARIO GASPARINI:</speaker>

               <p>Hvala. Mislim, da v Naturi 2000 ne vemo dosti. Lahko vam povem iz včerajšnje
               diskusije na občinskem svetu v Izoli, da je bila predstavljena ta stvar, in mislim,
               da si lahko vsi to predstavimo. Tako kot je gospod Avšič povedal, da mešamo eno stvar
               z drugo, to je pa res. In tudi ni točno ali pa tačno. Tisto, o čemer govori gospod
               Veber; ta direktiva, ki govori o ptičih, je stara več kot petnajst let, druga je
               stara tudi deset let dobrih ali pa dvanajst, 1992 in pa 1987. In poglejte, kaj je
               bilo predstavljeno včeraj, recimo v Izoli, kaj bomo zaščitili, posebno zaščitili.
               Koliko jaz vem, gospod minister, zdaj teče 12 ali 13 takih programov, ki so bili
               predstavljeni v Evropski uniji v okviru Nature 2000, in v nobenem primeru ne pride
               tisto, o čemer je gospod Terčon govoril, da bi 40% ozemlja Slovenije bilo pod tem.
               Mislim, da ne.</p>
               <p>Kaj hočemo zaščititi, recimo, na področju občine Izole kot Natura 2000. Ne kot
               travo, ki ima svojo posebno ime, ki se najde samo v tem predelu med Koprom in Izolo,
               ob morju. To ni ptič, ampak je trava, gospod Veber. Torej, ne govoriti "samo". Se pa
               strinjam, da ne poznamo te Nature, ampak to je stara zadeva, stara kot ta država. In
               to ni to.</p>
            </sp>
            <sp xml:id="SDZ3-Redna-35-2004-03-26.sp57">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Soka, potem gospoda Vebra. Gospod Sok, izvolite.
           </p>
            </sp>
            <sp xml:id="SDZ3-Redna-35-2004-03-26.sp58">

               <speaker>ALOJZ SOK:</speaker>

               <p>Hvala lepa. Še enkrat se oglasim, potem pa se ne bom več. V glavnem ta zakon, tako
               kot je zapisan, trdim, je nedodelan in se strinjam z vsemi tistimi, ki govorite, da
               ne veste, kaj ta zakon prinaša.</p>
               <p>Vam bom pa povedal samo en primer, ki ga pa zelo dobro poznam in je star več kot
               deset let. Pri nas, na območju naše občine so ornitologi opazili zlatovranko. Potem
               se je seveda sprejel en občinski - takrat, zdaj to ne bodo več, to je zdaj na državni
               ravni, ampak takrat se je sprejel en občinski odlok o zaščiti zlatovranke. In ta
               zadeva je seveda v praksi pomenila, da na tistem območju, kjer pa so intenzivni
               sadovnjaki, sadjarji niso smeli več uporabljati določenih sredstev. Seveda država,
               takrat občina, ki pa je potem kompenzirala sredstva države, je ta izpad morala
               nadomestiti. Še enkrat opozarjam, mene ne moti, kakšna bodo: velika, posebna ali pa
               zavarovana in tako naprej območja. Tu ni kriterijev zapisanih. Tisto, kar me najbolj
               moti, je, da ne zagotavlja država nobenih sredstev za to. Celo piše v obrazložitvi
               zakona, da ta zakon ne bo imel nobenih neposrednih finančnih posledic. To seveda ni
               res, ne more biti res. Lahko da bo vlada en del sredstev za zavarovana območja
               namenila iz sklada kmetijskih zemljišč, ampak sklad kmetijskih zemljišč ima svojo
               drugačno funkcijo in mislim, da vam je poznana, kakšno ima. Se pravi, če skladu
               vzamejo vsa sredstva, ne vem, s čim bo potem gospodaril in opravljal na ostalih
               območjih. Torej, vlada ne zagotavlja finančne pokritosti in na to sem jaz želel na
               prvi vrsti opozoriti. Ta zakon, tak, kot je napisen, v skladu s tem bo seveda imel
               finančne posledice. Kdo jih bo pokril, ne vem. Ampak, če nekomu na nekem področju
               neko pravico odvzameš, potem mu jo moraš na nek način nadomestiti. Kako si pa sicer
               lahko predstavljamo delovanje kmetijstva ali pa kmetovanja na področju Republike
               Slovenije? Gospod Terčon ima prav, ko pravi, ne vemo, kako velika bodo ta področja,
               ker ta zakon, tak, kot je, ni zadosti prediskutiran - v to sem prepričan, popolnoma -
               in imel bo velike posledice za naše državljane, ki se jih v tem trenutku parlament in
               pa tudi naši sodržavljani ne zavedajo. Oni niti ne poznajo, saj jih niti mi ne
               poznamo, kaj šele državljani.</p>
               <p>Ne vem, kakšna je možna rešitev. Ni dobro, da se to sprejema na tak način. Že
               uvodoma v predstavitvi poslanskega stališča sem povedal, ne vem, zakaj ste to držali
               v predalu in zakaj prihajate na sejo z nujnim postopkom, prisilite poslance, da
               pritisnemo na tipko, nekaj izglasujemo, potem pa bo, kar bo. To seveda ni resen način
               in resen pristopil. Hvala lepa.</p>
            </sp>
            <sp xml:id="SDZ3-Redna-35-2004-03-26.sp59">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Vebra. Izvolite.</p>
            </sp>
            <sp xml:id="SDZ3-Redna-35-2004-03-26.sp60">

               <speaker>JANKO VEBER:</speaker>

               <p>Želel sem pojasniti gospodu Gaspariniju, kako bi gledal na ta problem, če mu bi
               razglasili obalo morja v Izoli z Naturo 2000 za posebno varstveno območje, ki ga
               uporabljajo ptiči. Govorimo o obali morja v Izoli, če bi ga razglasili za posebno
               varstveno območje zaradi ptičev.</p>
               <p>To primerjavo vam dajem zato, ker je v Kočevju predvideno kočevsko jezero za
               razglasitev takega rezervata. S tem se izključi popolnoma vsa raba jezera in je
               namenjena ptičem. Sam zakon govori o tem, da seveda, če želiš vzpostaviti drug javni
               interes, ki naj bi prevladal nad javno koristjo ohranjanja narave, sevedato lahko
               počneš, vendar moraš dokazati ta javni interes in ko ga dokažeš, mora pristojni organ
               samoupravne lokalne skupnosti poskrbeti za podrobnejšo določitev izravnalnih ukrepov
               v ustreznem planu in za njihovo izvedbo. To pomeni, da, recimo, bi si Izolamorala
               izmisliti nekje drugje svoje morje in reči: OK. to drugo morje bomo pa namenili za
               ptiče. In enako velja za Kočevje: če želimo to uveljaviti, si bomo pač morali
               izmisliti še eno jezero nekje, kjer bomo povedali: s tem pa nadomeščamo ta ukrep. To
               sote skrajnosti, ki lahko sledijo, če je ta zakon sprejet na ta način, kot je tukaj
               zapisan. In zato je to vprašanje res, res, res potrebno bolj poglobljene debate in
               večje izmenjave, bom rekel, vpogledov na konkretne rešitve problemov, ki jih poznamo
               v temokolju. Mislim, da je to možno storiti tudi do 1. maja - mirne duše. Zagotovo pa
               danes ne razpolagamo s podatki, kakšne posledice bo imelo za vsa ta območja, ki so
               predvidena za zavarovanje, če se zakon sprejeme na tak način.</p>
            </sp>
            <sp xml:id="SDZ3-Redna-35-2004-03-26.sp61">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. K besedi vabim gospoda Kopača. Izvolite.</p> 
            </sp>
            <sp xml:id="SDZ3-Redna-35-2004-03-26.sp62">

               <speaker>MAG. JANEZ KOPAČ:</speaker>

               <p>To, kar je povedal gospod Veber, me zelo jezi. Vi, gospoda Veber, z nepoznavanjem,
               res, z neznanjem tu zavajate poslance in grozite, kaj se bo zgodilo. Ni res, da se
               razglaša rezervat s posebnim varstvenim območjem! Režim rezervata je nekaj čisto
               drugega, režim rezervata pomeni, da se res tam ne sme nič delati. Če bi slučajno to
               kočevsko jezero, sedaj, ne vem, padlo v območje Natura 2000 zaradi prisotnosti
               ptičev, to za aktivnosti na jezeru, ki se izvajajo ta hip ali pa kakšne športne in
               podobne, ki se še nameravajo izvajati, ne pomeni popolnoma nobene ovire. Popolnoma
               nobene ovire. Če kdo to trdi, vi ste rekli: rezervat, ne bomo smeli nič delati,
               moramo narediti novo jezero, če rabimo kaj. To ni res, to pomeni nepoznavanje zakona
               o ohranjanju narave in režimov, ki so v njem prepisani, zato je to strašenje povsem
               neupravičeno. Poleg tega so režimi, določeni v zakonu o ohranjanju narave - ne v tej
               noveli, ta novela govori samo o eni stvari: uvaja celovito presojo pri sprejemanju
               planov. Določitev območij je možna tudi brez te novele, ker na podlagi zakona o
               ohranjanju narave iz leta 1999 mi že imamo možnost razglasiti posebna varstvena
               območja - kot vlada. In to bomo tudi naredili do 1. maja, ker to obveznost moramo
               izpolniti, ta direktiva je ena bolj strogih direktiv Evropske unije.</p>
               <p>Še enkrat pravim: določitev posebnega varstvenega območja ni nobeden bavbav! Pomeni
               samo to, da je treba pri načrtovanih posegih v tisti prostor narediti celovito
               presojo. To pomeni samo, da je obstoječa raba - to, o čemer je govoril gospod Sok, je
               tudi čista izmišljotina! Neprimerno je primerjati neko območje z zlatovranko, ki ga
               jerazglasila občina Ormož, če sem prav razumel, v preteklosti. Določitev posebnega
               varstvenega območja pomeni, da je vsa sedanja raba, magari, uporaba pesticidov,
               naprej dovoljena, je naprej dovoljena, ne sme se pa raba prostora slabšati oziroma
               poslabšati do te mere, da bi ogrozila obstoj ogrožene rastlinske ali živalske vrste,
               zaradi katere je tisto območje razglašeno za posebno varstveno območje. Samo to
               pomeni določitev posebnega varstvenega območja. To ni ne park, ne naravni rezervat,
               ne naravni spomenik - vse to, kar sem pa sedaj omenil, to pa so režimi prepovedi.
               Posebno varstveno območje ni režim prepovedi, je samo režim celovite presoje vplivov,
               ko se sprejema prostorski plan, samo to. Možni so celo škodljivi posegi, vendar se
               zahtevajo nadomestni ukrepi. Torej, če bi, kaj jaz vem, se izmišljujem, na tistem
               kočevskem jezeru želeli del obale pozidati, to pomeni, da je treba ptičja gnezda - se
               izmišljujem sedaj, govorim zelo na pamet, da je treba pač nekje na drugem delu obale,
               kjer je to možno, pa zaenkrat tega ni, omogočiti take razmere, da bodo pa ptice sedaj
               tam gnezdile, če so gnezdile tam, kjer bo sedaj pozidana obala. Pozidati se jo pa,
               kljub temu da je to razglašeno za posebno varstveno območje, še vedno teoretično da,
               samo postopek je potreben. O tem govorimo v tej noveli. Samo območje pa, še enkrat
               pravim, lahko razglasimo že po sedaj veljavnem zakonu. Zato prosim, da ne delate iz
               te novele nobenega problema.</p>
               <p>Območje Nature 2000 bo razglašeno, mora biti do 1. maja in pri tem ne bomo zamujali.
               Ta novela samo podrobneje opredeljuje postopek priprave planov in uvaja tisto
               distinkcijo med "posebno ohranitveno območje" in "posebno območje varstva", ki sem jo
               omenil prej. In to je pa za nas dobro, zato se mi zdi neprimerno problematiziranje
               tega.</p>
               <p>Da povem še to. Mi sicer komunikacijo o Naturi 2000 peljemo že eno leto dosti
               intenzivno. Morda poslanci v to niste bili vključeni, mnogi drugi iz zainteresirane
               javnosti pa so bili. Jaz bom naslednji teden, je pa to računalniški problem, ker je
               ogromna baza podatkov, razposlal strokovne podlage in predvidena območja po občinah.
               Pričakujem seveda pripombe, ampak te pripombe ne smejo biti take: ni nam všeč, da je
               to Natura. Pripombe, ki jih pričakujem bodo take: strokovna podlaga, ki ste jo
               uporabili, kaj jaz vem, da je tam prisoten nek ogrožen hrošč, se izmišljujem, ne
               drži. Morate s strokovnimi argumenti nazaj odgovoriti. V takem primeru mi seveda
               imamo podlago, da kakšno stvar izrežemo, rečemo: ne, tam pa tega ne bo. Če pa bo
               seveda pritisk samo tak: nam pa ni všeč, da je sedaj tukaj nekaj razglašeno, zato ker
               to pomeni neko omejitev v prostoru, pri bodočih planih, na tak način seveda tega ne
               bomo mogli upoštevati. Ampak še enkrat pravim: to nima nobene zveze s to novelo, ki
               je danes pred nami.</p>
            </sp>
            <sp xml:id="SDZ3-Redna-35-2004-03-26.sp63">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Po vrstnem redu: gospod Bevk, gospa Črnugelj, gospod Veber. Gospod Bevk,
               izvolite.</p>
            </sp>
            <sp xml:id="SDZ3-Redna-35-2004-03-26.sp64">

               <speaker>SAMO BEVK:</speaker>

               <p>Hvala lepa, gospa podpredsednica. Očitno Evropa ne prinaša samo koristi, ampak tudi
               kakšne probleme ali pa obveznosti. Po moje nas bo še marsikatera direktiva
               presenetila, morda tudi zaradi našega pomanjkljivega znanja. Jaz bom seveda zakon
               danes podprl. Konec koncev smo včeraj v strategiji prostorskega razvoja projekt
               Natura 2000 že sprejeli, saj je v včerajšnji strategiji zapisana. Bom pa na
               konkretnem primeru iz našega okolja povedal, da jo podpiram tudi s tega vidika.</p>
               <p>Namreč, v reki Idrijci, kjer so zelo intenzivni energetski lobiji in bi jo radi
               praktično potopili in se desetletja v tej dolini ni smelo ničesar graditi, ker je
               bila ta dolina rezervirana za gradnjo velike megalomanske hidroelektratne Trebuša, bi
               s to Naturo 2000 končno razglasili in uvrstili na ta seznam štiri ribje vrste, med
               njimi najbolj znamenito soško postrv, kjer že 10 let poteka projekt repopulacije in s
               tem bi dejansko energetskim lobijem pristrigli peruti in ohranili našo čudovito reko,
               eno najbolj zanimivih predalpskih rek. No, to je en tak pozitiven vidik te Nature
               2000. Zato bom jaz, ponavljam, zakon podprl. Se pa strinjam, da bi vlada morala, tako
               kot je že minister povedal, seznaniti lokalne skupnosti s tem projektom, po drugi
               strani pa mislim, da je treba še pred 1. majem s tem projektom tudi uradno seznaniti
               matični odbor za okolje in infrastrukturo.</p>
               <p>Hvala lepa.</p>
            </sp>
            <sp xml:id="SDZ3-Redna-35-2004-03-26.sp65">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Črnugelj, izvolite.</p>
            </sp>
            <sp xml:id="SDZ3-Redna-35-2004-03-26.sp66">

               <speaker>SILVA ČRNUGELJ:</speaker>

               <p>Hvala lepa. Jaz bi samo rada povedala, da smo s tem projektom Natura 2000, ki je
               dejansko zelo obsežen, zelo kompliciran in zelo zahteven projekt, na parlamentarni
               skupini GLOBE Slovenije v tem parlamentu imeli možnost seznaniti, seveda, v obsegu,
               ki nam ga je pač ministrstvo takrat bilo pripravljeno predstaviti. In v tistem
               obdobju so pač povedali, kako, na kakšen način ga pač skušajo realizirati in koliko
               vseh težav in na kakšne vse težave so primorani pristajati, bodisi v razgovorih z
               Evropsko unijo, in nenazadnje tudi težave, ki jih imajo s financiranjem in izvedbo
               tega projekta.</p>
               <p>Res pa je, gospod minister, da takrat na parlamentarni skupini so vaši sodelavci
               rekli, da se zavedajo zahtevnosti in problemov, ki jih bo Natura dejansko pri
               lokalnih skupnostih na en način povzročila. V izogib vsem tistim konfliktom, ki jih
               evidentno tudi ta razprava na nek način pokazuje, je bilo treba tudi sprejeti
               spremljajoči program informiranja javnosti in lokalnih skupnosti. To tudi sami veste,
               in tudi zahteva Evropske unije je tekla na nek način v to smer. Kako, na kakšen način
               se bodo te zadeve predstavljaje lokalni skupnosti, pa tudi načine, da se ne bodo
               ustvarjali odpori. Verjetno da imate strokovni tim, ki je to sposoben. Morate se pa
               zavedati, da ste sami povedali, da vsak izmed teh projektov in direktiv prinaša vrsto
               novih terminov, ki smo jih morali redefinirati, da, kaj jaz vem, trije, štirje zakoni
               imajo samo 500 novih terminov. Dokler se ljudje na termine navadijo, na vsebino teh
               terminov, kje pa še, kje je posledica implementacije vseh teh novih terminov in
               posledic, ki jih zahtevajo, recimo, ukrepi, ki se nanašajo na njih, izvajanje. In
               potem, kot posledica izvajanja tudi kontrola tega izvajanja. To se pravi, da je
               zagotovo na vas in na sodelavcih ministrstva veliko breme načina informiranja
               javnosti. Ta način informiranja vam je bil tudi predstavljen, tudi nekaterim vašim
               izmed gostov, ki so sodelovali na konferenci Ener, pa tudi imeli smo nekaj
               predstavitvenih programov, kako, na kakšen način se informira javnost, da pride do
               čim manj problemov. Veste, zelo težko je obrazložiti, kaj to pomenijo "posebna
               ohranitvena področja", varstvena področja" in tako naprej. In ljudje zagotovo te
               termine med seboj mešajo in posledice, ki jih te termini prinašajo. Mislim, da je na
               vas in na nas, da čim več informirate. Zakaj pa drugi poslanci niso informirani? Vaša
               naloga bi bila in v vašem interesu, da najprej informirate vse poslance državnega
               zbora, ker je nenazadnje tudi od njih odvisen sprejem vrste teh zakonov in bi bilo
               zagotovo manj nesoglasij in nesporazumov, kot jih je bilo do sedaj. Toliko. Hvala
               lepa.</p>
            </sp>
            <sp xml:id="SDZ3-Redna-35-2004-03-26.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Vebra. Izvolite.</p>
            </sp>
            <sp xml:id="SDZ3-Redna-35-2004-03-26.sp68">

               <speaker>JANKO VEBER:</speaker>

               <p>Hvala. Torej, minister, ne trdim, da poznam vso zakonodajo na področju varstva
               okolja. O tem bi se lahko tudi veliko časa pogovarjala in bi najbrž prišla do
               podobnih sklepov, da oba pomanjkljivo poznava to področje. Vendar glede zavajanja,
               minister - zdaj pa prosim, da me pozorno poslušajte -, rekli ste, da z Naturo 2000,
               ko določamo posebna varstvena območja, nismo še ničesar razglasili, ni še ničesar
               definiranega, je samo podlaga za sprejemanje prostorskega plana. Če berete 5. člen
               tega zakona, pravi: "Posebno varstveno območje je ekološko pomembno območje in ta
               območja tvorijo evropsko ekološko omrežje, imenovano Natura 2000." Gremo naprej: "Ko
               pristojni organi Evropske unije potrdijo potencialna posebna ohranitvena območja, se
               s predpisom, izdanim na podlagi drugega odstavka tega člena, ta območja določijo za
               posebna ohranitvena območja." Določijo! V postopku sprejemanja prostorskega plana
               imaš možnost samo utemeljiti javno korist, ki je drugačna od ohranjanja narave, in
               potem lahko uspeš s spremembo tega predpisa, vendar pod pogojem, da zagotoviš
               nadomestna območja - ampak ta mora lokalna skupnost zagotoviti. In ni variante, ni
               teorije, da boš še neko jezero nekje kar tako si izmislil, je ni! Zato govorim o tem,
               da dejansko, če ste me obtoževali, da zavajam, ampak 5. člen govori točno o tem, da
               se določijo v organih Evropske skupnosti ta območja, in ko so določena, ni več
               pogajanj pri prostorskih planih - ni več pogajanj, je samo upoštevanje ali
               neupoštevanje. In če se ne upošteva, moraš posebej določiti tako ekološko območje na
               neki drugi lokaciji. Ja, kje ga boš pa dobil? Kje ga boš pa dobil? V drugi državi?
               Težko. Doma? Najbrž, da tudi ne.</p>
            </sp>
            <sp xml:id="SDZ3-Redna-35-2004-03-26.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Terčon, izvolite.</p>
            </sp>
            <sp xml:id="SDZ3-Redna-35-2004-03-26.sp70">

               <speaker>DAVORIN TERČON:</speaker>

               <p>Cenjenemu kolegu Gaspariniju bi rad samo povedal, da sem že prej povedal, da nekateri
               pač bodo zadovoljni, tisti, ki so si uspeli kaj pogledati tisto Naturo 2000, ampak
               treba je razumeti tudi nekatere druge, ki pogledajo Naturo 2000 in imajo 98% ali pa
               100% območja zaščitenega z nekim režimom, ki še ni jasno določen. In gre razvoj svojo
               pot, prinaša neke zahteve, neke želje in dostikrat zmanjka prostora.</p>
               <p>Gospod Gasparini, se strinjam, da vi nimate večjih težav. 70, 80% območja Izole ali
               pa še več je nezaščitenega, ni v tem območju; v tem območju imate Koštabono in nekaj
               vasi okoli. In s tega stališča je to za vas neproblematično. Treba je pomisliti tudi
               na koga drugega, na bohinjski predel, na moj kraški predel, na predel gospoda Vebra,
               na ptujski predel, pa še na mnoge druge. In pri tem je treba imeti malo
               tenkočutnosti. Sicer upam, da se bodo potem, kot je napovedal gospod minister, čeprav
               je časa zelo malo, nekatera območja vendar uskladila in da ne bo v zakonu, prvič,
               lapsusov, drugič, da se bo upoštevalo, da na nekaterih območjih, če hočemo imeti
               policentrični razvoj, živijo tudi ljudje in da tu mora biti neka kohezija, da se bo
               dalo prostora praktično vsem. Pričakujem, da bo opravljena ta javna razprava po
               lokalnih skupnostih v širši javnosti, da si bomo tudi poslanci to ogledali in da bomo
               Naturo 2000 uskladili vsaj v minimalnem obsegu. Res pa je, da s tem zakonom zapiramo
               formalnopravne poti z večje posege na ta dokument.</p>
            </sp>
            <sp xml:id="SDZ3-Redna-35-2004-03-26.sp71">

               <speaker>PREDSEDNICA IRMA PAVLINIČ KREBS:</speaker>

               <p>Hvala lepa. Še gospod minister. Izvolite.</p>
            </sp>
            <sp xml:id="SDZ3-Redna-35-2004-03-26.sp72">

               <speaker>MAG. JANEZ KOPAČ:</speaker>

               <p>Hvala lepa. Poglejte! Dobro, morda smo naredili napako, ker nismo šli bolj
               intenzivno v neko komuniciranje že poprej. In sem se že odločil, da bomo naslednji
               teden, bolj proti koncu tedna, poskušali narediti neko vrsto predstavitev tega
               projekta za vse zainteresirane poslance. Da boste videli predlagana območja in pa
               režim, da ne bo nesporazumov.</p>
               <p>Kar se naselij tiče, to bi posebej rad poudaril, Terčon in Veber, kar se naselij
               tiče, imamo predvideno v uredbi o določitvi posebnih varstvenih območij, da za njih
               avtomatično, za vsa naselja nad 50 ali koliko prebivalcev, avtomatično ne bo celovite
               presoje pri sprejemanju planov. Torej za območje, ki je že razglašeno kot zazidljivo
               oziroma, pardon, kot poselitveno območje. Avtomatično, kot da ga ne bo v Naturi, kot
               da ga ne bo; razen za eno ogroženo živalsko vrsto, to so natopirji. Tam pa moramo,
               ker so netopirji vezani na stavbe. Temu se ne moremo izogniti. Tako, da jaz upam, da
               bomo uspeli pojasniti, da to ni noben bavbav, da je to navsezadnje tudi v korist
               Sloveniji, navsezadnje ta biotska pestrost, ki je v Sloveniji poleg Slovaške največja
               v Evropi. Mi imamo največ posamičnih rastlinskih in živalskih vrst v celi Evropi,
               čeprav smo majhna država ker smo na stičišču treh klimatskih con in ker so nekatera
               območja v Sloveniji bila ali pa so še vedno tako rekoč nedotaknjena.</p>
               <p>Razumeti pa seveda morate tudi da mi poskušamo - ne nas obtoževati, da poskušamo
               zablokirati razvoj določenih območij ali kaj podobnega, tudi mi poskušamo iskati
               kompromis, tudi mi imamo fundalmetaliste, če smem tako reči, okoli hiše in v hiši, ki
               si seveda prizadevajo za to, da bi še mnogo več stvari razglasili za posebno
               varstveno območje, pa ne samo to; tudi za zavarovano območje, ki ima poseben režim,
               ker posebno varstveno območje, še enkrat poudarjam, nima režima ima samo usmeritve.
               No, in seveda poskušamo narediti nekaj, kar je čim boljše tako za razvojni potencial
               lokalnih okolij in po drugi strani tudi za ohranjanje biodiverzitete, kot nam to
               narekuje Evropska unija in kot je na koncu koncev dobro tudi za nas. Biodiverziteta
               ni breme, je lahko tudi bogastvo, čeprav seveda nosi s seboj tudi določeno skrb.</p>
               <p>Kar se pa financ tiče je pa tako, Evropa niti državni proračun nimata nekih posebnih
               rent ali kaj podobnega za ta območja, so pa kmetijsko-okoljski programi posebej
               usmerjeni v posebna varstvena območja. Samo da dam kratko primerjavo. Vodovarstvena
               območja država razglaša, pa se nekako to vsem vam poslancem zdi nekaj samo po sebi
               umevnega. Vlada jih razglaša. In ker jih razglasimo, se nekako zdi vsem samo po sebi
               umevno, da tisto ima nek režim. Vodovarstvena območja imajo režim. Tam so določene
               stvari prepovedane, ki so se do sedaj že izvajale. Posebno varstveno območje v smislu
               zakona o ohranjanju narave nima nobenega režima, ki bi kaj prepovedoval, kar se ta
               hip tam že dogaja. Ima samo usmeritve za morebitne nove aktivnosti.</p>
               <p>Tako upam, da bomo tudi s to komunikacijo uspeli razjasniti morebitne nesporazume, ki
               vnašajo slabo voljo. Hvala lepa.</p>
            </sp>
            <sp xml:id="SDZ3-Redna-35-2004-03-26.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvolite, gospod Bevk.</p>
            </sp>
            <sp xml:id="SDZ3-Redna-35-2004-03-26.sp74">

               <speaker>SAMO BEVK:</speaker>

               <p>Hvala lepa. Replika kolegu Terčonu, ker me je imenoval.</p>
               <p>S svojim primerom sem hotel samo ilustrirati, da Natura 2000 ni samo bavbav, kot
               nekateri pravite, in omejevalni faktor, ampak je lahko tudi faktor razvoja. Namreč,
               energetski lobiji so v tem konkretnem primeru, na primeru reke Idrijce, za desetletja
               zavrli razvoj. Prebivalci te doline niso smeli niti popravljati svojih domačij, ki so
               ležale neposredno ob sami reki. Ta projekt je celo predvideval, da bi izbrisali s
               površja slovenskega obličja tri vasi, preselili 160 kmetij in 700 prebivalcev. No,
               ekološka gibanja v drugi polovici 80. let so dosegla to, da je bil leta 1989 ta
               projekt iz pisnega dela prostorskega plana Republike Slovenije umaknjen, potem smo v
               tem državnem zboru leta 1999 dosegli to, da je bil ta projekt umaknjen tudi iz
               kartografskega dela, in Natura 2000 bo sedaj dosegla to, da bo ta razvoj te doline še
               sproščen. Da se bo razvoj v bistvu omogočil, ker bo pristrigel peruti, ki so
               energetskemu lobiju po desetih letih ponovno zelo, zelo zrasle. Hvala lepa.</p>
            </sp>
            <sp xml:id="SDZ3-Redna-35-2004-03-26.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sedaj ne vidim nikogar več, ki bi želel razpravljati. Lahko torej
               zaključim razpravo. Lahko? Zaključujem torej razpravo o 5. členu in amandmaju k temu
               členu. In odpiram razpravo o 27. Se opravičujem. Imamo nujni postopek. In prehajamo
               na glasovanje o amandmaju poslancev, s prvopodpisanim gospodom Avšičem k 5. členu.
               Lahko glasujemo? Glasujemo. Mislim, da nismo bili zadosti pozorni. V dvorani nas je
               zadosti. Drugič glasujemo o amandmaju k 5. členu. Glasujemo! (44 navzočih.) Žal
               tudidrugo glasovanje ni bilo uspešno, zato v skladu s poslovnikom za 10 minut
               prekinjam sejo. Ob 12.20 minut bomo tretjič glasovali o amandmaju. Ob 12. 20
               nadaljujemo.</p>
               <p>(Seja je bila prekinjena ob 12.12 uri in se je nadaljevala ob 12.21 uri.)</p>
            </sp>
            <sp xml:id="SDZ3-Redna-35-2004-03-26.sp76">
               <speaker>PODPREDSEDNICA IRMA PAVLINIČ KREBS:</speaker>
               <p>Spoštovane poslanke in poslanci! Prosim, da zasedeta
            svoja mesta, ker bomo tretjič glasovali o amandmaju poslancev s prvopodpisanim Jožetom
            Avšičem k 5. členu, kot sem napovedala, ob 12.20 uri. Glasujemo. Navzočih nas je 53, za
            je glasovalo 40, proti nihče. </p>
               <p>(Za je glasovalo 40.) (Proti nihče.)</p>
               <p>Ugotavljam, da je amandma k 5. členu sprejet.</p>
               <p>Prehajamo na razpravo in odločanje o amandmaju štirih poslanskih skupin koalicije k
               27. členu. Želi kdo besedo? (Ne želi.)</p>
               <p>Prehajamo na odločanje o amandmaju. Glasujemo. Navzočih nas je 54, za je glasovalo
               42, proti nihče.</p>
               <p>(Za je glasovalo 42.) (Proti nihče.)</p>
               <p>Ugotavljam, da je amandma sprejet.</p>
               <p>Prehajamo na <title>tretjo obravnavo </title>predloga zakona.</p>
               <p>Ugotavljam, da je v drugi obravnavi zbor sprejel amandmaje k 5. in 27. členu
               dopolnjenega predloga zakona. Sprašujem kvalificirane predlagatelje, ali nameravajo k
               tem členom vložiti amandma? Gospod Veber, prosim, izvolite.</p>
            </sp>
            <sp xml:id="SDZ3-Redna-35-2004-03-26.sp77">

               <speaker>JANKO VEBER:</speaker>

               <p>Hvala za besedo. Napovedujem, da želimo vložiti amandmaje k tema odprtima členoma.
           </p>
            </sp>
            <sp xml:id="SDZ3-Redna-35-2004-03-26.sp78">

               <speaker>PODPREDSEDNICA IRMA PAVLINIČ KREBS:</speaker>

               <p>Koliko časa potrebujete za pripravo amandmaja? Bomo potem nadaljevali s točko, ko bo
               amandma pripravljen in bo na klopeh?</p>
            </sp>
            <sp xml:id="SDZ3-Redna-35-2004-03-26.sp79">

               <speaker>JANKO VEBER:</speaker>

               <p>Glede na zahtevnost gradiva predlagam, da se nadaljuje obravnava tega zakona v torek.
           </p>
            </sp>
            <sp xml:id="SDZ3-Redna-35-2004-03-26.sp80">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Torej, v torek po končani zadnji točki dnevnega reda bomo nadaljevali s
               prekinjeno tretjo obravnavo 27. točke dnevnega reda. Gospodu ministru, predstavnici
               in predstavniku ministrstva se za sodelovanje lepo zahvaljujem!</p>
               <p>Prehajamo na <title>28. TOČKO DNEVNEGA REDA - OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O FITOFARMACEVTSKIH SREDSTVIH, NUJNI POSTOPEK. </title>
               </p>
               <p>Med nami prav lepo pozdravljam predstavnico vlade Republike Slovenije!</p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavnici vlade za dopolnilno obrazložitev predloga zakona, dr. Vidi Čadonič
               Špelič, državni sekretarki ministrstva za kmetijstvo, gozdarstvo in prehrano.
               Izvolite</p>
            </sp>
            <sp xml:id="SDZ3-Redna-35-2004-03-26.sp81">

               <speaker>DR. VIDA ČADONIČ ŠPELIČ:</speaker>

               <p>Spoštovane poslanke in spoštovani poslanci, dober dan! Zakon o fitofarmacevtskih
               sredstvih je državni zbor že sprejel januarja 2001, vendar žal takrat še ni bilo
               možno tega zakona popolnoma harmonizirati z veljavnim pravnim redom. V Evropski uniji
               to področje urejata dve direktivi in sedaj pred vas prihajamo s spremembami tega
               zakona, da bi lahko ti dve direktivi popolno implementirali. Na drugi strani pa je
               treba povedati, da je eden od razlogov za sprejem tega zakona tudi v tem, da je treba
               spremeniti definicijo prometa, kajti s prihodom v Evropsko unijo pomeni izvoz in uvoz
               le v tretje države, ker postanemo del evropskega trga. Zakon bomo uskladili tudi z
               nekaterimi drugimi zakoni, kot je na primer zakona o kemikalijah.</p>
               <p>V imenu Vlade Republike Slovenije in ministrstva za kmetijstvo, predlagam, da državni
               zbor te spremembe zakona sprejme. Hvala lepa.</p>
            </sp>
            <sp xml:id="SDZ3-Redna-35-2004-03-26.sp82">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za kmetijstvo, gozdarstvo in prehrano
               kot matično delovno telo. Prosim, da nam spregovori predsednik odbora, mag. Janez
               Kramberger. Izvolite.</p>
            </sp>
            <sp xml:id="SDZ3-Redna-35-2004-03-26.sp83">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Kolegice in kolegice. Naš odbor je omenjeni zakon
               obravnaval na svoji 26. nujni seji kot matično delovno telo, gre za dokončno
               uskladitev zakona z evropsko zakonodajo in z zakonom o kemikalijah. Na seji so
               sodelovali poleg članic in članov odbora tudi predstavniki kmetijsko-gozdarske
               zbornice in zakonodajno-pravne službe. V postopku druge obravnave smo sprejeli na
               predlagane člene sedem amandmajev, ki smo jih potem vnesli v dopolnjeni predlog
               zakona.</p>
               <p>Tako mislim, da so vsi pogoji, da lahko tudi o tem zakonu odločamo. Hvala lepa.</p>
            </sp>
            <sp xml:id="SDZ3-Redna-35-2004-03-26.sp84">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sledi predstavitev stališč poslanskih skupin. K besedi vabim gospoda
               Alojza Soka, ki nam bo predstavil stališče poslanske skupine Nove Slovenije.
               Izvolite.</p>
            </sp>
            <sp xml:id="SDZ3-Redna-35-2004-03-26.sp85">

               <speaker>ALOJZ SOK:</speaker>

               <p>Ali lahko tu, ker vidim, da se različno poslanske skupine obnašamo?</p>
            </sp>
            <sp xml:id="SDZ3-Redna-35-2004-03-26.sp86">

               <speaker>PODPREDSEDNICA IRMA PAVLINIČ KREBS:</speaker>

               <p>Jaz vedno predlagam, da se vodja poslanskih skupin, tako kot jim dajemo možnost-
               predlagam, je pa stvar vsake posameznika, kako se odloči. Gospod Sok, izvolite.</p>
            </sp>
            <sp xml:id="SDZ3-Redna-35-2004-03-26.sp87">

               <speaker>ALOJZ SOK:</speaker>

               <p>Hvala lepa, gospod predsedujoča. Predstavnice ministrstva. Sam predlagam drugače;
               predlagam, da se zmenimo za nek enoten kriterij in da vodje oziroma v imenu
               poslanskih skupin se potem vsi obračajo na parlament tukaj, ne pa, da eni iz klopi,
               eni pa tu z govornice, in prosim lepo, da potem to upoštevate.</p>
               <p>Kar se pa tiče tega zakona. Predlagatelji pravijo, da gre v tem zakonu o
               fitofarmacevtskih sredstvih za uskladitev z evropskim pravnim redom, ampak se bom
               osredotočil samo na en člen, to je člen 6., ki pravi: "Fitofarmacevtska sredstva, za
               katera je v odločbi v registraciji določeno, da se prodajajo v specializirani
               prodajalnah s fitofarmacevstvimi sredstvi, se smejo prodati le uporabniku, ki
               predloži veljavno dokazilo o izpolnjevanju pogojev glede izobrazbe oziroma strokovne
               usposobljenosti v skladu s predpisom iz 9. člena tega zakona." Moram povedati, da
               evropska direktiva tega od nas ne zahteva.</p>
               <p>V do sedaj veljavnem zakonu je strokovna usposobljenost predpisana samo za pravno in
               pa fizično osebo, ki se ukvarja s kmetijsko dejavnostjo in je trži proizvajalcev, se
               pravi, tisti, ki proizvaja kmetijske proizvode za trg, že danes mora imeti opravljeno
               izobraževanje iz uporabe fitofarmacevtskih sredstev in zato tudi ustrezno dovoljenje,
               potrdilo.</p>
               <p>Po predlogu, ki ga prinaša ta zakon, 6. člen, pa bodo morali do konca leta 2005 tudi
               vsi poljedelci, sadjarji, vinogradniki, vrtnarji in drugi uporabniki
               fitofarmacevtskih sredstev opraviti izobraževanje, ki ga izvaja fitosanitarna uprava
               in pa tudi, kot smo lahko slišali, kmetijsko-gozdarska zbornica. To pomeni, da smo v
               našem zakonu predpisali nekaj več, kot je na tem področju direktiva EU. Kakšen učinek
               bo to imelo na uporabo fitofarmacevtskih sredstev, predlagatelji zakona ne vedo
               povedati, ker niso znali odgovoriti, koliko je danes v prometu, v uporabi teh
               sredstev s strani tistih, ki se s kmetijsko dejavnostjo ukvarjajo kot z dejavnostjo,
               kjer proizvajajo za trg, in koliko teh sredstev uporabijo mali uporabniki, kot so ti
               majhni sadjarji, vinogradniki in pa ljudje, ki se na primer ukvarjajo z vrtnarstvom
               za lastne potrebe. Mislim, da ta rešitev ni dobro. Zakaj jo zagovarja
               kmetijsko-gozdarska zbornica, natančno ne vem, verjetno zato, ker tudi oni izvajajo
               del programa na tem področju in seveda so zato plačani. Takšno rešitev zagovarjajo
               tudi, kot smo lahko slišali, proizvajalci fitofarmacevtskih sredstev, ti pa seveda
               zagovarjajo to zato, ker bodo ti manjši uporabniki teh sredstev v bodoče sicer ta
               sredstva lahko uporabljali, vendar jim bodo na razpolago v manjši, minimalni
               embalaži. To pomeni, če nekdo rabi 1 kilogram fitofarmacevtskih sredstev, pa ne bo
               imel potrebnega dovoljenja za to uporabo, ne bo mogel v trgovini kupiti enega
               kilograma, lahko pa bo lahko kupil 10-krat po 10 dekagramov.</p>
               <p>Torej, takšna rešitev po moje nič ne doprinese k zmanjšani uporabi, pomeni pa samo
               to, da smo zadevo bistveno podražili. Še bolj pa me čudi, da je gospa iz ministrstva,
               ki to predlaga, obrazložila, da - sam pač berem zakon tako, kot je napisan, ona pa
               pravi: "Nimamo namena izobraževati vrtičkarjev, tudi ne malih uporabnikov. Mali
               uporabniki se lahko z velikim sosedom, kmetom zmenijo, da mu tudi mimogrede poškorpi
               tistivinograd istočasno." Skratka, nimajo namena izobraževati malih uporabnikov,
               ampak iz tega se seveda da zaključiti, kakšna je predstava predlagateljev. Ne vem, če
               poznajo predlagatelji, kako te zadeve v praksi izgledajo, mislim, da ne, ker če bi,
               potem takšnih zadev ne bi predpisovali.</p>
               <p>Da zaključim. Mi smo v to direktivo, ki jo moramo pač vnesti v ta naš zakon o
               fitofarmacevtskih sredstvih, zapisali mnogo več, kot to od nas zahteva EU, in s tem
               bomo seveda mnogim uporabnikom v Republiki Sloveniji povzročili težave, nič pa ne
               bomo s tem doprinesli k izboljšanju stanja na tem področju. Takšno je mnenje Nove
               Slovenije. Hvala lepa.</p>
            </sp>
            <sp xml:id="SDZ3-Redna-35-2004-03-26.sp88">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Stališče poslanske skupine Slovenske demokratske stranke bo predstavil
               gospod Franc Sušnik. Izvolite.</p>
            </sp>
            <sp xml:id="SDZ3-Redna-35-2004-03-26.sp89">

               <speaker>FRANC SUŠNIK:</speaker>

               <p>Hvala lepa. Spoštovani zbor! V Slovenski demokratski stranki bomo podprli predlog
               zakona o spremembah in dopolnitvah zakona o fitofarmacevtskih sredstvih. Podprli ga
               bomo zaradi tega, ker je to evropsko, ker gre za uskladitev z dvema evropskima
               direktivama. Bi se pa na tem mestu dotaknil in izpostavil tudi naše stališče do
               spornega 6. člena, ki je bil deležen tudi največ pozornosti v okviru razprave na
               matičnem delovnem telesu.</p>
               <p>V Slovenski demokratski stranki smo prepričani, da je treba uveljavljati in voditi
               takšno kmetijsko politiko, kjer bo skrb za okolje in zdravo hrano v prvem planu,
               rdeča nit kmetijske politike. Zaradi tega smo, bom rekel, nenazadnje tudi
               nasprotovali amandmaju in podprli člen v besedilu osnovnega besedila oziroma podprli
               rešitev, ki je tu in ki predvideva, da za tista fitofarmacevtska sredstva, za katera
               je v odločbi določeno - in določeno je na podlagi vsebnosti aktivnih snovi, ki bi
               lahko škodovala okolju in vplivala na zdravo prehrano -, da se ta sredstva prodajajo
               v specializiranih prodajalnah s fitofarmacevtskimi sredstvi in le uporabniku, ki je
               za uporabo takšnih sredstev strokovno usposobljen.</p>
               <p>Mislim, da je to določilo dobro in da prispeva k osnovnemu cilju, ki sem ga že v
               začetku navedel, to je skrbi za okolje in skrbi za varno hrano. Hvala lepa.</p>
            </sp>
            <sp xml:id="SDZ3-Redna-35-2004-03-26.sp90">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil
               magister Janez Kramberger. Izvolite.</p>
            </sp>
            <sp xml:id="SDZ3-Redna-35-2004-03-26.sp91">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica, kolegice in kolegi! Čisto na kratko.</p>
               <p>Poslanska skupina Slovenske ljudske stranke bo omenjeni predlog zakona podprla.
               Vidimo ga v tej luči varovanja okolja in varovanja zdrave hrane. Te dileme, ki so
               glede 6. in 7. člena omenjenega zakona, vidimo v tem, da se bodo te dileme dokončno
               razrešile v podzakonskih aktih. Konec koncev pa se že po veljavnem zakonu sedaj
               izvajajo izobraževanja za tiste, ki uporabljajo fitofarmacevtska sredstva, predvsem
               ko v profesionalni dejavnosti. Kar se pa tiče ljubiteljskih dejavnosti, govorili smo
               o vrtičkarjih; tisti pa bodo v bodoče dobili fitofarmacevtska sredstva v za to
               usposobljenih trgovinah pod strokovnim nadzorom v takšni količini, kakršno bodo pač
               rabili za svojo dejavnost.</p>
               <p>Tako je v tem kontekstu napravljen velik napredek. Mislim, da je takšna rešitev dobra
               in poslanska skupina Slovenske ljudske stranke bo to podprla. Hvala lepa.</p>
            </sp>
            <sp xml:id="SDZ3-Redna-35-2004-03-26.sp92">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanskega kluba Liberalne demokracije Slovenije nam bo
               predstavil gospod Geza Džuban. Izvolite.</p>
            </sp>
            <sp xml:id="SDZ3-Redna-35-2004-03-26.sp93">

               <speaker>GEZA DŽUBAN:</speaker>

               <p>Hvala lepa, predsedujoča. V poslanski skupini bomo zakon podprli. Iz obrazložitve
               lahko razberemo, da gre za dokončno uskladitev z dvema direktivama Sveta. Gre za
               področje uskladitve definicij in vključitev v sistem ocenjevanja aktivnih snovi pri
               evropski komisiji. Skratka, gre za strokovni zakon, pri katerem je težko karkoli
               temeljito spreminjati.</p>
               <p>Lotili smo se tudi poglavja, ki govori o prodaji fitofarmacevtskih sredstev in
               usposobljenosti uporabnikov, kjer lahko pride do določene zmešnjave v nekem obdobju.
               Vendar z ozirom na spremembe, ki so bile sprejete na odboru za kmetijstvo, in na
               prehodno obdobje, ki je definirano v zakonu, ocenjujemo, da bi bilo možno zakon po
               tem obdobju izvajati.</p>
               <p>Skratka, iz teh razlogov bomo zakon in njegove spremembe podprli. Hvala lepa.</p>
            </sp>
            <sp xml:id="SDZ3-Redna-35-2004-03-26.sp94">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še gospod Zmago Jelinčič Plemeniti, ki nam bo predstavil stališče
               poslanske skupine Slovenske nacionalne stranke. Izvolite.</p>
            </sp>
            <sp xml:id="SDZ3-Redna-35-2004-03-26.sp95">

               <speaker>ZMAGO JELINČIČ PLEMENITI:</speaker>

               <p>Prav lep, dober dan! Ta zakon je pripravljen tako dobro, kakor pri vas upravljate z
               Lipico. Več ali manj so ta zakon pripravljali tudi isti ljudje, ki tako zelo dobro
               upravljajo z Lipico.</p>
               <p>Zakon o spremembah in dopolnitvah zakona o fitofarmacevtskih sredstvih ni dosegel
               tistega namena, ki bi ga moral doseči. Pesticidi, insekticidi, umetna gnojila se
               uporabljajo po dolgem in počez, brez kakršnihkoli omejitev. Zastruplja se okolje,
               zastruplja se hrana, zastrupljajo se ljudje in pri vsej zadevi imam občutek, da je
               pri delu tega predloga sodelovala kar velika skupina raznih multinacionalk s področja
               proizvodnje fitofarmacevtskih sredstev, ki so zlobirale vse skupaj do te mere, da
               bomo še naprej goltali zastrupljeno vodo, jedli zastrupljene rastline in po možnosti
               s hormoni napitane živali.</p>
               <p>Sprememba zakona o fitofarmacevtskih sredstvih je tako pomembna, da bi o tem morala
               podati mnenje tudi širša javnost oziroma strokovna zainteresirana javnost, pa tega
               niste hoteli. Instrument hitrih postopkov, ki smo jim bili priče tudi pri sprejemanju
               starega zakona o fitofarmacevtskih sredstvih, se lahko razume kot namerno izločanje
               javnosti. In menimo, da bi bilo treba javno razpravo v enaki meri, kot je bila javna
               razprava pri zakonu o gensko spremenjenih organizmih, organizirati tudi pri
               spremembah in dopolnitvah zakona o fitofarmacevtskih sredstvih.</p>
               <p>Treba je opozoriti, da ima vlada Republike Slovenije posvetovalno telo, neko
               medresorsko komisijo za varno ravnanje s kemikalijami, ki bi v tem primeru morala vse
               spremembe zakona o fitofarmacevtskih sredstvih obravnavati, in kot je meni znano, ga
               ni obravnavala. Vse se dela nekako pod mizo in na strani. Kot kaže, gre za zelo
               uspešno lobiranje agrokemijskega lobija, za katerim, kot smo prepričani, v Slovenski
               nacionalni stranki stojijo multinacionalke, ki jim je hudičevo malo mar za zdravje
               ljudi in pa za varovanje okolja.</p>
               <p>Mislim, da ni treba posebej poudarjati problematike pesticidov v podtalnici, ki jo
               zagotovo gre pripisati nestrokovnemu delu urada za kemikalije in fitosanitarne uprave
               Republike Slovenije. Obe komisiji, ki o pesticidih odločata tako na ministrstvu za
               zdravje kot na ministrstvuza kmetijstvo, gozdarstvo in prehrano nista naredili nič.
               Če koga zanima o tem, če kakšnega novinarja zanima, upam da, se lahko oglasi pri nas,
               ker o tem imamo pisne dokaze.</p>
               <p>V Slovenski nacionalni stranki sodimo, da je nujno treba prekiniti skrivanje
               multinacionalk za navidezno avtoriteto posameznika, ki kljub zakonodaji o vsem skupaj
               tako rekoč odloča sam. In pred samo razpravo bi se bilo treba vprašati, zakaj pametne
               spremembe, tudi z nekaterih strani predlagane spremembe, niso bile vnesene že leta
               2000 niso pa vnesene niti danes. In zanimiva je pa ena izjava gospe Vide Čadonič
               Špelič, ki je rekla: "V času priprave zakona o fitofarmacevtskih sredstvih v letu
               2000 namreč ni bilo možno prenesti v slovenski pravni red vseh sklicev za evropsko
               zakonodajo, in na postopek ocenjevanja aktivnih snovi v fitofarmacevtskih sredstvih,
               ki ga izvaja Evropska komisija in o njem odločajo vse države članice na sestankih
               stalnega odbora za prehranjevalno verigo in zdravja živali."</p>
               <p>Skratka, zakon je slab, še naprej bomo jedli zastrupljeno hrano, pili zastrupljeno
               vodo, vendar glasovalni valjar koalicije bo seveda zakon sprejel.</p>
            </sp>
            <sp xml:id="SDZ3-Redna-35-2004-03-26.sp96">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo stališča poslanskih skupin. Ker k dopolnjenemu predlogu
               zakona ni bilo vloženih amandmajev, v tretji obravnavi amandmajev ni možno vlagati.
               Zato prehajamo na odločanje o zakonu. Ob tem vas obveščam, da me zakonodajnopravna
               služba, niti predstavnica vlade Republike Slovenije niso obvestili, da bi bil zakon
               neusklajen. Zato bomo prešli na glasovanje o zakonu v celoti.</p>
               <p>Glasujemo. (Navzočih 36 poslancev.) Prvo glasovanje ni bilo uspešno. Lepo prosim za
               pozornost.</p>
               <p>Drugič glasujemo o predlogu zakona v celoti. Glasujemo. (38 navzočih.) Tudi drugo
               glasovanje ni bilo uspešno. Sem prepričana, da nas je v dvorani zadosti. Res je, da
               je za nami naporen teden, vendar smo se vsi odločili, da opravimo danes še nujne
               postopke, ki so pred nami. Zato lepo prosim vodje poslanskih skupin, da se s poslanci
               in poslankami dogovorijo, da nemoteno opravimo to, kar smo si zadali tudi za danes.
               Ob 12.54 bomo tretjič glasovali o predlogu zakona v celoti. Do takrat sejo prekinjam.</p>
               <p>(Seja je bila prekinjena ob 12.45 uri in se je nadaljevala ob 12.55 uri.)</p>
            </sp>
            <sp xml:id="SDZ3-Redna-35-2004-03-26.sp97">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke in spoštovani poslanci! Prehajamo na tretje glasovanje o predlogu
               zakona v celoti. Glasujemo. Navzočih nas je 48. Za je glasovalo 42, proti 6.</p>
               <p>(Za je glasovalo 42.) (Proti 6.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Pred nami je, spoštovane kolegice in kolegi, še osem točk dnevnega reda, vse zakoni
               po nujnem postopku, ki terjajo sprotno glasovanje, zato za 45 minut prekinjam sejo.
               Ob 13.40 uri bomo nadaljevali, ker mislim, da je treba napraviti odmor zaradi kosila,
               saj potem sledi še osem predpisov s sprotnim glasovanjem. Ob 13.40 minut bomo prešli
               na obravnavo naslednje točke dnevnega reda, do takrat sejo prekinjam. Hvala lepa.</p>
               <p>(Seja je bila prekinjena ob 12.57 uri in se je nadaljevala ob 13.41 uri.)</p>
            </sp>
            <sp xml:id="SDZ3-Redna-35-2004-03-26.sp98">

               <speaker>PODPREDSEDNIK VALENTIN POHOREC:</speaker>

               <p>Spoštovane kolegice in kolegi! Prehajamo na <title>29. TOČKO DNEVNEGA REDA - OBRAVNAVO
                  PREDLOGA ZAKONA O SPREMEMBAH IN DOPOLNITVAH ZAKONA O PREPREČEVANJU OMEJEVANJA
                  KONKURENCE, NUJNI POSTOPEK. </title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade, državnemu sekretarju ministrstva za gospodarstvo Matjažu
               Logarju, za obrazložitev predloga zakona. Prosim.</p>
            </sp>
            <sp xml:id="SDZ3-Redna-35-2004-03-26.sp99">

               <speaker>MATJAŽ LOGAR:</speaker>

               <p>Hvala. Spoštovane poslanke in spoštovani poslanci! Zakon o preprečevanju omejevanja
               konkurence je bil sprejet leta 1999 in je v celoti prenesel pravni red Evropske
               skupnosti v slovenski pravni red. Vendar se je v vmesnem času - iz dveh razlogov, in
               sicer zaradi vstopa novih članic v EU, predvsem pa zaradi relativno zastarelih
               postopkovnih pravil uredbe, ki je urejala čezmejno povezovanje - spremenila uredba,
               ki ureja to področje; to uredbo je sprejela evropska komisija.</p>
               <p>Navedena uredba se po določilih evropskega pravnega reda sicer uporablja neposredno
               in je neposredno uporabljiva. Zaradi same uredbe oziroma zaradi uporabe uredbe našega
               pravnega reda ni treba spreminjati. Vendar pa bi takšno stanje oziroma stanje, če
               tega zakona ne bi novelirali z novelo, ki je pred vami, pomenilo, da bi imelidvojni
               postopek: postopek, ko gre za tako imenovane čezmejne efekte, bi veljal po navedeni
               uredbi, postopek doma pa bi veljal tako, kot je sedaj zapisan v zakonu. Z novelo, ki
               jo predlagamo, je ta postopek poenoten, s čimer smatramo, da se bomo izognili
               dvojnosti obravnavanja in ne nazadnje s poenotenjem postopka zagotovili tudi ustrezno
               večjo razumljivost predpisov in s tem povezano pravno varnost.</p>
               <p>Predlog sprememb in dopolnitev tega zakona, razen uskladitev postopkovnih sprememb,
               ne vsebuje drugih vsebinskih sprememb. Smo pa to spremembo izkoristili tudi za
               uskladitev prekrškovnih določb zakona z zakonom o prekrških, ki bo začel veljati s 1.
               januarjem naslednjega leta.</p>
               <p>Zakon je bil obravnavan na matičnih delovnih telesih, zato državnemu zboru
               predlagamo, da novelo zakona, kot je predlagana, sprejme. Hvala.</p>
            </sp>
            <sp xml:id="SDZ3-Redna-35-2004-03-26.sp100">

               <speaker>PODPREDSEDNIK VALENTIN POHOREC:</speaker>

               <p>Hvala za dopolnilno obrazložitev predloga zakona.</p>
               <p>Predlog zakona je obravnaval odbor za gospodarstvo kot matično delovno telo in
               pripravil pismeno poročilo, ki ga imate v svojih gradivih.</p>
               <p>Prehajamo na predstavitev stališč poslanskih skupin. Besedo dajem dr. Jožefu Berniku
               za stališče poslanske skupine Nove Slovenije.</p>
            </sp>
            <sp xml:id="SDZ3-Redna-35-2004-03-26.sp101">

               <speaker>DR. JOŽEF BERNIK:</speaker>

               <p>Hvala lepa, gospod predsedujoči. Gospodje z vlade, kolegice in kolegi! Zakon o
               preprečevanju omejevanja konkurence je bil sprejet pred petimi leti, se pravi, junija
               1999.</p>
               <p>In sedanji zakon oziroma spremembe k temu zakonu so predvsem zaradi potrebe, da se
               uskladimo z Evropsko unijo, kar je seveda zelo dobrodošlo in potrebno. Vendar, ko
               človek gleda te spremembe, vidi, da so predvsem tehnične spremembe in da se vlada ni
               dovolj potrudila, da bi pri pregledovanju tega zakona tudi upoštevala izkušnje iz
               preteklosti zadnjih petih let in izkušnje urada za preprečevanje konkurence.</p>
               <p>Povedati je treba, da je po poročilih tega urada razmeroma, ali po mnenju tega
               urada, da se situacija pri nas izboljšuje, vendar lahko rečemo samo to, da smo
               prejeli poročilo za leto 2001, ni pa dobiti poročila za leto 2002.</p>
               <p>Vsi vemo, da je to področje izredno komplicirano, kajti zasledovanje slučajev
               nelegalne konkurence je zelo težko, včasih celo gre za nekakšno zasledovanje nevidnih
               in neoprijemljivih duhov in za obravnavanje le-teh so potrebi posebni sofisticirani
               prijemi.</p>
               <p>Za leto 2001 pravi poročilo urada, da je v Sloveniji stopnja konkurenčne kulture, ki
               jo opisuje kot zavedanje potrebe po konkurenci, nizka, vendar se počasi dviguje.
               Razloge za to stanje pripisuje rezultatom preteklosti, kot so ostanki dogovorne
               ekonomije zaprtega trga in državnega protekcionizma. Deloma pa je nepoznanje
               nekaterih osnovnih kategorij, mešanje pojmov, recimo, konkurence in konkurenčnosti.
               Iz tega sledi, da je še danes zelo nujno za udeležence raznih srečanj, izobraževanja
               na zborničnih združenjih in še posebej je pa treba opozarjati podjetnike, ki se
               srečujejo v okviru strokovnih združenj ene same industrije.</p>
               <p>Seveda tukaj ne smemo pozabiti, da je težnja, spremeniti situacijo s tem monopolom,
               precej komplicirana in človek, ko gleda razne primere tudi zunaj Slovenije, vidi, da
               so nekatere države šle skozi zelo travmatično stanje. Recimo, to se je zgodilo v
               Argentini in tako dalje. Lahko bi rekel to, da pri nas je situacija precej
               .../Opozorilni znak za konec razprave./... človek razumeti stanje iz teh poročil, kot
               so, ali tistih, ki bi jih moralo še imeti. Človek bi želel, da bi vlada pri
               predlaganju tega zakona tudi komentirala sedanje stanje. Kar se tiče pa vseh teh
               predlogov, ki so bili dani, lahko rečem samo to, da so pač - upam, da so - po
               zatrditvi predlagatelja v skladu z evropsko zakonodajo. Hvala lepa.</p>
            </sp>
            <sp xml:id="SDZ3-Redna-35-2004-03-26.sp102">

               <speaker>PODPREDSEDNIK VALENTIN POHOREC:</speaker>

               <p>Hvala. Branko Kelemina ima besedo za stališče poslanske skupine Slovenske
               demokratske stranke.</p>
            </sp>
            <sp xml:id="SDZ3-Redna-35-2004-03-26.sp103">

               <speaker>BRANKO KELEMINA:</speaker>

               <p>Hvala za besedo. Spoštovani. Naša poslanska skupina Slovenska demokratska stranka
               temu predlogu zakona ne bo nasprotovala. Mi smo vedno bili za to, da se Slovenija čim
               prej priključi Evropski skupnosti in da se s tem podrejo vsi plotovi monopolov, ki so
               bili pri nas in so še vedno prisotni. Zdrava konkurenca je prav gotovo pričakovana in
               zaželena.</p>
               <p>O tem predlogu sprememb, ki je pred nami, pa bi povedali samo to, da gre za skromno
               spremembo sicer. Lahko bi se zgodilo nekoliko prej, ker vemo, da so ti dokumenti s
               strani evropske skupnosti znane že dejansko celo leto 2003, in bi nekoliko prej, ne
               ravno zdaj, tik pred vstopom Slovenije v Evropsko skupnost, da se te spremembe
               izvajajo, ker se vrši še nek dodatni pritisk tako na poslance, na državni zbor in pa
               tudi na vse institucije, ki so tako ali tako že dovolj obremenjene z drugimi
               pomembnimi pripravami na sam vstop. Hvala bogu, da imamo tudi zakonodajno-pravno
               službo, ki nas pravočasno opozori na vse pomanjkljivosti in neskladnosti predlaganih
               predpisov z našim pravnim redom in pa tudi glede same logistike. Skratka, mi predlogu
               zakona ne bomo nasprotovali. Hvala.</p>
            </sp>
            <sp xml:id="SDZ3-Redna-35-2004-03-26.sp104">

               <speaker>PODPREDSEDNIK VALENTIN POHOREC:</speaker>

               <p>Stanislav Brenčič bo predstavil stališče poslanske skupine.</p>
            </sp>
            <sp xml:id="SDZ3-Redna-35-2004-03-26.sp105">

               <speaker>STANISLAV BRENČIČ:</speaker>

               <p>Hvala lepa, gospod podpredsednik. Lep pozdrav vsem prisotnim. Narava sprememb in
               dopolnitev zakona o preprečevanju omejevanja konkurence je zelo enaka ali podobna kot
               pri nadaljnjih štirih točkah dnevnega reda tokratnega zasedanja, in sicer 30. in 31.,
               32. in 33. točke, in sicer je več ali manj uskladitev zgolj - ali končno uskladitev -
               zgolj iz naslova našega pravnega reda s pravnim redom Evropske unije ali - bolje
               rečeno - odprava nekaterih neskladij določb posameznega zakona za direktivami
               Evropske unije. Te direktive niso znane od včeraj, zato bi vlada smela ali bi celo
               tudi morala priti s številnimi zakoni, ki so sedaj postavljeni pred državni zbor tik
               pred zdajci - bi lahko prišla v proceduro tudi prej.</p>
               <p>Pod drugo pa seveda več ali manj vsi ti zakoni zopet opravljajo uskladitve s
               sprejetim zakonom o prekrških in pa posledično zaradi sprejetih ali sprememb
               nekaterih materialnih določb je treba te zakone tudi v prehodnih določbah spreminjati
               v tem smislu, da nekatere določbe in tudi posamezni predpisi s povzemom te evropske
               zakonodaje prenehajo veljati.</p>
               <p>Tako je stališče poslanske skupine pri vseh teh šestih zakonih enako: malokaj je
               mogoče spremeniti ali dodati k predloženemu tekstu, ali zapisati drugače ali bolje,
               zato bomo vse te zakone podprli, in to velja za vseh teh šest predlogov zakonov.
               Hvala lepa.</p>
            </sp>
            <sp xml:id="SDZ3-Redna-35-2004-03-26.sp106">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Že napoved za naprej. Mag. Braž Kavčič bo podal stališče poslanskega
               kluba LDS.</p>
            </sp>
            <sp xml:id="SDZ3-Redna-35-2004-03-26.sp107">

               <speaker>MAG. BLAŽ KAVČIČ:</speaker>

               <p>Spoštovani! Pri tem predlogu zakona o spremembah in dopolnitvah zakona o
               preprečevanju omejevanja konkurence je morda najbolj pomembno oziroma so najbolj
               pomembne novosti, ki jih prinaša ta zakon na področju postopkov. Sicer gre tudi ta
               zakon seveda v sklop zakonov, kjer slovenski pravni red usklajujemo z evropskim, kar
               je pogoj za izpolnitev obveznosti Republike Slovenije, ki izhajajo iz evropskega
               sporazuma in iz obveznosti, ki jih ima Slovenija kot članica Evropske unije.</p>
               <p>Torej s temi novostmi na področju postopkov prihajamo do enotnega postopka, tako za
               notranja razmerja kot tudi v primerih čezmejnih razmerij in s tem dosegamo enotnost
               postopka in zagotavljamo načelo pravne varnosti. Novela prinaša tudi spremembe
               kazenskih določb zaradi spremenjenega zakona o prekrških.</p>
               <p>Zakon o preprečevanju omejevanja konkurence, sprejet leta 1999, torej v situaciji še
               pred reformo konkurenčnega prava v Evropski uniji, sledi načelom uredbe 17/62. Med
               drugim predvideva tudi izdajo posamične izjeme in negativnega izvida. Omejevalni
               sporazum je v nasprotnem primeru prepovedan in posledično ničen. Uredba 1/2003 pa tak
               sistem na nivoju 81. in 82. člena pogodbe o ustanovitvi evropske skupnosti ukinja,
               zato je potrebna uskladitev tudi nacionalne zakonodaje. Predpisi EU se namreč
               uporabljajo le v primeru kršitev 81. in 82. člena pogodbe o ustanovitvi Evropske
               skupnosti. Torej, le takrat, kadar ima sporazum oziroma zloraba prevladujočega
               položaja vpliv na trgovino med državami članicami. Sporazumi oziroma ravnanja, ki
               takega čezmejnega ali "cross border" učinka nimajo, pa podležejo nacionalni
               zakonodaji.</p>
               <p>Predlog tega zakona posamične izjeme in negativni izvid ukinja. Nadaljnji cilji
               zakona pa so še v uskladitvi nekaterih vrst odločb urada Republike Slovenije za
               varstvo konkurence z odločbami, ki so predvidene z uredbo 1/2003.</p>
               <p>Med pomembne spremembe smo v poslanski skupini Liberalna demokracije Slovenije
               uvrstili tudi uvajanje oziroma sprejemanje zavez, s katerimi naj bi se preprečila
               protipravnost sporazumov. Zdelo se nam je pomembno, da so dvignjeni pragovi v 1.
               členu za določitev omejitev majhnega pomena na 10% tržnega deleža v primeru
               horizontalnih sporazumov in 15% tržni delež v primeru vertikalnih sporazumov. Druge
               predlagane spremembe pa v ničemer ne posegajo v urejanje koncentracij.</p>
               <p>Na podlagi vsega povedanega bomo v poslanskem klubu Liberalne demokracije Slovenije
               obravnavani predlog zakona podprli. Hvala lepa.</p>
            </sp>
            <sp xml:id="SDZ3-Redna-35-2004-03-26.sp108">

               <speaker>PODPREDSEDNIK VALENTIN POHOREC:</speaker>

               <p>Hvala. In še stališče Slovenske nacionalne stranke. Sašo Peče ima besedo, prosim.
           </p>
            </sp>
            <sp xml:id="SDZ3-Redna-35-2004-03-26.sp109">

               <speaker>SAŠO PEČE:</speaker>

               <p>Spoštovani prisotni! V poslanski skupini Slovenske nacionalne stranke z gotovostjo
               lahko trdimo, da razlogi za sprejem zakona v svoji vsebini ne nosijo nekih globalnih
               drastičnih sprememb na omenjenem področju. Pred časom smo v poslanski skupini
               Slovenske nacionalne stranke predlagali zakon z enakim naslovom, torej, zakon o
               spremembah in dopolnitvah zakona o preprečevanju omejevanja konkurence. Skušali smo
               apelirati na vlado Republike Slovenije in pa na ta spoštovani državni zbor, da bi
               skozi zakonsko vsebino oziroma normodovolil, kadar bi seveda to zahteval nacionalni
               interes, določeno obliko koncentracije oziroma določeno obliko obvladovanja trga. Po
               naši oceni bi bilo seveda to smiselno, da bi državni zbor takrat, ko smo to idejo
               predlagali, to idejo tudi osvojil za svojo in jo uzakonil v pravnem predpisu. Dejstvo
               je oziroma naslednje dejstvo je, da omenjeni zakon danes pred nami ne sledi tej
               omenjeni materiji oziroma težnji Slovenske nacionalne stranke. In tudi moj namen
               danes za to govornico ni, da bi pogreval stvari in ponovno odpiral debate o
               nacionalnem interesu, kaj bi bilo smiselno, kakšna oblika koncentracije oziroma
               obvladovanja ali enostavno rečeno, kako bi lahko država pomagala določenim
               gospodarskim subjektom, ki se bodo z določenim dnem srečali na novem trgu.</p>
               <p>Rad pa bi na vlado Republike Slovenije naslovil razmišljanje, mogoče identično
               tistemu pred času, le da upošteva torej nove norme in pa nove predpostavke delovanja
               na skupnem tako imenovanem globalnem trgu Evropske unije. Če je bilo še pred letom
               oziroma dvema, ko smo v Slovenski nacionalni stranki predlagali zakon, obrazložitev
               vlade vsaj delno razumljiva, češ da je to nemogoče, ker bi koncentracija oziroma
               obvladovanje položaja znotraj meja Republike Slovenije v nekonkurenčen položaj
               spravljala ostala sorodna podjetja, ki se ukvarjajo s podobno materijo, pa
               ocenjujemo, da ta moment seveda z dne 1.5. nikakor več ni aktualen.</p>
               <p>Po naši oceni bi ravno v teh trenutkih pred vstopanjem v Evropsko unijo, torej pred
               vstopanjem na nek nov trg, bilo smiselno omogočiti, da tudi država dovoli, kadar je
               govor o nacionalnem interesu, močnejšo koncentracijo, koncentracijo, kot smo jo
               predlagali v takratnem modelu, torej modelu zakona o preprečevanju omejevanja
               konkurence.</p>
               <p>Po naši oceni je seveda država v celotnem obdobju prilagajanja domače zakonodaje
               evropski zakonodaji naredila veliko pomanjkljivosti oziroma veliko napak. Po moji
               oceni bi moral ta državni zbor in pa vlada Republike Slovenije prioriteto
               prilagajanja in vzpostavljanja kvalitetnega režima, torej najsibo konkurenčnosti,
               sposobnosti prilagajanja in - kar je najpomembnejše - sposobnosti obstoja in
               nadaljnjega razvoja preleviti na področje gospodarstva.</p>
               <p>Mi smo seveda Slovenijo skorajda - v narekovajih "skorajda" enakopravno vključili na
               področju politike. Toda na področju gospodarstva, na področju sposobnosti oziroma
               omogočanja konkurenčnega položaja slovenskih podjetij na novem skupnem trgu, ki ga
               lahko nekako skoraj poimenujemo tudi že domači trg, tega nikakor nismo naredili.</p>
               <p>Od vlade Republike Slovenije na idejo Slovenske nacionalne stranke v tem trenutku
               niti nočem slišati odgovora, ker vem kakšen bo odgovor. Rad pa bi, da bi vlada
               Republike Slovenije sama pri sebi ta državni zbor obdarila z zakonom, ki bi za seboj
               imel posledico, in sicer posledico omogočanja koncentracije podjetij, kar bi po drugi
               strani seveda omogočalo neka večja, močnejša podjetja v slovenski lasti, ki bodo
               lahko ne samo uspevala na novem evropskem trgu, ampak predvsem nov evropski trg tudi
               oblikovala ali pa sooblikovala. To je namen Slovenske nacionalne stranke.</p>
               <p>Omenjenemu predlogu, kot pa ga danes predlaga vlada Republike Slovenije v sprejem,
               kateremu podlaga so nekatere odločbe ustavnega sodišča in pa direktive Evropske
               unije, seveda ne bomo nasprotovali. Z nasprotovanjem omenjenemu zakonu tudi ne bi
               ničesar dosegli. Gre le za nek prepis pravnega predpisa Evropske unije, ki pa žal ne
               bo imel učinkov, za katere po moji oceni vlada ocenjuje, da jih bo imel. Učinke na
               področju preprečevanja omejevanja konkurence bi seveda imela vsebina zakona, kot smo
               ga predlagali v Slovenski nacionalni stranki .../Opozorilni znak za konec
               razprave./... Bolj kot apel ponovno, naj vlada Republike Slovenije razmisli o tem, da
               bi ustvarila domača podjetja, taka, ki bodo sposobna konkurirati na novem trgu.
               Hvala.</p>
            </sp>
            <sp xml:id="SDZ3-Redna-35-2004-03-26.sp110">

               <speaker>PODPREDSEDNIK VALENTIN POHOREC:</speaker>

               <p>Hvala. To so bila stališča poslanskih skupin. Preden bomo prešli na odločanje,
               pozivam vse poslanke in poslance, kolegice in kolege, da pridejo v veliko dvorano,
               ker bomo prešli na odločanje.</p>
               <p>Ker k dopolnjenemu predlogu zakona ni bilo vloženih amandmajev, v tretji obravnavi
               amandmajev ni možno vlagati, zato prehajamo na odločanje o zakonu.</p>
               <p>Ob tem vas obveščam, da me zakonodajno-pravna služba oziroma vlada nista obvestili,
               da je zakon neusklajen. Prešli bomo na odločanje o predlogu zakona. Prosim, da
               preverite svoje glasovalne naprave.</p>
               <p>Predlog zakona v celoti dajem na glasovanje. Glasujemo. (43 navzočih.) Pri prvem
               glasovanju nismo bili uspešni, zato bomo glasovanje ponovili. Glasovali bomo drugič.
               Vidim, da nas je dovolj v dvorani. Prosim za pozornost!</p>
               <p>Glasujemo drugič. Navzočih nas je 49, za zakon je glasovalo 45, proti nihče.</p>
               <p>(Za je glasovalo 45.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>30. TOČKO DNEVNEGA REDA - OBRAVNAVO PREDLOGA ZAKONA O SPREMEMBAH IN
                  DOPOLNITVAH ZAKONA O TEHNIČNIH ZAHTEVAH ZA PROIZVODE IN O UGOTAVLJANJU SKLADNOSTI,
                  NUJNI POSTOPEK. </title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dopolnilno obrazložitev predloga zakona, gospodu Matjažu
               Logarju, državnemu sekretarju ministrstva za gospodarstvo. Prosim.</p>
            </sp>
            <sp xml:id="SDZ3-Redna-35-2004-03-26.sp111">

               <speaker>MATJAŽ LOGAR:</speaker>

               <p>Hvala. Obstoječi zakon o tehničnih zahtevah za proizvode in o ugotavljanju skladnosti
               pokriva področje...</p>
            </sp>
            <sp xml:id="SDZ3-Redna-35-2004-03-26.sp112">

               <speaker>PODPREDSEDNIK VALENTIN POHOREC:</speaker>

               <p>Gospod Logar, samo trenutek. K temu zakonu prav tako ni vloženih amandmajev, zato
               bomo takoj po stališčih poslanskih skupin prešli na odločanje. Prosim, da ne
               zapuščate dvorane. Hvala. Izvolite, imate besedo.</p>
            </sp>
            <sp xml:id="SDZ3-Redna-35-2004-03-26.sp113">

               <speaker>MATJAŽ LOGAR:</speaker>

               <p>Hvala. Torej, obstoječi zakon, ki je bil sprejet leta 1999, je predstavljal pravno
               podlago za prenos direktiv Evropske unije, se pravi, harmoniziranega dela pravnega
               reda v tistih primerih, kjer v Republiki Sloveniji nimamo sektorske zakonodaje. Po
               petih letih harmonizacije slovenskega pravnega reda s pravnim redom Evropske unije se
               je pokazalo, da potrebujemo ustrezno pravno podlago tudi za tisti del predpisov, za
               katere Evropska unija ne zahteva harmonizacije, morajo pa biti preneseni bodisi
               zaradi uveljavljanja načel pristopne pogodbe, in sicer predvsem principa medsebojnega
               priznavanja in izvajanja določb členov 28 do 30 pogodbe o ustanovitvi Evropske
               skupnosti, bodisi tistega dela, ki ga Evropska unija v nekem segmentu harmonizacije
               ne pokriva in pušča nadaljnjo ureditev državam članicam v okviru njihove lastne
               pristojnosti, je pa potreben za to, da se direktive lahko v celoti prenesejo in
               implementirajo.</p>
               <p>Tudi v tem primeru smo predvsem na področju izvajanja nadhora na trgu uporabili to
               priliko in uskladili zakonski tekst z določbami zakona o prekrških, ki bo začel
               veljati s 1.1.2005. Ravno zaradi dejstva, da nam bodo te predlagane spremembe
               omogočale popolno izvajanje in implementacijo določil členov 28 do 30 pogodbe
               Evropske unije predlagamo državnemu zboru, da zakon sprejme v predlaganem besedilu.
               Hvala.</p>
            </sp>
            <sp xml:id="SDZ3-Redna-35-2004-03-26.sp114">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Odbor za gospodarstvo je kot matično delovno telo obravnaval predlog
               zakona in pripravil poročilo, ki ga imate v svojih gradivih.</p>
               <p>Prešli bomo na stališča poslanskih skupin do predloga zakona. Dajem besedo mag.
               Janezu Drobniču za stališče poslanske skupine Nove Slovenije.</p>
            </sp>
            <sp xml:id="SDZ3-Redna-35-2004-03-26.sp115">

               <speaker>MAG. JANEZ DROBNIČ:</speaker>

               <p>Hvala lepa za besedo, predsedujoči. Pozdravljeni predstavniki vlade, kolegice in
               kolegi. Tako kot za ostale te evropske zakone velja tudi za tega, da bi bil lahko
               predložen prej, lahko bi ga začeli uporabljati tudi prej. Gre za nekatere reči,
               nekatere določbe omejeno, ker se nanaša na - ker se torej zakon uveljavlja v smislu
               celotne evropske skupnosti oziroma Evropske unije. To bi zagotovo koristilo našemu
               pravnemu redu, pa tudi naši pravni praksi v smislu uveljavljanja tehničnih standardov
               in zavarovanje javnega interesa glede proizvodov in blaga v prometu in umika blaga iz
               prometa. Ta sprememba,ki je, daje večje pooblastila inšpektorjem, kar je, mislim da,
               tudi prav, da bi se zagotovil docela javni interes, varnost in zdravje ljudi.
               Odgovornost, skladnost proizvoda s tehničnimi predpisi se v večji meri in jasno
               prenaša na proizvajalca, torej je proizvajalec odgovoren za varnost in zdravje ljudi
               v celoti, če je produciral v okviru držav Evropske unije, v kolikor pa se to blago
               razširja na način uvoznika, potem ta uvoznik in tudi distributer odgovarja za
               proizvode v smislu javnega interesa varnostiin zdravju ljudi. Mislimo, da je tudi
               dobra rešitev glede medsebojnega priznavanja zahtev, da se ta varnost zagotavlja na
               način vzajemnosti, torej če druga država na enak način zagotavlja javni interes na
               enaki višini, tako da velja mednarodna vzajemna klavzula. Na ta način se sme
               preprečevati in omejiti prosti pretok blaga ali proizvodov, kar bodo seveda naša
               podjetja ali podjetja, ki bodo funkcionirala ali funkcionirajo na našem ozemlju, to
               lahko uveljavljala. Tekst je razmeroma zahteven. Sami imamo pripombe, da bi lahko bil
               prevod teh direktiv bolj jasen, bolj razumen slovenskim ljudem. Očitno za to ni bilo
               časa, čeprav direktiva, ki je temelj za usklajevanje tega zakona, je bila sprejeta,
               ostali predpisi so bili sprejeti pred letom 1998, in bi lahko zagotovo mnogo prej
               uveljavljali vse te standarde, ki jih sedaj na vrat na nos tik pred 12. uro
               sprejemamo.</p>
            </sp>
            <sp xml:id="SDZ3-Redna-35-2004-03-26.sp116">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo ima Branko Kelemina. Se odpoveduje. Magister Blaž Kavčič za
               stališče poslanskega kluba LDS.</p>
            </sp>
            <sp xml:id="SDZ3-Redna-35-2004-03-26.sp117">

               <speaker>MAG. BLAŽ KAVČIČ:</speaker>

               <p>V poslanskem klubu LDS vidimo cilj tega predloga zakona predvsem v zagotovitvi
               pravne podlage za izdajo neharmoniziranega dela predpisov, kar je potrebno tudi za
               to, ker je pri nekaterih direktivah del izvajanja določil sicer harmonizirane
               zakonodaje prepuščen posameznim državam članicam, ki seveda urejajo to področje po
               svoje, vendar v skladu s temeljnim načelom medsebojnega priznavanja.</p>
               <p>Temeljne spremembe v primerjavi s prejšnjim stanjem seveda so. Treba je upoštevati,
               da pravna podlaga je potrebna tudi za tisti del zakonodaje, kjer evropska skupnost še
               nima poenotene zakonodaje. Pomembno je, da s tem predlogom zakona odgovornost za
               skladnost proizvoda s tehničnimi predpisi dejansko prenašamo in jasno lociramo na
               proizvajalca proizvoda, v primeru, da ima sedež v Evropski skupnosti, oziroma
               uvoznika v Evropski skupnosti ali pa na tistega distributerja, ki je izvedel prvo
               stopnjo distribucije na ozemlju, v našem primeru Republike Slovenije.</p>
               <p>Pomembno je, da zakon uvaja tudi klavzulo o medsebojnem priznavanju zahtev za
               proizvode na neharmoniziranem področju. Poleg tega pa uvaja še dopolnitev v višini
               kazni, ki so skladne z novim zakonom o splošni varnosti proizvodov in zakonom o
               prekrških, ki se bosta začela uporabljati 1. januarja 2005.</p>
               <p>Zato bomo v poslanskem klubu LDS obravnavani predlog zakona podprli.</p>
            </sp>
            <sp xml:id="SDZ3-Redna-35-2004-03-26.sp118">

               <speaker>PODPREDSEDNIK VALENTIN POHOREC:</speaker>

               <p>Hvala lepa. In še stališče poslanske skupine Slovenske nacionalne stranke. Besedo
               ima Sašo Peče.</p>
            </sp>
            <sp xml:id="SDZ3-Redna-35-2004-03-26.sp119">

               <speaker>SAŠO PEČE:</speaker>

               <p>Spoštovani prisotni! Kredibilnost izvršilne ali pa zakonodajne veje oblasti se po
               naši oceni, torej po oceni poslanske skupine Slovenske nacionalne stranke, da
               razbrati tudi skozi sposobnost odzivanja oziroma popolnega prilagajanja naj si bo
               evropske zakonodaje slovenski zakonodaji, po drugi strani, in pa seveda kar je po
               naši oceni prav tako pomembno, v tisti sposobnosti pravočasnosti.</p>
               <p>V poslanski skupini Slovenke nacionalne stranke ocenjujemo, da je še kako pomembno,
               da vse tiste, katerim omejujemo ali pa določamo posamezne pravice ali pa dolžnosti v
               okviru slovenske zakonodaje, na to pripravimo pravočasno. Po naši oceni, seveda,
               zakon bomo podprli, nam je pa žal, da do njega ni prišlo prej, s tem, da bi vsem
               tistim, ki so iz naslova tega zakona upravičeni ali obvezani do določene stvari,
               omogočili, da se seveda na izvajanje tega zakona pripravijo. Po drugi strani pa v
               prid torej našim besedam govori tudi načelna oziroma generalnaklavzula nomotehnike,
               ki govori o neki časovnosti iz sprejemanja predpisov, in to tistih iz naslova
               direktnega prenosa ali neobveznega prenosa. Generalno gledano pa je sam zakon samo
               potrditev, zato bomo predlog zakona v Slovenski nacionalni stranki tudi podprli.
               Hvala.</p>
            </sp>
            <sp xml:id="SDZ3-Redna-35-2004-03-26.sp120">

               <speaker>PODPREDSEDNIK VALENTIN POHOREC:</speaker>

               <p>Hvala. To so bila stališča poslanske skupine. Ker k dopolnjenemu predlogu zakona ni
               bilo vloženih amandmajev, k tretji obravnavi amandmajev ni možno vlagati, zato
               prehajamo na odločanje o zakonu. Ob tem vas obveščam, da me zakonodajno-pravna služba
               in vlada nista obvestili, da je zakon neusklajen, zato prehajamo na odločanje o
               zakonu. Prosim, za pozornost, glasovali bomo o zakonu. Glasujemo. Navzočih nas je 49,
               za je glasovalo 42, nihče proti.</p>
               <p>(Za je glasovalo 42.) (Nihče proti.)</p>
               <p>Zakon je sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>31. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBI ZAKONA O INDUSTRIJSKI LASTNINI - NUJNI POSTOPEK.</title>
               </p>
               <p>Predlog zakona je v obravnavo zboru vložila Vlada Republike Slovenije. Dajem besedo
               državnemu sekretarju, Matjažu Logarju, da poda uvodno dopolnilno vložitev.</p>
            </sp>
            <sp xml:id="SDZ3-Redna-35-2004-03-26.sp121">

               <speaker>MATJAŽ LOGAR:</speaker>

               <p>Sedaj veljavni zakon o industrijski lastnini v 131. členu določa naloge in pogoje za
               zastopanje v postopku za podelitev oziroma registracijo pravic industrijske lastnine
               pred uradom Republike Slovenije za intelektualno lastnino, sodišči in drugimi
               državnimi organi.</p>
               <p>Med pogoji za vpis v register zastopnikov so tudi prebivališče in sedež v Republiki
               Sloveniji, državljanstvo Republike Slovenije in univerzitetna izobrazba, pridobljena
               v Republiki Sloveniji. Če bi takšni pogoji veljali tudi po vstopu Republike Slovenije
               v Evropsko unijo, bi to pomenilo predvsemkršitev 39., 43. in 49. člena pogodbe o
               ustanovitvi evropskih skupnosti.</p>
               <p>39. člen odpravlja razlikovanja na podlagi državljanstva v zvezi z zaposlitvijo,
               plačilom in drugimi delovnimi zaposlitvenimi pogoji. 43. člen odpravlja omejitve
               glede pravice ustanavljanj. 49. člen pa zahteva odpravo omejitev svobode opravljanja
               storitve za državljane držav članic. S predlagano spremembo se bodo določbe 131.
               člena zakona, ki določajo pogoje za zastopanje, uskladile s pogodbo o ustanovitvi
               evropske skupnosti.</p>
               <p>K tem naj še povem, da so pred sodiščem Evropskih skupnosti že potekali spori o tem
               predmetu in so jih države članice izgubile. Iz vseh teh navedenih razlogov predlagamo
               državnemu zboru sprejetje te novele zakona. Hvala.</p>
            </sp>
            <sp xml:id="SDZ3-Redna-35-2004-03-26.sp122">

               <speaker>PODPREDSEDNIK VALENTIN POHOREC:</speaker>

               <p>Predlog zakona je obravnaval odbor za gospodarstvo, kot matično delovno telo.
               Pripravil je pisno poročilo, ki ga imate v gradivu. Sledijo stališča poslanskih
               skupin, ki jih bodo predstavili posamezni predstavniki. Stališče Nove Slovenije bo
               predstavil mag. JanezDrobnič.</p>
            </sp>
            <sp xml:id="SDZ3-Redna-35-2004-03-26.sp123">

               <speaker>MAG. JANEZ DROBNIČ:</speaker>

               <p>Zakon je kratek in se nanaša zgolj na to, da harmonizira naš notranji predpis z EU
               glede patentnih zastopnikov in zastopnikov za modele in znamke in prepovedi
               diskriminacije glede na rezidenco. Kot je že rečeno, nekateri spori trajajo, ker
               želijo države to urejati na svoj način in zagotavljati preferenčne pozicije svojim
               lastnim zastopnikom v matičnih državah. Seveda, želja je, ker pa velja v EU
               vzajemnost, je prav, da se tega držimo. Je pa potrebno najti vse tiste
               dovoljenestvari, ki vendarle zagotavljajo, da bo slovenska država in slovenski
               državljan ostal ob tem neizigran. Tudi vse mogoče inštitucije se na novo pojavljajo,
               torej patentni zastopniki s strokovnim izpitom za patentnega zastopnika, morda sledi
               zraven še kakšna zbornica, ena nova kasta, ki bo potem prek določenih tarif si
               zagotavljala bogato plačilo. Podobno kot se je to delalo z notariatom in še marsikom
               drugim. Jaz ne bi rad s tem rekel, da bi podcenjeval delo notariata ali podobnih
               inštitucij, ampak problem je v tem, da so neki zastopniki, ki so uradno postavljeni,
               mimo katerih državljan ne more iti. Ko pa nastane problem odgovornosti, napak, se pa
               vse zvali na tistega državljana ali pa tistega, ki bi rad uveljavil svoj patent ali
               pa svoj model ali znamko. Tobomo morali v naši državi urediti. Če si, glede na
               vrednost, zaračuna administrativne stroške, potem bi moral tudi v določeni meri
               odgovarjati za povzročeno škodo, če je naredil napako. Pri nas pa žal tega ni in so
               ti zaščiteni kot kočevski medvedi oziroma še bolj, ker v zadnjem času kočevski
               medvedi očitno niso več tako zaščiteni. Podobno, kot je z notariatom, je Zbiljski gaj
               in še marsikdo drug. Skratka, enormne zneske, ki si jih bo nekdo zaračunaval. To bi
               morali v naši državi ob tem razmisliti ob pojavljanju raznih inštitucij, ki se
               pojavljajo kot vmesniki pri registraciji te industrijske lastnine in podobnih
               stvari.</p>
               <p>Seveda zakonu ne gre nasprotovati, saj je uskladitev, harmonizacija.</p>
            </sp>
            <sp xml:id="SDZ3-Redna-35-2004-03-26.sp124">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Mag. Blaž Kavčič, stališče poslanskega kluba LDS.</p>
            </sp>
            <sp xml:id="SDZ3-Redna-35-2004-03-26.sp125">

               <speaker>MAG. BLAŽ KAVČIČ:</speaker>

               <p>Veljavna ureditev sedaj je taka, da je med pogoji za vpis v register zastopnikov
               tudi prebivališče in sedež v Republiki Sloveniji, državljanstvo Republike Slovenije
               in univerzitetna izobrazba, pridobljena v Republiki Sloveniji. Če bi taki trije
               pogoji veljali v naši zakonodaji še naprej, bi to pomenilo kršitev 39., 43. in 49.
               člena pogodbe o ustanovitvi Evropske skupnosti. Zato se s predlagano spremembo
               spreminjajo določbe 131. člena zakona, ki določajo pogoje za zastopanje pred uradom,
               sodiščem in drugimi državnimi organi. Ti pogoji so tako usklajeni s pogodbo o
               ustanovitvi Evropske skupnosti.</p>
               <p>V spremenjenem drugem, tretjem in četrtem odstavku 131. člena se torej črtajo pogoji
               za zastopanje, kot so prebivališče v Republiki Sloveniji, sedež v Republiki
               Sloveniji, državljanstvo Republike Slovenije ter pridobljeni naslov univerzitetni
               diplomirani pravnik v Republiki Sloveniji. Opisane spremembe so nujne za uskladitev z
               zakonodajo Evropske unije, zato jih bomo v poslanski skupini LDS podprli.</p>
            </sp>
            <sp xml:id="SDZ3-Redna-35-2004-03-26.sp126">

               <speaker>PODPREDSEDNIK VALENTIN POHOREC:</speaker>

               <p>Hvala. In še stališče poslanske skupine Slovenske nacionalne stranke. Besedo ima
               Sašo Pečen.</p>
            </sp>
            <sp xml:id="SDZ3-Redna-35-2004-03-26.sp127">

               <speaker>SAŠO PEČE:</speaker>

               <p>Tako v obrazložitvi predlagatelja zakona kot iz obrazložitve stališ posameznih
               poslanskih skupin je bilo razbrati dva pojma. Prvi je tako imenovana vzajemnost in
               drugi enotna zakonodaja v okviru članic Evropske unije. Naj s tega mesta seveda
               opozorim, da vzajemnosti ni. Vzajemnost v takem smislu, kot jo prikazujete, je seveda
               zgolj barvanje oziroma nekaj v temu smislu. Naj za primer nevzajemnosti v okviru
               evropskega pravnega reda navedem tiste primere, kjer je Republika Slovenija pod isto
               taktirko kot danes, da je to nekaj samoumevnega, nujno potrebnega in da to Slovenija
               mora narediti, navedem zgolj tri primere.</p>
               <p>Prvič je to trg dela, za katero vemo vsi skupaj, a žal vlada Republike Slovenije
               noče priznati, da vzajemnosti ni. Slovenija nima teh pravic, kot bi jih morala imeti
               iz naslova skupne politike dela.</p>
               <p>Drugič je nepremičninski trg, kjer vemo, da ste pod isto pretvezo spremenili celo
               Ustavo Republike Slovenije v primeru lastništva nad nepremičninami, čeprav posamezne
               države članice Evropske unije tovrstne ustavne ureditve nimajo.</p>
               <p>In pa še seveda tretji primer, zaščitna zakonodaja za slovenska podjetja, kjer imajo
               predvsem države članice, ki izvirajo iz germanskega prava, urejeno razmerje zaščitne
               zakonodaje, pri nas seveda ne. Vse to ste sprejeli pod pretvezo vzajemnosti oziroma
               nekega lažnega načela enotnosti prava Evropske unije.</p>
               <p>Kar se pa tiče omenjenega predloga zakona o spremembi zakona o industrijski
               lastnini, moram povedati, da v Slovenski nacionalni stranki navkljub lepim in velikim
               besedam tako s strani predlagatelja kot govornikov pred menoj, pa le vidimo, da bi z
               zmanjšanjem pogojev oziroma s spremembo pogojev za zastopanje v naši državi, torej s
               spremembo 131. člena, po vsej verjetnosti lahko prišlo in tudi bo prišlo do manj
               transparentnega delovanja tovrstnih organov oziroma področja zastopanja. Po naši
               oceni s črtanjem teh določb zakona, ne glede na to, kar ste govorili, da je temelj za
               to vzajemnost ali pa enotnost pravnih predpisov v skladu z Evropsko unijo, pa bomo v
               Nacionalni stranki dali težo predvsem transparentnosti. Kajti dejstvo je, da je
               dificit na področju transparentnosti v slovenski družbi tako velik, da si ne moremo
               privoščiti, da bi ga še povečevali, torej je netransparentnost tudi v tej normi. Zato
               v okviru poslanske skupine ne bomo podprli predloga zakona. Hvala.</p>
            </sp>
            <sp xml:id="SDZ3-Redna-35-2004-03-26.sp128">

               <speaker>PODPREDSEDNIK VALENTIN POHOREC:</speaker>

               <p>Slišali ste stališča poslanskih skupin. Ker matično delovno telo druge obravnave ni
               sprejelo nobenega amandmaja, razprave o členih in amandmajih ni.</p>
               <p>Zato prehajamo na <title>tretjo obravnavo, </title>to je na odločanje o predlogu zakona.
               Prosim za pozornost. Glasujemo. Navzočih nas je 47, za zakon je glasovalo 40, proti
               3.</p>
               <p>(Za je glasovalo 40.) (Proti 3.)</p>
               <p>Ugotavljam, da je zakon sprejet.</p>
               <p>Prehajamo na <title>32. TOČKO DNEVNEGA REDA - OBRAVNAVO PREDLOGA ZAKONA O NADZORU
                  IZVOZA BLAGA ZA DVOJNO RABO, NUJNI POSTOPEK. </title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem ministrici za gospodarstvo, gospe dr. Tei Petrin.</p>
            </sp>
            <sp xml:id="SDZ3-Redna-35-2004-03-26.sp129">

               <speaker>DR. TEA PETRIN:</speaker>

               <p>Spoštovane poslanke in poslanci, spoštovani predsedujoči, lep pozdrav vsem skupaj! Z
               vstopom v Evropsko unijo bo Slovenija postala del skupnega trga, na katerem veljajo
               skupna izvozna pravila kot del skupne trgovinske politike Evropske unije. Na teh
               skupnih izvoznih pravilih temelji skupen nadzor izvoza blaga za dvojno rabo, ki je
               urejen z uredbo Sveta, številka 1334/2000, o vzpostavitvi režima skupnosti za nadzor
               izvoza blaga in tehnologije za dvojno rabo. Ker se ta uredba uporablja v državah
               članicah neposredno, njen prenos v nacionalno zakonodajo ni potreben. V nacionalnih
               predpisih pa je treba urediti vsa tista vprašanja, ki jih ta uredbane ureja in nalaga
               državam članicam, da to uredijo ali pa jih pooblašča, da določena vprašanja
               natančneje uredijo v svojih predpisih. Predlagani zakon tako ureja postopke izdaje
               dovoljenj, možnost dopolnitve seznama blaga za dvojno rabo, obveznost pridobitve
               dovoljena za izvoz blaga za dvojno rabo, ki ni zajeto v seznamu, vendar je namenjeno
               ali bi se lahko uporabilo za proizvodno orožja za množično uničenje. Prav tako zakon
               ureja vprašanja, ki jih je v skladu z uredbo sveta in s skupnimi ukrepi sveta treba
               urediti na nacionalni ravni. Na primer, določitev organa, pristojnega za izdajo
               dovoljenj, za izvoz blaga za dvojno rabo, sankcioniranje, nadzor nad nudenjem
               tehnične pomoči v povezavi za blagom z dvojno rabo.</p>
               <p>V predhodnih določbah zakon razveljavlja sedaj veljavni zakon o izvozu blaga za
               dvojno rabo, ki po svoji vsebini ne ustreza razmeram članstva Slovenije v Evropski
               uniji, ter zakon o zunanjetrgovinskem poslovanju, ki pa po vstopu Slovenije v
               Evropsko unijo ne bo več potreben.</p>
               <p>Predlog zakona o nadzoru izvoza blaga za dvojno rabo je obravnaval odbor za
               gospodarstvo državnega zbora in na podlagi pripomb zakonodajno-pravne službe ter
               predlogov poslancev državnega zbora sprejel amandmaje, ki so vključeni v dopolnjen
               predlog zakona in prispevajo k večji jasnosti zakona.</p>
               <p>Spoštovane poslanke in poslanci predlagam, da predlog zakona po končani obravnavi
               sprejmete. Hvala.</p>
            </sp>
            <sp xml:id="SDZ3-Redna-35-2004-03-26.sp130">

               <speaker>PODPREDSEDNIK VALENTIN POHOREC:</speaker>

               <p>Hvala za dopolnilno obrazložitev predloga zakona. Že je bilo povedano, da je odbor
               za gospodarstvo kot matično delovno telo zakon obravnaval. Poročilo ste prejeli in ga
               imate v gradivih. Zato prehajam na predstavitev stališč poslanskih skupin. Mag. Janez
               Drobnič kot prvi bo predstavil stališče poslanske skupine Nove Slovenije.</p>
            </sp>
            <sp xml:id="SDZ3-Redna-35-2004-03-26.sp131">

               <speaker>MAG. JANEZ DROBNIČ:</speaker>

               <p>Lepo pozdravljeni. Predlog zakona ima namen doseči nadzor nad mednarodnim prometom,
               to je izvozom blaga dvojne rabe. Tukaj gre za izdelke, blago, surovine, tehnologije,
               programsko opremo, ki je poleg normalne, civilne rabo lahko najdete tudi za uporabo v
               vojaške namene, zlasti še za izdelavo orožij za masovna uničevanja, kot so razna
               radiološka, nuklearna, kemična in biološka orožja.</p>
               <p>V času hladne vojne je zahod preprečeval izvoz občutljivega blaga in tehnologije v
               države varšavskega pakta. V zadnjih desetih letih, še posebno pa po dejanju v New
               Yorku 11. septembra in Madridu, je nujno in eksistenčno pomembno, da se prepreči
               širjenje nevarnih snovi in tehnologije v države, ki so kakorkoli povezane z
               mednarodnim terorizmom. Uveljavljanje in nadzor nad razširjenjem teh orožij za
               množično uničevanje oziroma ubijanje je ena izmed prvih postavk mednarodne varnostne
               politike vsake resne države. Od Baltika, Belorusije, Ukrajine in še ostalih držav se
               pretaka mednarodna trgovina s temi orožji. To vemo. To seveda poteka po skrivnih
               poteh, predstavlja pa resno nevarnost za življenje in radiološko onesnaževanje. Še
               večja nevarnost pa je to, da imajo nekateri vplivni posamezniki tudi v naši državi
               redne stike z diktatorji teh držav, ki jim zagotavljajo tudi trgovinske poti za
               razširjenje takih snovi, ki so bistvene za izdelavo orožij. To so prijateljske vezi.
               Delajo prodajne aranžmaje in ustvarjajo dobičke na sporen način. S tem dajejo tudi
               legetimacijo za takšnadejanja. Nad tem bi se morala država resno zamisliti.</p>
               <p>S tem zakonom ne bi bilo treba čakati, da ga sprejemamo tik pred 12. uro, ker ima,
               ne glede na to, ali se vključujemo v Evropsko unijo, za nas bistven pomen. Kajti
               dotika se ogrožanja naše nacionalne varnosti, zdravja in varnosti ljudi.</p>
               <p>Zakonu ni kaj dosti za oporekati, kajti gre za harmonizacijo predpisov, ki jih je
               Evropa že davno uredila v svojih predpisih. Ustreza tudi slovenskim standardom.</p>
               <p>Tu ni torej vprašanje, ali bomo zakon podprli, pač pa, kako se ga bomo držali.</p>
               <p>In pa drugo, seveda koliko smo v tej hitrosti, ki je bila povzročena, sedaj tik pred
               1. majem, naredili napake, ne nazadnje tudi pri prevajanju, da nas potem ne bo bolela
               glava in bomo morali čez dva meseca zakon popravljati. To so pač največje opombe, ki
               si jih velja vzeti v obzir.</p>
            </sp>
            <sp xml:id="SDZ3-Redna-35-2004-03-26.sp132">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Stališče Slovenske demokratske stranke ima Branko Kelemina. Prosim.</p>
            </sp>
            <sp xml:id="SDZ3-Redna-35-2004-03-26.sp133">

               <speaker>BRANKO KELEMINA:</speaker>

               <p>Hvala lepa za besedo. Spoštovani! Poslanska skupina Slovenske demokratke stranke
               glede na vsebino novele zakona o nadzoru izvoza blaga za dvojno rabo nima pripomb,
               ker je samo po sebi umevno, da gre za uskladitev tudi s pravnim redom EU. Ocenjujemo
               in se zavedamo, da je nadzor nad blagom, izvozu blaga in uvozu blaga za dvojno rabo
               še kako potreben. In mogoče celo v sedanji ureditvi in pa tudi na splošno premalo
               nadzorovan.</p>
               <p>Vendar se nekako ne moremo strinjati ravno s tem, da pa je cela vrsta zakonov, tudi
               ki jih sedaj obravnavamo, ravno v tem obdobju, vsi v nujnem postopku, tudi slabo
               pripravljeni, kar precej, in jih je potrebno v nujnem postopku v državnem zboru
               popravljati. Ne moremo razumeti, zakaj ravno, da tako rečemo, 5 minut pred 12, pred
               vstopom v Evropsko skupnost, vsi ti zakoni v državnem zboru. Izhodišča za ta predlog
               so že znana, kot nam je znano oziroma kolikor smo razbrali iz teh dokumentov, že vsaj
               od leta 2000. Ali res? To je res. Vsaj lani v jeseni bi lahko ta predlog pripravili
               in ga poslali v državni zbor, ne da nas sedaj zasipavajo z vsemi temi predlogi. V
               zadnjem času sami veste, da je bilo v proceduro v zadnjih dveh mesecih ali mesec in
               pol vloženih že približno 50 predlogov s strani vlade. To je nesprejemljivo. In se je
               treba vprašati seveda, zakaj se to dogaja. Prav gotovo ne brez razloga. Prav gotovo
               so zadaj politični razlogi s strani vladajoče opcije, ker nas želi poslance, predvsem
               poslance, državni zbor, in pa tudi slovensko javnost obremenjevati, zasipavati z
               materiali pomembnimi za uskladitev s pravnim redom EU, da se ne bi reševali in
               ukvarjali s pomembnimi notranjimi vprašanji, ki so marsikje zelo pereča in nerešena.</p>
               <p>Naša poslanska skupina Slovenska demokratska stranka ne bo predlogu nasprotovala,
               obžaluje pa, da se tako naenkrat zasipava državni zbor s tolikimi predlogi, ki jih je
               potem težko učinkovito in tudi utemeljeno razložiti in tudi sprejeti. Hvala lepa.
           </p>
            </sp>
            <sp xml:id="SDZ3-Redna-35-2004-03-26.sp134">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Magister Blaž Kavčič. Stališče poslanskega kluba LDS.</p>
            </sp>
            <sp xml:id="SDZ3-Redna-35-2004-03-26.sp135">

               <speaker>MAG. BLAŽ KAVČIČ:</speaker>

               <p>Spoštovani, ta nekoliko sterilen izraz "blago za dvojno rabo", včasih smo poznali
               izraz "namensko blago", seveda pomeni blago, ki je lahko uporabno tudi v vojaške
               namene in je seveda to področje, ki ga ima vsaka država članica ali nečlanica
               Evropske unije urejenega. Predlagani zakon v zvezi s tem blagom dopolnjuje uredbo
               sveta 1334/2000 in neposredne uporabnike napotuje na njeno uporabo. Istočasno pa ta
               zakon tudi konkretizira ukrepe sveta, in sicer na tak način, da ureja tudi nadzor nad
               nudenjem tehnične pomoči izven skupnosti. Tako je temeljni cilj tega zakona ureditev
               zadev, za katero uredba sveta številka 1334/2000 nalaga državam članicam, da jih
               uredijo. Se pravi, gre za določitev organov, pristojnih za odločanje o zahtevkih, za
               postopkovna pravila za sankcioniranje kršitev, ali pa za vprašanja, ko pod določenimi
               pogoji skupnost dovoljuje njihovo podrobnejšo ureditev državam članicam. Na primer,
               sprejem ukrepov, kot so določitev dodatnega blaga, ki je podvrženo izvoznemu nadzoru,
               možnost izdaje globalnega dovoljenja, omejevanje prenosa posameznega občutljivega
               blaga znotraj skupnosti.</p>
               <p>Zakon bomo v poslanskem klubu LDS podprli.</p>
            </sp>
            <sp xml:id="SDZ3-Redna-35-2004-03-26.sp136">

               <speaker>PODPREDSEDNIK VALENTIN POHOREC:</speaker>

               <p>Hvala lepa. In še stališče Slovenske nacionalne stranke. Sašo Peče ima besedo.</p>
            </sp>
            <sp xml:id="SDZ3-Redna-35-2004-03-26.sp137">

               <speaker>SAŠO PEČE:</speaker>

               <p>Govornik ali dva pred menoj je izpostavil dilemo pomembnosti posameznih zakonov,
               predvsem pa vsebine posameznih zakonov. Res je, vredno bi bilo razmisliti o vsebini,
               torej videti, ali bo zakon oziroma uskladitev pravnega reda imela za domačo
               zakonodajo oziroma domačo državo tudi pozitivne posledice, ali pa je to zakon le
               zaradi tega, da bo v številkah prilagoditve Evropske unije prikazoval statistiko,
               kako smo Slovenci vse pravilno izpopolnili, torej vsa področja.</p>
               <p>Ocenjujem, da pravilno razmišljajo oziroma v poslanski skupini Slovenske nacionalne
               stranke pravilno razmišljajo tisti, ki trdijo, da Vlada Republike Slovenije v dneh
               pred 1.5.2004 skuša na vrat na nos ta državni zbor obdariti z velikim številom
               zakonov. Res pa je tudi, da po vsej verjetnosti poskuša to narediti izključno zaradi
               tega, da ne bi pustili zakonodajni veji oblasti, da bi se srečevala s tistimi zakoni,
               ki bi bili še kako nujno potrebni predvsem za razvoj domačega prebivalstva. Ko pa
               govorimo o omenjenem zakonu, pa je, vsaj po oceni Slovenske nacionalne stranke,
               potrebno povedati, da ne gre za vsebino oziroma vsebina omenjenega zakona niti ni
               pomembna. Gre v bistvu le za harmonizacijo.</p>
               <p>Nekateri pred menoj so kot eno izmed področij izvoza posebej opredelili tudi nadzor
               nad orožjem. Ravno s tega mesta pač opozarjam in slovensko vlado mogoče tudi
               sprašujem oziroma bolj pa poudarjam v razmislek o dvoličnosti. Kadarkoli je govora o
               orožju, naj gre za izvoz, uvoz ali pa le transport preko naše države, preko tega in
               podobnih aktov omejujemo vsebino. Kadarkoli pa nas kakršnakoli vojaška zveza ali pa
               kakšna druga država, ki bi ji bili zelo radi všečni, torej Združene države, pozovejo
               po dovoljenjih za transport, pa cela slovenska vlada reče, seveda izvolite, o tem ne
               bomo obvestili niti slovenske javnosti. Kakšen smisel ima potem sploh sprejemati,
               vsebinski smisel govorim, tovrstno zakonodajo, da kadar se pa pogovarjamo parcialno
               in na željo posamezne vojaške organizacije ali pa posamezne druge države, pa vlada
               mimo vseh zakonodaj, slovenskih zakonodaj, in mimo ustavljene pravne prakse
               velikodušno odpre pot Slovenije oziromapot orožju za množično uresničevanja ravno
               preko naše države. Hvala.</p>
            </sp>
            <sp xml:id="SDZ3-Redna-35-2004-03-26.sp138">

               <speaker>PODPREDSEDNIK VALENTIN POHOREC:</speaker>

               <p>Hvala lepa. S tem smo zaključili s stališči poslanskih skupin.</p>
               <p>Prehajamo na drugo obravnavo, to je na razpravo o posameznih amandmajih in členih
               dopolnjenega predloga zakona. Razpravo bomo vodili na osnovi gradiva, ki ste ga
               dobili na klop. To sta dva amandmaja - amandma k naslovu tretjega poglavja in amandma
               k členu 13. V razpravo dajem prvi amandma, to je amandma knaslovu tretjega poglavja.
               Vložili sta ga poslanski skupini Združene liste in pa poslanskega kluba LDS. želi kdo
               besedo? (Nihče.) Zaključujem razpravo. Dajem amandma na glasovanje. Prosim za
               pozornost, glasovali bomo o amandmaju. Glasujemo. Navzočih nas je 48, za je glasovalo
               38, nihče proti.</p>
               <p>(Za je glasovalo 38.) (Nihče proti.)</p>
               <p>Amandma je sprejet.</p>
               <p>V razpravo dajem člen 13 in amandma k členu 13 poslanskega kluba LDS in poslanske
               skupine Združene liste. Želi kdo besedo? (Nihče.) Zaključujem razpravo o členu 13 in
               amandmaju k členu 13. Prehajamo na odločanje. Prosim, za pozornost. Glasujemo.
               Navzočih nas je 48, za je glasovalo 40, nihče proti.</p>
               <p>(Za je glasovalo 40.) (Proti nihče.)</p>
               <p>Ugotavljam, da je amandma sprejet.</p>
               <p>Prehajamo na <title>tretjo obravnavo </title>predloga zakona.</p>
               <p>Ugotavljam, da je zbor v drugi obravnavi sprejel amandmaje k naslovu poglavja 3 in
               amandma k členu 13 dopolnjenega predloga zakona. Sprašujem kvalificirane
               predlagatelje, ali nameravajo k temu členu oziroma naslovu poglavja vložiti amandma?
               (Ne.)</p>
               <p>Ugotavljam, da v tretji obravnavi ni bilo vloženih amandmajev.</p>
               <p>Na podlagi petega odstavka 140. člena vas obveščam, da zakonodajno-pravna služba ali
               vlada nista izjavili, da bi bil zakon zaradi sprejetih amandmajev neusklajen.</p>
               <p>Zato prehajamo na odločanje o zakonu v celoti. Glasujemo. Navzočih nas je 49, za je
               glasovalo 43, nihče proti.</p>
               <p>(Za je glasovalo 43.) (Proti nihče.)</p>
               <p>Ugotavljam, da je zakon sprejet.</p>
               <p>Prehajamo na <title>33. TOČKO DNEVNEGA REDA - OBRAVNAVO PREDLOGA ZAKONA O SPREMEMBAH IN
                  DOPOLNITVAH ZAKONA O GORSKIH VODNIKIH, NUJNI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem ministrici za gospodarstvo dr. Tei Petrin za dopolnilno obrazložitev predloga
               zakona.</p>
            </sp>
            <sp xml:id="SDZ3-Redna-35-2004-03-26.sp139">

               <speaker>DR. TEA PETRIN:</speaker>

               <p>Spoštovane poslanke in poslanci, spoštovani podpredsednik! S predlogom sprememb
               zakona o gorskih vodnikih le-tega usklajujemo s pravnim redom Evropske unije. Zakon o
               gorskih vodnikih ureja poklic gorskega vodnika, pogoje za pristop k usposabljanju,
               program usposabljanja, pogoje za opravljanje tega poklica, pogoje za ustanovitev in
               delovanje šol za gorske vodnike in državno podporo usposabljanju gorskih vodnikov v
               Republiki Sloveniji.</p>
               <p>V veljavnem zakonu ni določb, ki bi se nanašale na opredeljevanje pogojev za delo
               tujih pravnih ali fizičnih oseb oziroma zakon vsebuje nekatere določbe, ki z vstopom
               v Evropsko unijo postanejo diskriminatorne do državljanov držav Evropske unije. Gre
               predvsem za dva diskriminatorna pogoja, in sicer: zahteva po državljanstvu Republike
               Slovenije in zahteva po stalnem bivališču v Republiki Sloveniji. V skladu s tem se s
               spremembami zakona odpravljajo diskriminatorni pogoji za opravljanje dejavnosti
               gorskega vodništva in za opravljanje poklica gorskega vodnika. Pravne in fizične
               osebe iz držav EU so glede opravljanja teh storitev na območju Republike Slovenije s
               temi spremembami zakona izenačene s pravnimi in fizičnimi osebami iz Republike
               Slovenije. Tako se ne zahteva več državljanstvo Republike Slovenije in stalno
               prebivališče v Republiki Sloveniji. Za tretje države pa zakon uveljavlja načelo
               vzajemnosti. Hvala.</p>
            </sp>
            <sp xml:id="SDZ3-Redna-35-2004-03-26.sp140">

               <speaker>PODPREDSEDNIK VALENTIN POHOREC:</speaker>

               <p>Hvala lepa za to dopolnilno obrazložitev. Stališča poslanskih skupin. Besedo dajem
               poslanski skupini Nove Slovenije, mag. Janezu Drobniču.</p>
            </sp>
            <sp xml:id="SDZ3-Redna-35-2004-03-26.sp141">

               <speaker>MAG. JANEZ DROBNIČ:</speaker>

               <p>Tole industrijsko sprejemanje zakonov zagotovo ni pravi postopek in ni pravi način
               in lahko, da nas bo še bolela glava. Zakon o gorskih vodnikih se usklajuje s predpisi
               EU, zato ker je nedopustno diskriminirati države, ostale članice EU oziroma
               državljane ostalih držav. S to novelo se izenačujejo pravice pravnih in fizičnih
               oseb. Državljanstvo ali stalno bivališče ne sme biti kriterij za drugačno
               obravnavanje. Zagotovo naši gorski vodniki ne bodo najbolj navdušeni nad temi
               spremembami, kajti dobili bodo konkurenco. In vemo dobro, da je naša tradicija z
               gorništvom zelo pomembna tudi pri identifikaciji slovenstva, pri osamosvajanju in
               zagotavljanju samostojnosti.</p>
               <p>Tukaj nastaja vprašanje. V zakonu navajate "je v javnem interesu". Država Avstrija
               je točno izpostavila, da je to javna služba in v zvezi s tem tudi podeljuje
               koncesijo, kar je mnogo bolj jasno. S tem si je naredila določen filter, ki dela tudi
               v nacionalnem interesu. Pri nas smo pa kar pustili odprto nek splošni javni interes.
               To je po mišljenju v Novi Sloveniji premalo za zagotavljanje nacionalnih interesov.
               Iz vsega tega vemo, da na zakonski osnovi se ne sme uveljavljati diskriminacije.
               Posamezne države pa s podzakonskimi akti vendarle v okviru dopustnega preferirajo
               domače znanje, domače stvari, da se laže uveljavljajo. Dajejo večje možnosti za
               državljane matične države. In zato me zanima, kako razmišljajo na ministrstvu za
               gospodarstvo o ureditvah v Italiji in pa v Avstriji, ko potem s podzakonskimi akti pa
               le preferirajo državljana Avstrije ali pa Italije.</p>
            </sp>
            <sp xml:id="SDZ3-Redna-35-2004-03-26.sp142">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Pavla Ruparja ne vidim za stališče skupine. Magister Blaž Kavčič.</p>
            </sp>
            <sp xml:id="SDZ3-Redna-35-2004-03-26.sp143">

               <speaker>MAG. BLAŽ KAVČIČ:</speaker>

               <p>Spoštovani! Naša sedanja ureditev zakona o gorskih vodnikih v 5. členu določa pogoje
               za vpis v imenik gorskih vodnikov. Eden od pogojev iz četrtega odstavka je tudi
               državljanstvo Republike Slovenije, peti odstavek pa za vpis gorskega vodnika ali
               pripravnika za gorskega vodnika, ki ni državljan Republike Slovenije zahteva stalno
               bivališče v Republiki Sloveniji. Amsterdamska pogodba jasno prepoveduje vsako
               diskriminacijo na podlagi kriterija državljanstva ali prebivališča pri opravljanju
               storitev. Naša dosedanja in sedaj veljavna rešitev tako dejansko posega v ureditev
               treh temeljnih svobod oziroma principov, ki bodo po pristopu Republike Slovenije v
               Evropsko unijo zavezujoči tudi za našo državo.</p>
               <p>S tem predlogom zakona se odpravlja diskriminatorna določba, ki je kot pogoj za
               začetek usposabljanja določal, kot rečeno, da mora biti kandidat član planinskega
               društva ali alpinističnega kluba, ki je včlanjen v Planinski zvezi Slovenije.
               Odpravljena pa je tudi diskriminatorna določba, ki je za vpis v imenik gorskih
               vodnikov zahtevala navedbo stalnega bivališča v Sloveniji v 6. členu.</p>
               <p>Zaradi potrebe po uskladitvi z Evropsko unijo bomo v poslanskem klubu LDS ta predlog
               zakona podprli.</p>
            </sp>
            <sp xml:id="SDZ3-Redna-35-2004-03-26.sp144">

               <speaker>PODPREDSEDNIK VALENTIN POHOREC:</speaker>

               <p>Hvala lepa. To so bila stališča poslanskih skupin. Ker k dopolnjenemu predlogu
               zakona ni bilo vloženih amandmajev, v tretji obravnavi amandmajev ni možno vlagati.</p>
               <p>Zato prehajamo na odločanje o zakonu. Ob tem vas obveščam, da me zakonodajno-pravna
               služba oziroma vlada nista obvestili, da je zakon neusklajen.</p>
               <p>Prešli bomo na odločanje o zakonu. Prosim za pozornost. Glasujemo.</p>
               <p>Nekaj vas ni uspelo priti do gumba pravočasno. Prosim za pozornost. Glasovali bomo
               drugič. Dovolj nas je v dvorani. Glasujemo drugič.</p>
               <p>Navzočih nas je 51. Za je glasovalo 42, proti nihče.</p>
               <p>(Za je glasovalo 42.) (Proti nihče.)</p>
               <p>Zakon je sprejet.</p>
               <p>S tem zaključujem točko dnevnega reda.</p>
               <p>Prehajamo na <title>34. TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O POŠTNIH STORITVAH, NUJNI POSTOPEK </title>. Predlog zakona je v
               obravnavo zboru predložila Vlada Republike Slovenije. Z nami je dr. Pavle Gantar,
               minister za informacijsko družbo, ki bo dal uvodno obrazložitev zakona in ga lepo
               pozdravljamo. Imate besedo minister.</p>
            </sp>
            <sp xml:id="SDZ3-Redna-35-2004-03-26.sp145">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane poslanke in poslanci! Pred nami je
               predlog zakona o spremembah in dopolnitvah zakona o poštnih storitvah. Razlog za
               spremembo zakona, ki ga je državni zbor sprejel pred približno dvema letoma, je
               seveda jasen. Po tem sprejetju zakona je bila sprejeta nova direktiva, in sicer
               direktiva 2002/39, ki je zahtevala novo prilagoditev oziroma harmonizacijo z
               evropskim pravnim redom Ta prilagoditev ni posebno obsežna, je pa pomembna, saj uvaja
               dodatno liberalizacijo in določene ukrepe transparentnosti na trgu, pri cenah poštnih
               storitev.</p>
               <p>Naj na kratko navedem najpomembnejše spremembe. Zmanjšuje se obseg tako imenovanih
               rezerviranih poštnih storitev, ki so neke vrste monopol za tistega poštnega
               operaterja, ki je dolžan izvajati univerzalne poštne storitve. Iz rezerviranih
               storitev je izločena tako imenovana mednarodna pošta, spremenjena je tudi težnostna
               in cenovna meja za določitevrezerviranih storitev. Potem nekoliko so spremenjenje
               obveznosti izvajalcev poštnih storitev. Tistim, ki ne izvajajo rezerviranih storitev,
               sme država naložiti le tiste obveznosti, ki so povezane z bistvenimi zahtevanimi in
               odgovornostjo v primeru izgube, ropa, izropanja ali poškodovanja pošiljke.</p>
               <p>Tretja pomembna novost oziroma dopolnilo je, da se poleg meril za oblikovanje
               univerzalnih poštnih storitev iz stare direktive, nova direktiva določa nekatera nova
               pravila za oblikovanje cen in je s tem podkrepila zagotavljanje nediskriminatornosti
               ter preglednosti oblikovanja cen. Nekoliko je spremenjena kot zadnja tudi pristojnost
               nadzora. V načelu velja, da nadzor nad akti ministrstva oziroma vlade izvaja
               inšpektorat za pošto, telekomunikacije, radiodifuzijo,nad akti agencije pa agencija
               sama. Nad agencijo lahko nadzor izvajajo tudi pooblaščene osebne agencije, ki pa
               morajo izpolnjevati pogoje, ki jih predpisuje zakon, ki ureja inšpekcijski nadzor.</p>
               <p>Spoštovani! Na seji odbora za gospodarstvo je bilo vloženo več amandmajev, ki jih je
               odbor sprejel in se z njimi strinjamo. Amandmaji so pretežno redakcijske narave in
               izboljšujejo tekst zakona. Da se ne bi posebej oglašal, naj sporočim, da se vlada
               strinja z vsemi amandmaji, ki jih je vložil odbor. To pa velja tudi za dva amandmaja
               k 24. členu in 29. členu, ki sta ju vložile poslanske skupine Združene liste,
               Liberalne demokracije Slovenije in DeSUS. Naj se na koncu zahvalim zakonodajno-pravni
               službi državnega zbora ter članicam in članom odbora za dobro sodelovanje pri
               obravnavi zakona. Vam, poslanke in poslanci, pa priporočam, da zakon sprejmete. Hvala
               lepa.</p>
            </sp>
            <sp xml:id="SDZ3-Redna-35-2004-03-26.sp146">

               <speaker>PODPREDSEDNIK VALENTIN POHOREC:</speaker>

               <p>Hvala minister za to dopolnilno obrazložitev. Predlog zakona je obravnaval odbor za
               gospodarstvo kot matično delovno telo, izdelal poročilo, ki ga imate v gradivih.
               Prehajamo na predstavitev stališč poslanskih skupin. Vojko Čeligoj bo podal stališče
               poslanske skupine DeSUS.</p>
            </sp>
            <sp xml:id="SDZ3-Redna-35-2004-03-26.sp147">

               <speaker>VOJKO ČELIGOJ:</speaker>

               <p>Hvala lepa za besedo. Spoštovani" Tudi ta zakon ureja eno od pristopnih področij,
               področje poštnih storitev, v skladu z zahtevami pristopnih dogovorov in obveznosti,
               ki jih je naša država sprejela na poti v Evropsko unijo. Republika Slovenija bo s 1.
               majem dolžna v polni meri izvajati pravni red Evropske unije, razen na področjih, za
               katera si je izgovorila drugačno ureditev. Za področje poštnih storitev takih izjem
               ni. Veljal bo red, ki bo enoten v vseh državah Evropske unije in državah
               pristopnicah. Vsaka drugačna ureditev ali ohranjanje neusklajene zakonodaje se bo
               štelo za kršitev in bo sankcionirano.</p>
               <p>Iz naštetih razlogov, pa tudi ugotovitev, da tako oblikovan pravni red prinaša
               številne prednosti, v poslanski skupini DeSUS podpiramo odločitev, da se zakon
               obravnava po nujnem postopku. Menimo, da je že dosedanja organizacija pošte in
               kakovost poštnih storitev na primerni višini. Osnovna poštna usluga, ki jo poznamo
               pod poštnim geslom "danes oddano, jutri vročeno", je v Sloveniji uveljavljena že
               vrsto let, tudi v sedanji poštni zakonodaji iz leta 2002, ki je že upoštevala
               prilagajanje Evropski uniji. Dokončno prilagoditev poštnih predpisov s predpisi
               Evropske unije pa bo uredil zakon, ki ga imamo danes pred seboj. Z njim se
               odstranjujejo neskladja na področjih, in sicer rezervnih storitev, obveznosti
               izvajalcev poštnih storitev, oblikovanje cen poštnih storitev, ki bodo poslej enotne
               za celo področje Evropske unije, ter nadzor nad delovanjem in vloga agencije.
               Omenjena neskladja zakon ureja v 41 členih. Razčlenjuje in definira pojme, ki so
               specifični za poštno poslovanje in odreja kriterije za sodobnejši pristop k
               organizaciji pošte.</p>
               <p>V poslanski skupini DeSUS nas je še posebej zanimalo, kako je zavarovan uporabnik
               poštnih storitev, kako je izveden nadzor nad poslovanjem in eventualna kazenska
               zakonodajna politika ter kolikšna so potrebna sredstva za izpeljavo novega zakona
               oziroma sprememb, ki jih obravnavani zakon zahteva. Še posebej, ker bodo do konca
               leta 2004 potrebna določena proračunska sredstva. Ocenjujemo, da so tudi ta poglavja
               ugodno zastavljena in da zadovoljujejo. Zakon o spremembah in dopolnitvah osnovnega
               zakona o poštnih storitvah bomo v poslanski skupini DeSUS podprli. Hvala lepa.</p>
            </sp>
            <sp xml:id="SDZ3-Redna-35-2004-03-26.sp148">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Alojz Sok bo predstavil stališče poslanske skupine Nove Slovenije.</p>
            </sp>
            <sp xml:id="SDZ3-Redna-35-2004-03-26.sp149">

               <speaker>ALOJZ SOK:</speaker>

               <p>Hvala lepa. Zelo na kratko. Spremembe, ki jih prinaša zakon, se nam zdijo pozitivne
               in bomo tokrat nasvet ministra, da zakon podpremo, upoštevali. Od ministra pa
               pričakujemo, da se bo angažiral tudi na nekaterih drugih področjih. Eno teh je
               vračilo vlaganj za razvoj telefonije na območju Republike Slovenije.</p>
            </sp>
            <sp xml:id="SDZ3-Redna-35-2004-03-26.sp150">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Branko Kelemina - se odpoveduje. Janko Veber bo predstavil stališče
               poslanske skupine Združene liste socialnih demokratov.</p>
            </sp>
            <sp xml:id="SDZ3-Redna-35-2004-03-26.sp151">

               <speaker>JANKO VEBER:</speaker>

               <p>Hvala za besedo. Tudi v poslanski skupini Združeni listi socialnih demokratov
               podpiramo navedeni zakon, saj resnično sledi direktivam in jasneje opredeljuje
               predvsem poštne pošiljke v mednarodnem poštnem prometu. Do sedaj je bilo pač
               uzakonjeno, da sodijo v pristojnost izvajalca tudi časopisi, knjige in paketi in ne
               samo korespondenca oziroma poštnih pošiljk, ki se uvrščajo v korespondenco. Zaradi
               zelo jasne direktive je potrebno to uskladiti. In ker zakon sledi tem ciljem, bomo te
               določbe tudi podprli.</p>
               <p>Zanimiva se nam zdi tudi rešitev, ki se nanaša na financiranje agencije. Ta bo
               pridobivala sredstva iz plačil, ki jih bodo plačevali izvajalci poštnih storitev in
               tudi tu je ena od rešitev, ki je očitno možna tudi znotraj naše zakonodaje, zato
               menimo, da je zakon primerno pripravljen in ga bomo seveda podprli. Hvala.</p>
            </sp>
            <sp xml:id="SDZ3-Redna-35-2004-03-26.sp152">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Mag. Blaž Kavčič ima besedo za stališče poslanskega kluba LDS.</p>
            </sp>
            <sp xml:id="SDZ3-Redna-35-2004-03-26.sp153">

               <speaker>MAG. BLAŽ KAVČIČ:</speaker>

               <p>Zakon govori o storitvah. Osebno sem zelo vesel, da se je v tem parlamentu, pa tudi
               širše v Sloveniji, kot kaže, pojavila ta sprememba, da se ne govori toliko o uslugah,
               ker na področju telekomunikacije in pošte se je še desetletja ohranjal ta star izraz
               usluge. Govorimo o storitvah. Poštne storitve so v marsičem podobne
               telekomunikacijskim storitvam, predvsem v tej razdelitvi na univerzalne in
               rezervirane storitve. Ta zakon oziroma novela zakona prinaša tisto, kar je
               najpomembnejše, spremembo obsega rezerviranih storitev zmanjšuje. Torej postopno
               zmanjšuje obseg teh storitev, kar pomeni, da se obseg rezerviranih poštnih storitev
               zožuje le na prenos poštnih pošiljk, korespondenco v notranjem prometu in v državo
               prispelih poštnih pošiljk korespondence v mednarodnem poštnem prometu.</p>
               <p>Novela prinaša tudi nova merila za oblikovanje cen poštnih storitev. Natančneje
               določa opredelitev in delitev pristojnost za nadzor med agencijo za telekomunikacije,
               radiofuzijo in pošto in inšpektorje. V tem primeru inšpektorja, pristojnega za pošto.
               Pri čemer izhaja iz te novele zakona, da agencija nadzoruje tista področja, ki
               izvirajo iz direktiv, medtem ko so pristojni inšpektorji odgovorni za nadzor ostalih
               področij. Pomembno je še pri načinu financiranja, da bo morala agencija po sprejetju
               zakona konec leta 2004 uveljaviti samostojni način financiranja z izvenproračunskimi
               sredstvi. Predlog zakona bomo v poslanskem klubu LDS podprli.</p>
            </sp>
            <sp xml:id="SDZ3-Redna-35-2004-03-26.sp154">

               <speaker>PODPREDSEDNIK VALENTIN POHOREC:</speaker>

               <p>Hvala lepa. To so bila stališča poslanski skupin.</p>
               <p>Prehajamo na drugo obravnavo. To je na razpravo o posameznih amandmajih in členih
               dopolnjenega predloga zakona. Obravnavo bomo vodili na osnovi dveh, torej o gradivu,
               v katerem sta dva amandmaja, in sicer k členu 24 in členu 29 poslanskega kluba LDS,
               poslanske skupine Združene liste socialnih demokratov in poslanske skupine DeSUS, z
               dne 26.3.</p>
               <p>V razpravo dajem člen 24 in amandma omenjenih treh poslanskih skupin. Želi kdo
               besedo? (Nihče.) Zaključujem razpravo.</p>
               <p>Prehajamo na odločanje o amandmaju k členu 24. Prosim za pozornost. Glasujemo.</p>
               <p>Navzočih nas je 50. Za je glasovalo 40, nihče proti.</p>
               <p>(Za je glasovalo 40.) (Proti nihče.)</p>
               <p>Amandma je sprejet.</p>
               <p>Prehajam na razpravo in odločanje o členu 29 in amandmaju istih poslanskih skupin k
               členu 29. Želi kdo besedo? (Nihče.) Zaključujem razpravo.</p>
               <p>Prehajamo na odločanje o amandmaju k členu 29. Prosim za pozornost. Glasujemo.</p>
               <p>Navzočih nas je 48. Za je glasovalo 38, nihče proti.</p>
               <p>(Za je glasovalo 38.) (Proti nihče.)</p>
               <p>Amandma je dobil podporo.</p>
               <p>Prehajamo na tretjo obravnavo predloga zakona. Ugotavljam, da je zbor v drugi
               obravnavi sprejel amandmaje k členu 24 in členu 29 dopolnjenega predloga zakona.</p>
               <p>Sprašujem kvalificirane predlagatelje, ali nameravajo k tem členom vložiti amandma?
               (Ne.) Ker ni predlogov amandmajev, prehajamo na tretjo obravnavo.</p>
               <p>Na podlagi petega odstavka 140. člena vas obveščam, da me zakonodajnopravna služba
               in vlada nista obvestili, da bi bil zakon zaradi sprejetih amandmajev neusklajen.</p>
               <p>Zato prehajamo na odločanje o zakonu. Prosim za pozornost. Glasujemo o zakonu.</p>
               <p>Navzočih nas je 50. Za je glasovalo 48, nihče proti.</p>
               <p>(Za je glasovalo 48.) (Proti nihče.)</p>
               <p>Zakon je sprejet. S tem zaključujem točko dnevnega reda.</p>
               <p>Prehajamo na <title>35. TOČKO DNEVNEGA REDA </title>, to je na obravnavo <title>PREDLOGA ZAKONA O SPREMEMBAH IN DOPOLNITVAH ZAKONA O PLAČILNEM PROMETU, NUJNI
               POSTOPEK</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dopolnilno obrazložitev zakona. Magister Sibil Svilan,
               državni sekretar na ministrstvu za finance, ima besedo za dopolnilno obrazložitev.
               Prosim.</p>
            </sp>
            <sp xml:id="SDZ3-Redna-35-2004-03-26.sp155">

               <speaker>MAG. SIBIL SVILAN:</speaker>

               <p>Hvala lepa, gospod predsedujoči. Spoštovane poslanke in poslanci! Glavni namen
               predloga zakona o spremembah in dopolnitvah zakona o plačilnem prometu je uskladitev
               s pravnim redom Evropske unije na tem področju finančnega sistema. Pri tem gre
               predvsem za uskladitev z dvema direktivama, in sicer direktivo o čezmejnih nakazilih
               in direktivo o dokončnosti poravnav pri plačilih in sistemih poravnave vrednostnih
               papirjev. Poleg tega se s predlogom zakona odpravlja tudi nekatere nejasnosti oziroma
               pomanjkljivosti, ki so se pokazale pri izvajanju obstoječega zakona o plačilnem
               prometu v praksi oziroma na katere je bilo opozorjeno pri reformi plačilnega prometa
               v Sloveniji v zadnjih letih ter nastale spremembe na podlagi drugih zakonov, ki so
               bili sprejeti v zadnjem času.</p>
               <p>Naj na kratko navedem poglavitne rešitve novega predloga zakona, ki bodo na eni
               strani olajšale delovanje čezmejnega plačilnega prometa in na drugi strani nudile
               večjo varnost udeležencem v tem prometu, zlasti nepoučenim in šibkejšim.</p>
               <p>Sedanji zakon o plačilnem prometu namreč ni urejal čezmejnih plačil, zato predlog
               zakona v skladu z direktivo o čezmejnih nakazilih ureja čezmejna plačila manjših
               vrednosti. To so plačila v okviru držav članic Evropske unije do zneska 50.000 evrov
               in po predlogu zakona za ta plačila na splošno veljajo pravila ki so enaka za ostala,
               vendar so posebnosti urejene v posebnem poglavju o čezmejnih plačilih manjše
               vrednosti in veljajo samo za ta plačila.</p>
               <p>Nadalje, glede na to, da veljavni zakon ureja le odškodninsko odgovornost izvajalcev
               plačilnega prometa, to je nalogodajalca, ne pa tudi odškodninske odgovornosti
               izvajalcev plačilnega prometa do prejemnika plačila, so se v skladu z direktivo, ki
               daje večjo zaščito šibkejši stranki, dopolnile določene zakonske določbe, ki urejajo
               odškodninsko odgovornost izvajalcevplačilnega prometa. Nalogodajalec ter smiselno
               prejemnik plačila imata pravico od izvajalca plačilnega prometa zahtevati odškodnino,
               če nalog za plačilo ni bil izvršen oziroma je bil izvršen z zamudo ali v primeru, da
               je bil nepravilno izvršen. Odškodninska odgovornost izvajalcev plačilnega prometa po
               predlogu zakona ni omejena. To pomeni, da lahko nalogodajalec zahteva od izvajalca
               plačilnega prometa, da mu povrne znesek, na katerega se glasi nalog za plačilo,
               obresti v primeru zamude izvršitve naloga terdruge morebitne stroške, ki jih je v
               zvezi s tem zaračunal in ni pravočasno in pravilno izvedel tega plačila.</p>
               <p>Posebnost, ki velja le za čezmejna plačila manjše vrednosti, pa je, da je izvajalec
               plačilnega prometa dolžan nalogodajalcu v 14 dneh od prejema zahteve povrniti znesek
               plačila do 12.500 evrov, preostanek pa v skladu s splošnimi določbami zakona, ki
               urejajo odškodninsko odgovornost.</p>
               <p>Predlog zakona tudi določa, da mora izvajalec plačilnega prometa na zahtevo stranke
               za izvršitev čezmejnega plačila manjše vrednosti temu dati ponudbo, ki mora vsebovati
               navedbe časa, v katerem bo plačilo izvršeno, in navedbe o proviziji in drugih
               stroških, kar je pomemben element transparentnosti.</p>
               <p>Druge pomembne spremembe v tem predlogu zakona pa so naslednje. Ker veljavni zakon o
               plačilnem prometu predvideva, da lahko storitve opravljanja plačilnega prometa
               opravlja le klirinška družba, s sedežem v Republiki Sloveniji, ki je pridobila
               dovoljenje Banke Slovenije v skladu z zakonom, kar je seveda v nasprotju z
               načeliprostega pretoka kapitala, predlog zakona predvideva, da lahko storitve
               opravljanja plačilnega prometa opravlja tudi klirinška družba iz držav članic
               Evropske unije, oziroma iz tujine, tudi na podlagi dovoljenja Banke Slovenije.</p>
               <p>V skladu z direktivo o dokončnosti poravnav, ki ureja predvsem ureditev poravnav v
               primeru stečaja, pa je v predlogu zakona tudi določeno, da v primeru, da ima najmanj
               en član plačilnega sistema sedež v državi članici Evropske unije, člani plačilnega
               prometa izberejo pravo, ki naj se uporablja za plačilni sistem. Vendar lahko izberejo
               samo pravo tiste članice Evropske unije, v kateri ima vsaj eden od teh sedež.</p>
               <p>S predlogom zakona se prav tako dopolnjujejo tudi določbe, ki urejajo stečaj člana
               plačilnega prometa.</p>
               <p>Spoštovani poslanci oziroma poslanke! Evropska unija je sprejela tudi uredbo o
               čezmejnih plačilih v evrih, ki bo z vstopom Republike Slovenije v Evropsko unijo
               neposredno veljala tudi pri nas. Gre za poglavitne spremembe. Glavni namen uredbe pa
               je izenačitev stroškov plačil v evrih znotraj držav članic Evropske unije s stroški
               plačil v evrih med državami članicami Evropske unije.</p>
               <p>Ne glede na to, da bo uredba neposredno veljavna v Sloveniji že sedaj, so države
               članice Evropske unije dolžne zagotoviti ustrezno sankcioniranje kršitev določb te
               uredbe, zato je to predvideno tudi v tem predlogu zakona.</p>
               <p>Ena od najpomembnejših rešitev v predlogu zakona, ki ni vezana na uskladitev s
               pravom Evropske unije, pa je povezana z izboljšanjem razmer na področju izvršbe na
               denarnih sredstvih dolžnikov na računih pri izvajalcih plačilnega prometa. Gre za
               pomembno spremembo. Zato predlog zakona vključuje določbo, ki izvajalcem plačilnega
               prometa prepoveduje odprtje novega transakcijskega računa osebam, ki imajo
               neporavnane obveznosti napodlagi sklepa oziroma izvršbe o prisilni izterjavi. Za
               kršitev omenjene določbe so v zakonu predvidene tudi kazni za izvajalce plačilnega
               prometa. V praksi se dogaja, da taka oseba odpre nov transakcijski račun pri drugem
               izvajalcu plačilnega prometa in preko njega nemoteno spremlja oziroma opravlja
               plačila. Podatek o tem, ali ima oseba neporavnane obveznosti na podlagi sklepov o
               izvršbi, se bo nahajal v registru transakcijskih računov, ki ga vodi Banka Slovenije,
               kar bo zagotavljalo tudi transparentnost.Izvajalci plačilnega prometa pa bodo morali
               od 1. oktobra letošnjega leta te podatke vnesti v register in ga sproti
               ažurirati.</p>
               <p>Kljub temu da sedanji zakon določa pravice imetnikov transakcijskih računov v
               primeru neizvršitve in nepravočasne izvršitve naloga za plačilo, dejansko obstaja
               tudi možnost, da se bodo izvajalci plačilnega prometa tem določbam skušali izogniti.
               V tem primeru imetnikom transakcijskih računov ostane le uveljavljanje odškodninskega
               zahtevka po sodni poti. Ta pot je, kot vemo, dolgotrajna in ni primerna zlasti ne za
               manjše zneske. Zato predlog zakona predvideva, da lahko Banka Slovenije predpiše
               vsebino, načine in postopke zagotavljanja jamstev za izplačilo neizvršenih nalogov za
               plačilo, ki ga morajo zagotoviti izvajalci plačilnega prometa.</p>
               <p>Ne nazadnje je pa treba povedati, da v sedanji ureditvi obstoji delna pravna
               praznina, ...</p>
            </sp>
            <sp xml:id="SDZ3-Redna-35-2004-03-26.sp156">

               <speaker>PODPREDSEDNIK VALENTIN POHOREC:</speaker>

               <p>Lepo prosim...</p>
            </sp>
            <sp xml:id="SDZ3-Redna-35-2004-03-26.sp157">

               <speaker>MAG. SIBIL SVILAN:</speaker>

               <p>... izvajalci plačilnega prometa v zvezi...</p>
            </sp>
            <sp xml:id="SDZ3-Redna-35-2004-03-26.sp158">

               <speaker>PODPREDSEDNIK VALENTIN POHOREC:</speaker>

               <p>... prisotne v dvorani, da se umirijo.</p>
            </sp>
            <sp xml:id="SDZ3-Redna-35-2004-03-26.sp159">

               <speaker>MAG. SIBIL SVILAN:</speaker>

               <p>... z reševanjem sodnih odločb davčnih izvršb. Zato predlog zakona predvideva, da se
               določbe zakona, ki se nanašajo na prejem in sprejem izvršitev, nalogo za plačilo
               odškodninskih odgovornosti .../Nerazumljivo./ plačilnega prometa ter pošiljanje
               obvestil smiselno uporabljajo tudi za izvršitev plačil na podlagi določb državnih
               organov. V predlogu zakona je z namenom uskladitve z zakonom o prekrških kot
               prekrškovni organ navedena tudi Banka Slovenije, ki bo te postopke tudi izvajala. Vse
               navedene spremembe in dopolnitve zakona o plačilnem prometu ne bodo povzročile
               finančnih posledic za proračun, bodo pa pripomogle k boljšemu in mednarodno
               usklajenemu izvajanju plačil prometa vseh naših subjektov.</p>
               <p>Na seji odbora za finance in monetarno politiko je bilo na sam predlog zakona
               vloženih več amandmajev, ki jih je vlada sprejela. Zato vlada Republike Slovenije
               predlaga državnemu zboru, da sprejme predlagano besedilo zakona o spremembah in
               dopolnitvah zakona o plačilnem prometu v tej obliki. Hvala lepa.</p>
            </sp>
            <sp xml:id="SDZ3-Redna-35-2004-03-26.sp160">

               <speaker>PODPREDSEDNIK VALENTIN POHOREC:</speaker>

               <p>Hvala lepa, državnemu sekretarju. Predlog zakona je obravnaval odbor za finance in
               monetarno politiko kot matično delovno telo. Predsednik odbora, gospod Ciril Pucko bo
               podal poročilo odbora. Prosim.</p>
            </sp>
            <sp xml:id="SDZ3-Redna-35-2004-03-26.sp161">

               <speaker>CIRIL PUCKO:</speaker>

               <p>Hvala lepa, gospod podpredsednik. Predstavniki, predstavnice vlade, kolegice in
               kolegi. Navedeni predlog zakona je odbor obravnaval na eni izmed svojih zadnjih sej.
               Pri tem smo ugotovili, da je zaradi jasnosti in boljših rešitev nujno potrebno
               upoštevati in dopolniti in ustrezno spremeniti predlog zakona na osnovi mnenja
               zakonodajno-pravne službe našega državnega zbora. Pri tem smo se našli v določeni
               zagati, ker na sami seji nismo znali popraviti oziroma ustrezno spremeniti 35. in 36.
               člena. Zato smo ju z amandmaji odbora le odprli. Na mizi oziroma na klopeh imate
               predloge amandmajev k tema dvema členoma, ki so vloženi s strani treh poslanskih
               skupin. Predlagam, da s sprejetjem teh amandmajev popravimo tudi 35. in 36. člen, ki
               jim zaradi hitrosti in zahtevnosti same vsebine nismo bili v stanju na sami seji
               odbora popraviti.</p>
               <p>Predlagam, da navedeni predlog zakona z sprejetjem teh treh amandmajev podpremo in
               sprejmemo. Hvala lepa.</p>
            </sp>
            <sp xml:id="SDZ3-Redna-35-2004-03-26.sp162">

               <speaker>PODPREDSEDNIK VALENTIN POHOREC:</speaker>

               <p>Hvala predsedniku odbora. Prosim za sodelovanje pri naslednjem delu seje. Sledi
               predstavitev stališč poslanskih skupin. Doktor Jožef Bernik ima stališče poslanske
               skupine Nove Slovenije. Izvolite.</p>
            </sp>
            <sp xml:id="SDZ3-Redna-35-2004-03-26.sp163">

               <speaker>DR. JOŽEF BERNIK:</speaker>

               <p>Hvala lepa, gospod predsedujoči. Gospodje iz ministrstva, dame, gospodje!</p>
               <p>Vlada sicer navaja v svoji razlagi, da v primeru nespoštovanja določil pogodbe
               evropske skupnosti lahko privede do postopka - čeprav niso posledice navedene - proti
               Republiki Sloveniji, vendar ne trdi, da bi prišlo do težko popravljivih posledic za
               Republiko Slovenijo. To je zopet ena od tistih sprememb, ki imajo približno isto
               dikcijo, zakaj je to nujni postopek. Človeku se nekoliko čudno zdi, da sprejemamo te
               spremembe sedaj, čeprav so bile te direktive že sprejete leta 2002. To sta dve
               direktivi. Prva razlaga Razlog za sprejem predloga za uskladitev slovenske zakonodaje
               o čezmejnih nakazilih, druga je Direktiva 98 o dokončni poravnavi pri plačilih in
               sistemih poravnave vrednostih papirjev. Nekje se je zataknilo na ministrstvu, da smo
               šele sedaj dobili te uskladitve.</p>
               <p>Gospod državni sekretar je zelo dobro pojasnil, kaj te spremembe pomenijo in kako jih
               je treba razumeti in kako bodo funkcionirale. Zato ne bom šel v to in kratil časa s
               ponavljanjem teh stvari.</p>
               <p>Zanimivo je tudi omeniti, vsaj z mojega gledanja, kako se postopa v primeru začetka
               stečajnega postopka, kako se postopa proti članom plačilnega sistema, če so bili
               plačilni nalogi vneseni v sistem pred začetkom stečajnega postopka oziroma v
               določenih primerih tudi, če so bili vneseni v sistem po začetku stečajnega postopka.
               Kdaj se šteje, da je bil plačilni nalog vnesen v sistem, pa je potrebno določiti v
               pravilih, ki veljajo za ta sistem. Direktiva tudi določa, da začetek stečajnega
               postopka nad članom plačilnega sistema ne sme vplivati na pravice in obveznosti
               članov v zvezi s poravnavo, ki so nastale pred začetkom postopka. Zanimivo je, da ni
               nobene, kako bi rekel, analize o tem, kako bo ta uskladitev z evropskimi direktivami
               delovala na evropskem trgu oziroma našem domačem trgu, ali so to izboljšave nad tem,
               kar imamo sedaj. Meni se zdi to razmeroma kompliciran sistem, vendar nimam zadosti
               znanja, da bi lahko to ugotovil. Hvala lepa.</p>
            </sp>
            <sp xml:id="SDZ3-Redna-35-2004-03-26.sp164">

               <speaker>PODPREDSEDNIK VALENTIN POHOREC:</speaker>

               <p>Hvala dr. Bernik. Leopold Grošelj ima besedo za stališče poslanske skupine Združene
               liste socialnih demokratov.</p>
            </sp>
            <sp xml:id="SDZ3-Redna-35-2004-03-26.sp165">

               <speaker>LEOPOLD GROŠELJ:</speaker>

               <p>Hvala lepa za besedo. Spoštovani! Predlagatelj zakona o spremembah in dopolnitvah
               zakona o plačilnem prometu je ocenil, da gre za take vsebinske spremembe, ki
               zahtevajo nujni postopek in moram reči, da pri usklajevanju tega predloga temu nismo
               nasprotovali.</p>
               <p>Zdi se nam predvsem pomembno, da gre za dva cilja v spremembi tega zakona. Osnovni
               cilj predlagane novele je, da se vključi dokončna uskladitev s predpisi Evropske
               unije oziroma njenimi direktivami. Mislim, da je tu izredno pomembno, da se tekoče
               upošteva spreminjanje tudi ostale zakonodaje. Tako gre zauvajanje določenih rešitev,
               ki so se pokazale kot potrebne tudi za izvajanje samega zakona. Ob tem so izvršeni še
               nekateri redakcijski popravki, ki naj bi prispevali k večji jasnosti.</p>
               <p>Zdi se nam tudi zelo pomembno, da so v vsebini zakona predlagane tudi nekatere
               rešitve, ki niso vezane na spremembe v zvezi z evropskimi direktivami oziroma
               predpisi Evropske unije. Bilo je navedeno določilo, ki predpisuje, na primer, da
               lahko Banka Slovenije predpiše vsebino, način in postopek zagotavljanja jamstev za
               izplačilo neizvršenih nalogov za plačilo, ki jih zagotavljajo izvajalci plačilnega
               prometa, in da se istočasno izkoristi tudi možnost, da se v spremembe tega zakona
               vnesejo tudi ostale spremembe, ki so bile vsebovane v našem pravnem redu. Eden izmed
               takih je tudi zakon o prekrških.</p>
               <p>Osnovni namen dopolnitve 20. člena tega zakona je predvsem v tem smislu, da bi se s
               spremembo 19. člena o plačilnem prometu zagotovilo javnost podatkov iz registra
               transakcijskih računov, kar je bil tudi osnovni namen predlagatelja. Z ustreznim
               amandmajem se ta zadeva ni ravno pokazala v tej luči, zato tudi predloženi amandma k
               20. členu to odpravlja in mislimo, da je s tem v zadostni meri zagotovljena celovita
               preglednost.</p>
               <p>Glede tega, kar je že tudi v svojem izvajanju omenil predsednik odbora za finance in
               monetarno politiko, kar je zlasti povezano s 35. in 36. členom. Res je, da se je na
               odboru iskala ustrezna rešitev, vendar je bilo pripeljano do tega, da je bil člen
               odprt in oba amandmaja, ki sta predložena, tako k 35. kot 36. členu, dajeta tudi
               ustrezno rešitev. Pri tem je bistveno, da glede na zakon o državni upravi in uredbo o
               organih, ki je sestavni del tega, se potem lahko pri izvrševanju tega zakona sklicuje
               na organ, ki je pristojen za izvajanje javnih plačil ni rešitev.</p>
               <p>Ob upoštevanju vseh treh amandmajev mislim, da je zakon konsistenten, zato ga bomo v
               poslanski skupini Združene liste socialnih demokratov tudi v celoti podprli. Hvala.
           </p>
            </sp>
            <sp xml:id="SDZ3-Redna-35-2004-03-26.sp166">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Ivana Božiča trenutno ni. Ciril Pucko bo predstavil stališče poslanskega
               kluba LDS. Imate besedo.</p>
            </sp>
            <sp xml:id="SDZ3-Redna-35-2004-03-26.sp167">

               <speaker>CIRIL PUCKO:</speaker>

               <p>Hvala lepa, gospod predsedujoči. Kolegice in kolegi! Bistvo tega zakona - zaradi
               česar ga tudi poslanska skupina Liberalne demokracije Slovenija podpira - je v
               njegovi uskladitvi z zakonodajo Evropske unije. Še posebej pozdravljamo rešitev, s
               katero zakon določa oziroma predpisuje, da lahko Banka Slovenije predpiše vsebino in
               načine postopka zagotavljanja jamstev za izplačilo neizvršenih nalogov, za plačilo,
               ki ga zagotavljajo izvajalci plačilnega prometa. Menimo namreč, da bo s to določbo
               odpravljena velika napaka sedanjega zakona o plačilnem prometu in ocenjujemo, da se
               bo s tem tudi sam plačilni promet oziroma disciplina nekoliko ali pa morda
               izboljšala.</p>
               <p>Hkrati s tem, kar sem povedal, bomo poslanci Liberalne demokracije Slovenije podprli
               zakon skupaj s predlaganimi tremi amandmaji treh poslanskih skupin. Hvala lepa.</p>
            </sp>
            <sp xml:id="SDZ3-Redna-35-2004-03-26.sp168">

               <speaker>PODPREDSEDNIK VALENTIN POHOREC:</speaker>

               <p>Hvala lepa. To so bila stališča poslanskih skupin do predloga zakona. Prehajamo na
               drugo obravnavo, to je na razpravo o posameznih amandmajih in o členih dopolnjenega
               predloga zakona.</p>
               <p>Razpravo bomo vodili na osnovi gradiva, ki ga imate pri sebi, v katerem so z dne
               25.3. tri poslanske skupine: poslanski klub LDS, poslanska skupina Združene liste in
               poslanska skupina DeSUS vložile tri amandmaje, amandma k členu 20. amandma k členu
               35. in amandma k členu 36.</p>
               <p>V razpravo dajem amandma teh treh poslanskih skupin k členu 20. Kdo želi besedo?
               (Nihče.) Zaključujem razpravo o amandmaju k členu 20. Prehajamo na odločanje o
               amandmaju. Prosim za pozornost, ker bomo glasovali. Glasujemo o amandmaju k členu 20.
               Zdaj pa smo sklepčni ponovno, sem prepričan. Malo pozornosti prosim. Glasujemo drugič
               o amandmaju k členu 20. Glasujemo. Navzočih nas je 47, za amandma je glasovalo 41,
               nihče proti.</p>
               <p>(Za je glasovalo 41.) (Nihče proti.)</p>
               <p>Amandma je sprejet.</p>
               <p>V razpravo in odločanje dajem amandma k členu 35 istih poslanskih skupin. Želi kdo
               besedo? (Nihče.) Zaključuje razpravo o amandmaju k členu 35 in ga dajem v odločitev.
               Prehajamo na odločanje. Glasujemo. Dovolj nas je v dvorani. Prosim vas za pozornost.
               Petek je, radi bi končali z delom čimprej. Glasovali bomo drugič. Prosim za
               pozornost. Glasujemo drugič. Navzočih nas je 50, za je glasovalo 44, proti 1.</p>
               <p>(Za je glasovalo 50.) (1 proti.)</p>
               <p>Amandma k členu 35 je dobil podporo, je sprejet.</p>
               <p>V razpravo in odločanje dajem amandma k 36. členu. Želi kdo besedo? (Nihče.)
               Zaključujem razpravo o amandmaju k 36. členu in prehajamo na odločanje. Prosim za
               pozornost. Glasujemo. Navzočih nas je 49, za amandma je glasovalo 46, proti
               nihče.</p>
               <p>(Za je glasovalo 46.) (Nihče proti.)</p>
               <p>Amandma je sprejet.</p>
               <p>Ugotavljam, da je zbor v drugi obravnavi sprejel amandmaje k 20. členu, k 35. členu
               in 36. členu. Sprašujem kvalificirane predlagatelje, ali nameravajo k tem členu
               vložiti amandma. (Ne.) Na podlagi petega odstavka 140. člena vas obveščam, da me
               zakonodajno-pravna služba ali vlada nista obvestili, da bi bil zakon neusklajen. Ali
               to drži? Predstavnik zakonodajno-pravne službe gospod Rogelj ima besedo.</p>
            </sp>
            <sp xml:id="SDZ3-Redna-35-2004-03-26.sp169">

               <speaker>ANTON ROGELJ:</speaker>

               <p>Zakonodajna-pravna služba v skladu s petim odstavkom 140. člena poslovnika državnega
               zbora ugotavlja, da so zaradi amandmajev, sprejetih k 35. in 36. členu predloga
               zakona, posamezne določbe tega predloga zakona medsebojno neusklajene. Namreč, z
               amandmajema k navedenima členoma je besedilo "Uprava Republike Slovenije za javna
               plačila" nadomeščeno z besedilom "organ, pristojen za javna plačila". S to spremembo
               pa je nastala neusklajenost 1. členom in še z nekaterimi drugimi členi predloga
               zakona, v katerih je prvotno konkretno poimenovanje "Uprava Republike Slovenije za
               javna plačila" ostalo nespremenjeno.</p>
               <p>Z odpravo navedene neusklajenosti bi bil potreben uskladitveni amandma k 1. členu, s
               katerim bi se poimenovanje navedenega organa v tem členu in v celotnem nadaljnjem
               besedilu zakona redakcijsko preuredilo s sprejetim amandmajem k 35. in 36. členu.
               Hvala lepa.</p>
            </sp>
            <sp xml:id="SDZ3-Redna-35-2004-03-26.sp170">

               <speaker>PODPREDSEDNIK VALENTIN POHOREC:</speaker>

               <p>Hvala lepa, za to obrazložitev. To se je že vedelo, če bodo ti amandmaji sprejeti, da
               se bo pojavila ta neusklajenost. Gospod Sibil, imate besedo. S tem da vas obvestim,
               da imate na klopi že v naprej pripravljen predlog uskladitvenega amandmaja. Prišel je
               že na klop prej, kot bi smel priti in se zato opravičujem. Dajem vam besedo, gospod
               Svilan.</p>
            </sp>
            <sp xml:id="SDZ3-Redna-35-2004-03-26.sp171">

               <speaker>MAG. SIBIL SVILAN:</speaker>

               <p>Hvala lepa. Vlada je v pripravi ugotovila, da lahko pride do tega neskladja in je
               tudi v sodelovanju z zakonodajno-pravno službo pripravilo uskladitveni amandma, ki
               ste ga, kot je povedal predsedujoči, pomotoma že dobili na mizo. Zdaj ga še uradno
               vlagamo, tako da bi uskladili te razlike v pojmovanjih, ki so nastale zaradi
               sprejetih amandmajev. Predlagamo, da ta uskladitveni amandma tudi podprete. Hvala
               lepa.</p>
            </sp>
            <sp xml:id="SDZ3-Redna-35-2004-03-26.sp172">

               <speaker>PODPREDSEDNIK VALENTIN POHOREC:</speaker>

               <p>Hvala lepa za ti dve obrazložitvi. Dajem v razpravo uskladitveni amandma Vlade
               Republike Slovenije k predlogu zakona o spremembah in dopolnitvah zakona o plačilnem
               prometu, tretja obravnava, v okviru nujnega postopka k 1. členu. Gradivo imate na
               mizi. Želi kdo razpravljati? (Nihče.) Zaključujem razpravo o uskladitvenem amandmaju
               in prehajamo na odločanje o uskladitvenem amandmaju. Prosim za pozornost. Glasujemo.
               Navzočih nas je 48, za amandma je glasovalo 43, proti 1.</p>
               <p>(Za je glasovalo 43.) (Proti 1.)</p>
               <p>Amandma je sprejet. S tem je neusklajenost odpravljena.</p>
               <p>Prehajamo na odločanje o zakonu v celoti. Prosim za pozornost. Glasujemo o zakonu.
               Navzočih nas je 48, za zakon je glasovalo 43 poslank i poslancev, nihče proti.</p>
               <p>(Za je glasovalo 43.) (Proti nihče.)</p>
               <p>Zakon je sprejet.</p>
               <p>Zaključujem to točko dnevnega reda.</p>
               <p>Prehajamo še na zadnjo točko današnjega dnevnega reda. Predstavnikov ministrstva za
               finance se zahvaljujem za sodelovanje. Prehajamo torej na <title>36. TOČKO DNEVNEGA
                  REDA, TO JE NA OBRAVNAVO PREDLOGA ZAKONA O SPREMLJANJU DRŽAVNIH POMOČI, NUJNI
                  POSTOPEK.</title> Tudi ta predlog zakona je v obravnavo zboru predložila Vlada
               Republike Slovenije. Besedo dajem mag. Heleni Kamnar, državni sekretarki v
               ministrstvu za finance za dopolnilno obrazložitev predloga zakona. Prosim imate
               besedo.</p>
            </sp>
            <sp xml:id="SDZ3-Redna-35-2004-03-26.sp173">

               <speaker>HELENA KAMNAR:</speaker>

               <p>Hvala lepa. Spoštovane poslanke in poslanci. S 1. majem se začne na področju
               državnih pomoči uporabljati neposredno zakonodaja in drugi predpisi evropske
               komisije. Zaradi tega je potrebno razveljaviti do sedaj veljavi zakon o državnih
               pomočeh, hkrati pa vpeljati sistem, ki bo zagotavljal najmanj dvoje. Prvič, da bo
               preprečil morebitno vračanje že dodeljenih državnih pomoči,ker bi se naknadno preko
               nadzora v evropski komisiji ugotovilo, da so nezdružljive s predpisi, in, drugič,
               treba je zagotoviti oziroma še naprej ohranjati centralno vodenje, evidenco o
               dodeljenih državnih pomočeh, kar bo zagotavljalo tudi poročanje evropski komisiji na
               tem področju. Zakon, ki je pred vami, ti dve nalogi predvideva, in predvideva
               postopke, kako jih zagotoviti. Hvala lepa.</p>
            </sp>
            <sp xml:id="SDZ3-Redna-35-2004-03-26.sp174">

               <speaker>PODPREDSEDNIK VALENTIN POHOREC:</speaker>

               <p>Hvala državni sekretarki. Predlog zakona je obravnaval odbor za finance in monetarno
               politiko kot matično delovno telo. Želi predstavnik odbora besedo? Predsednik odbora
               gospod Ciril Pucko bo podal poročilo odbora.</p>
            </sp>
            <sp xml:id="SDZ3-Redna-35-2004-03-26.sp175">

               <speaker>CIRIL PUCKO:</speaker>

               <p>Gospod podpredsednik, kot ste že povedali, smo zakon obravnavali. Pri tem smo
               ugotovili, da so k določenim členom bile vložene pripombe zakonodajno-pravne službe.
               Da bi izboljšali vsebino zakona, smo jih v obliki amandmajev sprejeli. Predlagam
               državnemu zboru, da tako popravljen zakon sprejme. Hvala.</p>
            </sp>
            <sp xml:id="SDZ3-Redna-35-2004-03-26.sp176">

               <speaker>PODPREDSEDNIK VALENTIN POHOREC:</speaker>

               <p>Hvala lepa, predsedniku odbora. Sledijo stališča poslanskih skupin. Dr. Jožef Bernik
               ima besedo. (Ne želi.) Mag. Janez Drobnič, prosim.</p>
            </sp>
            <sp xml:id="SDZ3-Redna-35-2004-03-26.sp177">

               <speaker>MAG. JANEZ DROBNIČ:</speaker>

               <p>Stališče poslanske skupine Nove Slovenije je, da ta zakon, kot nov, samostojen zakon
               ni potreben. Pravna materija bi bila lahko vključena v ostala dva zakona, ki se
               nanašata na državne pomoči, bodisi o nadzoru državnih pomoči ali sam temeljni zakon o
               državnih pomočeh. Poleg tega gre po nujnem postopku, za kar ni nobenih poslovniških
               določil. To smo že povedali. Vendar vladi se mudi, ker je dosti zamudila, ker je
               držala zakone v predalu. Posledica tega je, da je ta praksa o dodeljevanju državnih
               pomoči postala zelo sporna. Lahko si pogledate poročilo o državnih pomočeh v letih
               1990, 1991, 1992 in boste hitro ugotovili, na kakšen način so se državne pomoči
               razdeljevale, kljub temu da je bilo že v tistem zakonu bilo predvideno, kako se
               dodelujejo in kako se tudi nadzorujejo. Torej dobivamo še en tretji zakon, kar
               povečuje možnost neskladja in tudi netransparentnosti.</p>
               <p>Dodeljevanje državnih pomoči je običajno najresnejša nevarnost spodkopavanja enakosti
               na trgu in konkurence. Ker bo tudi nadzor izvajalo ministrstvo, bo vprašanje, kako bo
               ta nadzor resnično kvaliteten in tudi takšen, da se ne bo politična elita vpletala v
               gospodarstvo in resnično zagotovila transparentnost tistih držvnih pomoči, ki ne bodo
               kvarile reda na trgu. To je pravzaprav tudi neke vrste rak rana v Evropi.</p>
               <p>Državne pomoči so bile vedno sporne. Tukaj je dosti sprenevedanja in največji bazen
               za koruptivna dejanja. Iz dosedanjega dodeljevanja državnih pomoči se lahko nekaj
               naučimo. Večina finančnih poseganj ni rešila podjetij, ki so bila v težki situaciji
               in v katerih je država s proračunskimi sredstvi posegla, da bi se šla ozdravljenje.
               Pogosto je šlo za vpletanje politike, političnih funkcionarjev in elite v posamezne
               primere, ne redko tudi sum in podkupovanja. Ko nekomu dodelite pomoč, se takoj sproži
               vprašanje, zakaj niste dodelili drugim, če delujejo na trgu in imajo enake pozicije.
               Če nimajo enakih pozicij, potem morate spremeniti pravila igre, ki so postavljena
               zato, da bodo. Komu pomagati? To je bila resna dilema, večkrat sprožena, ali tistemu,
               ki umira, da ga boš rešil, pa ga ne rešiš, ali pa tistemu dobremu, da bo povečal
               število delovnih mest, povečal prihodek, povečal proračunske prihodke in kaj še vse.</p>
               <p>Nekaj primerov imamo, mariborski bazen, na primer Elektrokovina, Mariborska
               tekstilna tovarna in še druge. Da ne naštevam. Tam so bule denarne pomoči, ne po
               principih Evropske unije, ker če daš enkrat to veliko denarno pomoč, potem je pač v
               naslednjih desetih letih oziroma mu je ne smeš več dati. Tam so se kar ciklično
               pojavljale državne pomoči, in to je bilo netransparentno in tudi škodljivo za
               proračun. Zato se nekateri podjetniki, gospodarske družbe sprašujejo, ali niso bili v
               tem primeru tudi oškodovani. Šlo je za neenako obravnavo na trgu.</p>
            </sp>
            <sp xml:id="SDZ3-Redna-35-2004-03-26.sp178">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Leopold Grošelj ima besedo. Stališče poslanske skupine Združene liste.
           </p>
            </sp>
            <sp xml:id="SDZ3-Redna-35-2004-03-26.sp179">

               <speaker>LEOPOLD GROŠELJ:</speaker>

               <p>Hvala lepa za besedo. Spoštovana državna sekretarka in podsekretarka!</p>
               <p>V poslanski skupini Združene liste socialnih demokratov bomo tako dopolnjen zakon s
               strani odbora za finance in monetarno politiko o spremljanju državnih pomoči v celoti
               podprli. Hvala.</p>
            </sp>
            <sp xml:id="SDZ3-Redna-35-2004-03-26.sp180">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Ciril Pucko ima besedo za stališče poslanskega kluba LDS.</p>
            </sp>
            <sp xml:id="SDZ3-Redna-35-2004-03-26.sp181">

               <speaker>CIRIL PUCKO:</speaker>

               <p>Hvala lepa, gospod podpredsednik. Predstavnice vlade, kolegice, kolegi!</p>
               <p>V Liberalni demokraciji Slovenije podpiramo ta zakon predvsem iz naslednjega
               razloga. Ocenjujemo namreč, da bodo na osnovi evidenc, ki bodo poslane evropski
               komisiji, vladi in državnemu zboru, določeni elementi tudi potrebni za oceno
               učinkovitosti državnih pomoči, o katerih tako zelo radi vsi govorimo. Iz tega razloga
               bi tako zakon kot podzakonskiakt, izdan na zakonski podlagi, morala zagotoviti
               pridobitev čim večjega števila podatkov, potrebnih za oceno učinkovitosti, o kateri
               sem govoril v prvem delu svojega nastopa.</p>
               <p>Iz tega razloga in iz razloga, da s 1. majem vstopamo v Evropsko unijo, prevzemamo
               evropski pravni red, in pa ker določene aktivnosti še vedno vodimo v okviru
               ministrstva za finance, bomo v Liberalni demokraciji Slovenije zakon podprli. Hvala
               lepa.</p>
            </sp>
            <sp xml:id="SDZ3-Redna-35-2004-03-26.sp182">

               <speaker>PODPREDSEDNIK VALENTIN POHOREC:</speaker>

               <p>Hvala lepa. To so bila stališča poslanskih skupin. K dopolnjenemu predlogu zakona ni
               bilo vloženih amandmajev. V tretji obravnavi amandmajev ni možno vlagati.</p>
               <p>Prehajamo na odločanje o zakonu. Prosim za pozornost! Ob tem vas obveščam, da me
               zakonodajno-pravna služba oziroma vlada nista obvestili, da je zakon neusklajen. Zato
               prehajamo na odločanje o zakonu. Glasujemo. Navzočih nas je 46, za je glasovalo 41,
               proti nihče.</p>
               <p>(Za je glasovalo 41.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Kolegice in kolegi, prekinjam 35. sejo državnega zbora Republike Slovenije, ki jo
               bomo nadaljevali v ponedeljek, 29. marca 2004, ob 12.00 uri. Vsem hvala za
               sodelovanje in prijeten vikend! <title>(SEJA JE BILA PREKINJENA 26. MARCA 2004 OB 15.51
                  URI.) </title>
               </p>
            </sp>
         </div>
      </body>
   </text>
</TEI>
