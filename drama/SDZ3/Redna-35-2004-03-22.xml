<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-35-2004-03-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|BCD4C55CAB42064AC1256E6D00351B7D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=BCD4C55CAB42064AC1256E6D00351B7D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-35-2004-03-22.DZ" n="35">
               <name>Redna</name>
               <date when="2004-03-22"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-35-2004-03-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">35. redna seja</stage>
            <stage type="date">(22. marec 2004)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 14.04 uri. </stage>


            <sp xml:id="SDZ3-Redna-35-2004-03-22.sp1">

               <speaker>PREDSEDNIK BORUT PAHOR:</speaker>

               <p>Še sekundo bom danes izjemoma počakal, da se nam pridružijo kolegi in kolegice iz
               preddverja. Potem pa bom prosil za tišino v državnem zboru.</p>
               <p>Spoštovane kolegice in kolegi, gospe in gospodje, ali vas lahko prosim za tišino v
               državnem zboru? Ali lahko prosim za tišino v državnem zboru? Hvala lepa.</p>
               <p>Madrid je bil nedavno tarča strašnega terorističnega napada, ki je terjal več kot
               200 mrtvih in nekajkrat toliko ranjenih. To so bili običajni ljudje, ki so tistega
               dne hiteli po svojih običajnih opravkih; bili so nedolžne žrtve nekega brezumnega
               nasilja, ki ga odločno obsojamo in vnovič izražamo privrženost skupnemu boju proti
               njemu. Španiji sporočamo izraze naše prizadetosti in solidarnosti. Našim španskim
               prijateljem želimo, da bi uspeli premagati bolečino in da bi mi vsi skupaj uspeli
               ustvariti svet miru, ne svet strahu, kjer seljudem ne bi bilo potrebno bati za svojo
               osnovno varnost. Žrtvam madridske tragedije glede tega ni bilo prizaneseno in
               poklanjamo se jim z minuto molka. .../Minuta molka./...</p>
               <p>Spoštovane kolegice in kolegi! Prehajamo na določitev dnevnega reda 35. seje
               državnega zbora Republike Slovenije. Predlog dnevnega reda je pripravljen skladno z
               59. členom poslovnika. Rad bi vas obvestil, kateri kolegi in kolegice se zaradi
               drugih obveznosti zbora ne morejo danes udeležiti. To so kolegi: Battelli, Kacin,
               Kangler, Kavtičnik, Kelemina, Levič, Maršič, Pohorec, kolegica Potrata, kolega
               Peterle in do 16. ure z nami ne bo kolega Špindler.</p>
               <p>Sedaj bomo prešli na odločanje o dnevnem redu v celoti. Predlogov za umik in širitev
               dnevnega reda nisem prejel. Tako bom dal v sprejem tak dnevni red, kot ste ga
               prejeli. Rad bi samo to opozoril, v zvezi z 10. točko, v kolikor pogoji zanjo ne bodo
               izpolnjeni, 10. točke državni zbor, seveda, ne bo obravnaval. Tako predlagam, da se
               odločimo v zvezi z dnevnim redom v celoti, kot ga je predlagal kolegij. Želi kdo
               obrazložiti glas? Če ne, bomo prešli na glasovanje. Prosim, preverite delovanje
               glasovalnih naprav. Če je vse v redu, bomo odločili o dnevnem redu, kot ste ga
               prejeli s sklicem.</p>
               <p>Odločamo o dnevnem red, kot ste ga prejeli s sklicem. Glasujemo. 55 navzočih, 44 za
               in 4 proti.</p>
               <p><stage>(Za je glasovalo 44.)</stage> <stage>(Proti 4.)</stage></p>
               <p>Ugotavljam, da je dnevni red določen.</p>
               <p>Ob 15.00 uri bomo prešli na 1. točko dnevnega reda, to je na vprašanja poslank in
               poslancev. Prosim vas, da ste točni. Prva tri vprašanja bodo postavili kolegi Bajuk,
               Vnučec in kolega Jelinčič. Do takrat prekinjam sejo.</p>
               <p><stage>(Seja je bila prekinjena ob 14.08 uri in se je nadaljevala ob 15.03 uri.)</stage></p>
            </sp>
            <sp xml:id="SDZ3-Redna-35-2004-03-22.sp2">

               <speaker>PREDSEDNIK BORUT PAHOR:</speaker>

               <p>Spoštovane kolegice poslanke, spoštovani kolegi poslanci! Lep pozdrav vsem! Posebno
               pa pozdravljam tudi predsednika vlade in ministrice ter ministre vlade Republike
               Slovenije.</p>
               <p>Prehajamo na <title>1. TOČKO DNEVNEGA REDA - NA VPRAŠANJA POSLANK IN POSLANCEV.</title>
               </p>
               <p>Pred seboj imate red zastavljanja vprašanj in odgovorov nanje. Po običajni praksi bo
               najprej odgovoril predsednik vlade na tri zastavljena vprašanja iz poslanskih vrst
               naših kolegov iz opozicije. Potem bodo na vprašanja odgovorili tisti ministri, ki so
               našim kolegicam in kolegom dolžni odgovore na vprašanja, ki so že bila zastavljena,
               pa zaradi njihove odsotnosti še niso prejeli odgovora, in potem bomo nadaljevali z
               zastavitvijo vprašanj do kolega Drobniča, ki bo kot 33. sklenil ta red.</p>
               <p>Imamo dve opravičili. Minister magister Bizjak je zaradi obveznosti, povezanih z
               mednarodno dejavnostjo Slovenije zadržan. Prav tako ministrica za gospodarstvo,
               doktorica Tea Petrin. Drugih opravičil zaenkrat nimam in lahko v celoti začnemo točko
               dnevnega reda. Prvi bo dobil besedo kolega doktor Andrej Bajuk, ki bo zastavil
               vprašanje predsedniku vlade. Prosim, kolega doktor Bajuk, imate besedo.</p>
            </sp>
            <sp xml:id="SDZ3-Redna-35-2004-03-22.sp3">

               <speaker>DR. ANDREJ BAJUK:</speaker>

               <p>Hvala lepa. Spoštovani gospod predsednik vlade!</p>
               <p>Na okrogli mizi, ki je bila objavljena v zadnji sobotni prilogi Dela, je minister
               Keber izjavil, da je pred letom dni zavarovalniška stroka zavrnila predlog, da bi
               bile premije dopolnilnega zavarovanja odvisne od dohodkov. Prav zato naj bi se po
               njegovih besedah temu konceptu odpovedali in ste v tako imenovani Beli knjigi
               enostavno in dokaj radikalno predlagali ukinitev dopolnilnega zavarovanja oziroma
               predlagali ste, da bi sedanja prostovoljna doplačila postala obvezna, vključno z
               določenimi spremembami glede progresivnosti. Stroka, predvsem ekonomisti in pravniki,
               a tudi zdravniki so na raznoraznih javnih razpravah opozarjali na konceptualno
               nesmiselnost predlagane ukinitve in ne nazadnje na njeno neizvedljivost iz pravnega
               vidika. No, pred nekaj tedni pa ste po seji zdravstvenega strateškega sveta osebno
               izjavili, da ste končno zavrnili ta bistveni del Bele knjige in namesto odprave
               prostovoljnega dopolnilnega zavarovanja ste se menda v vladajoči koaliciji odločili,
               da ga boste obdržali. A, vendarle, v kolikor bi v določeni opremi veljala enaka
               načela kot pri določanju prispevkov za obvezno zdravstveno zavarovanje. Torej premije
               za prostovoljno dodatno zavarovanje se po sedaj že vašem predlogu ne bi določale kot
               povsod v Evropi po uveljavljenih in dosledno uporabljenih principih, kot je princip
               medgeneracijske solidarnosti ki ga med drugim poznamo tudi v Sloveniji, ali pa na
               podlagi tveganj oziroma pričakovanih stroškov iz zavarovanja, temveč po besedah
               ministra Kebra bodo premije dopolnilnega zavarovanja odvisne od dohodkov zavarovanca,
               kar pa je, kot sem že omenil, zavarovalniška stroka že lani uspešno zavrnila. Ker gre
               za prostovoljno dodatno zdravstveno zavarovanje, bodo zavarovanci z visokimi plačami,
               ki bi morali plačevati premije, ki bi bistveno presegale pričakovane stroške, gotovo
               šli ven iz takšnega zavarovanja.</p>
               <p>Ali ne bodo ob takšnem konceptu določene premije ostali v dodatnem zdravstvenem
               zavarovanju samo zavarovanci z nizkimi dohodki, ki bodo izračunali, da so premije
               nižje od pričakovanih stroškov za plačevanje lastne udeležbe?</p>
               <p>Kdo bo potem zasebni zavarovalnici pokril izgubo?</p>
               <p>Kako mislite, gospod predsednik, zagotoviti dolgoročni obstoj takšnega sistema?</p>
               <p>Spremembe, ki jih predlagate, predvsem vaš namen, da boste določili premije na
               podlagi dohodkov zavezancev, predstavljajo grob poseg v obligacijska razmerja in
               delovanje trga. Po besedah uglednega slovenskega ekonomista, s čigar oceno se
               popolnoma strinjam in tudi .../Opozorilni znak za konec razprave./... tak pristop
               vzbuja skrb, ker kaže, kako država razume tržno ekonomijo.</p>
               <p>Ali lahko vsak minister, ki niti ne razume, kaj je tržno gospodarstvo in je v bistvu
               suženj dogmatičnih vzorcev iz prejšnjega sistema, predlaga vmešavanje v obligacijska
               razmerja in trg?</p>
               <p>Gospod predsednik, vi ste osebno ta predlog javno podprli. Ali ste mislili resno?
               Prosim, da pojasnite, beseda je vaša.</p>
            </sp>
            <sp xml:id="SDZ3-Redna-35-2004-03-22.sp4">

               <speaker>PREDSEDNIK BORUT PAHOR:</speaker>

               <p>Prosim, gospod predsednik vlade.</p>
            </sp>
            <sp xml:id="SDZ3-Redna-35-2004-03-22.sp5">

               <speaker>MAG. ANTON ROP:</speaker>

               <p>Najlepša hvala, gospod poslanec, za vprašanje. Res je, da je na strateškem svetu
               vlade prišlo do nekaterih sprememb v zvezi z zdravstveno reformo. Nedvomno pa je
               zdravstvena reforma v tistem zelo pomembnem delu, vsaj v tistem, ki je ključen za
               končne uporabnike, za državljanke in državljane, ostala takšna, kot smo jo uvodoma
               predlagali. Govorim seveda o tistem delu zdravstvene reforme, ki govori o večji
               učinkovitosti zdravstvenega sistema, o boljšem upravljanju in seveda racionalizaciji
               in prihrankih, ki so v zvezi s tem omogočeni in posledično seveda tudi večji
               dostopnosti do zdravstvenih storitev in krajših vrst. In v tem delu zdravstvena
               reforma ostaja nespremenjena oziroma njeni cilji ostajajo.</p>
               <p>Tisto, kar je bil predmet široke diskusije, potem ko se je bela knjiga objavila, je
               bil prenos dopolnilnega zavarovanja, ki po svoji naravi v marsičem ima naravo
               obveznega zavarovanja, v obvezno zavarovanje. Ekonomisti so opozarjali v teh
               diskusijah, tudi dr. Kranjec, da bi to lahko povzročili, pritiske na povečanje plač,
               da bi lahko to povzročilo seveda posledično tudi pritiske na povečanje cen in da bi
               lahko bilo to ekonomsko škodljivo. Da bi to preprečili, smo proučili in proučevali
               različne možne variante rešitve tega problema, ki pa je v tem, da je danes dopolnilno
               zavarovanje dobilo v pomembnem delu naravo obveznega. Po vsebini. Stroka na področju
               zdravstvenega zavarovanja nam je predlagala to rešitev, ki je bila na koncu na
               strateškem svetu sprejeta in seveda pomeni,da bi se tovrstne premije plačevale tudi v
               odvisnosti od dohodka. Gre za primer, ki je bil povzet po francoskih izkušnjah in
               zato smo se tudi dogovorili, da ministrstvo za zdravje pri tem, ko bo pripravljalo
               končno verzijo, ki bo predlagana tudi v zakonu in bo razložena slovenski javnosti,
               sodeluje z aktuarji iz Francije.</p>
               <p>Francija je imela v zvezi s tem široko in veliko diskusijo tudi z Evropsko komisijo,
               nazadnje tudi dobila določene spore v zvezi z Evropsko komisijo na tem področju in
               takšen sistem uveljavila in ga ima. In sedaj ravno tečejo konkretne strokovne rešitve
               oziroma projekti in modeli, ki bodo potem do natančnosti predstavljeni. In ki bodo,
               seveda, morali upoštevati tudi to, na kar vi opozarjate.</p>
               <p>Kako v tem primeru in na kakšen način urediti možnost, na eni strani nadaljevanja
               privatnih shem, ki pa so javno kontrolirane in nadzorovane v tistem delu, kjer gre za
               regulacijo tega sistema. In še to bi rad povedal, da je diskusija o dopolnilnem
               zavarovanju pokazala, da je možno z ustrezno regulacijo veliko večji del sredstev, ki
               se sicer zbirajo pri dopolnilnem zavarovanju in so zdaj namenjena različnim
               rezervacijam, uporabiti tudi za investicije v razvoj, v razvojne programe na področju
               zdravstva in tudi v tem delu smo pomembno dopolnili reformo. Vsekakor pa ostaja še
               pomembna diskusija v strokovni javnosti zlasti med ekonomisti, ali je obseg
               racionalizacije in večje učinkovitosti, ki je predvidena z zdravstveno reformo,
               zadosten, ali je možno še povečati dodatno učinkovitosti glede na tiste ocene, ki so
               bile v zadnjih kalkulacijah narejene in so seveda tudi poznane.</p>
               <p>Tako, da jaz predlagam, da seveda počakamo, da stroka, zavarovalniška stroka, tudi
               ta, ki bo povabljena iz drugih držav, predstavi ta model in da se potem pogovarjamo o
               tem, ali je takšna shema, ki je v osnovni ideji predstavljena, tisto, kar je
               sprejemljivo in prostor za to diskusijo seveda bo ob tem, ko bo zakon predstavljen v
               državnem zboru.</p>
            </sp>
            <sp xml:id="SDZ3-Redna-35-2004-03-22.sp6">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, dr. Bajuk, dopolnitev vprašanja.</p>
            </sp>
            <sp xml:id="SDZ3-Redna-35-2004-03-22.sp7">

               <speaker>DR. ANDREJ BAJUK:</speaker>

               <p>Sistem, ki ga sedaj predlagate, je ponovno nek slovenski tranzicijski unikum. Bela
               knjiga v petem delu prvega poglavja opisuje, da so premije prostovoljnega zavarovanja
               pri vzajemnih zavarovalnicah v Evropi enotne kot na Slovenskem, v komercialnih
               zavarovalnicah pa so odvisne od tveganja posameznega zavarovanca in nihajo zlasti
               glede na starost in spol. Omenja tudi, da so v Franciji v nekaterih vzajemnih
               zavarovalnicah pri skupinskem zavarovanju uvedli premije, ki so proporcionalne
               prihodkom. Torej, vaš predlog se zgleduje po edinstvenem primeru v privatnem
               zavarovanju v Evropi, ki ga poznajo le vzajemne zavarovalnice v Franciji, in še to
               samo nekatere. Gotovo ste seznanjeni z opozorilom avtorjev Bele knjige o precedenčni
               sodbi evropskega sodišča, ki ni naklonjena vzajemnim zavarovalnicam s
               proporcionalnimi premijami, to se pravi, da gre za izredno sporen sistem za
               institucije EU.</p>
               <p>Zakaj ga sploh predlagate?</p>
               <p>In končno, če vam je Francija zgled, kako to da ste spregledali podatek Bele knjige,
               da v tej državi premije prostovoljnega vzajemnega zavarovanja plačujejo tako
               delojemalci kot delodajalci?</p>
               <p>Prav tako ste spregledali, gospod predsednik, da je Francija že v 90. letih uvedla
               posebni zdravstveni davek, katerega osnova so vsi prihodki, vključno s kapitalskimi
               prihodki, prihranki, subvencijami in tako dalje. Ta davek je v zadnjih desetih letih
               porasel od 1,1% na 7,5%, prispevna stopnja od plač se je pri delojemalcih znižala od
               5,5% na 0,75%, pri delodajalcih pa je ostala nespremenjena, 55. stran vaše knjige.
               Tako kot pri davčni reformi ste tudi tukaj pozabili na prerazporeditev bremena na
               kapitalske dobičke in nameravate še vnaprej ščititi lastnike kapitala. Ne glede na
               to, da še vedno predstavljate vaš predlog kot neko plemenito delo roparskega viteza,
               ki jemlje bogatašem in pomaga revežem, kot je bil Robin Hood. Drugod po svetu pa
               takim, ki delujejo obratno, pravijo hud Robin. Zakaj ta spregled, gospod
               predsednik?</p>
            </sp>
            <sp xml:id="SDZ3-Redna-35-2004-03-22.sp8">

               <speaker>PREDSEDNIK BORUT PAHOR:</speaker>

               <p>Prosim, gospod predsednik vlade.</p>
            </sp>
            <sp xml:id="SDZ3-Redna-35-2004-03-22.sp9">

               <speaker>MAG. ANTON ROP:</speaker>

               <p>Jaz mislim, da ste vi predvsem po nepotrebnem hud bolj kot Robin, ampak to ni
               pomembno. Tudi ne drži v zvezi s to trditvijo, ko trdite, da želimo zaščititi
               kapital, daleč od tega, ravno obratno, in to ste povedali v tem drugem delu svoje
               diskusije.</p>
               <p>Sicer je pa res problem, da imamo v Sloveniji edinstven sistem dopolnilnega
               zavarovanja. Nikjer v Evropi, če ste že pogledali, ne boste našli dopolnilnega
               zavarovanja, ki bi imelo vključeno več kot 90% tistih, ki so vključeni v obvezno
               zavarovanje. Torej imamo edinstven sistem in se moramo temu prilagoditi. In možni sta
               dve poti. Prva pot je, da dopolnilno zavarovanje avtomatično prenesemo v obvezno. V
               zvezi s tem so tekle številne diskusije in verjetno se boste strinjali, da je
               največji del ekonomske stroke v Sloveniji, pa moram reči, tudi tiste, ki je povezana,
               na primer, Svetovna banka in Mednarodni denarni sklad, izrazil zelo tehtne pomisleke
               v zvezi s takšno rešitvijo. Torej je naslednja opcija, da pustimo takšno dopolnilno
               zavarovanje, kot ga imamo, ki pokriva obvezno zavarovanje in je nepošteno, nepošteno
               do tistih, ki imajo nižje plače, in tudi nepošteno v zvezi s tistimi, ki imajo višje
               plače, ali pa da naredimo spremembe. In edina sprememba, ki je možna v takšnem
               kontekstu, je sprememba, ki pelje v tisto smer, ki so jo iskali v Franciji. Seveda,
               tehnične rešitve v zvezi s tem so relativno zapletene in jih ne bo enostavno najti,
               vendar se na tem sedaj aktivno dela.</p>
               <p>Vendar to ni najpomembnejši del zdravstvene reforme, to ni najpomembnejši del.
               Najpomembnejši del je tisti, ki se nanaša na eni strani na racionalizacijo, na boljše
               upravljanje, na večjo učinkovitost in na drugi strani zagotavljanje iz tega vira
               dodatnih sredstev. Najprej, seveda, zmanjševanje tekoče izgube zdravstvene
               zavarovalnice in potem v nadaljevanju zagotavljanje dodatnih storitev, dodatnih
               programov in večanje dostopnosti zdravstvenih storitev. To je bistvo zdravstvene
               reforme. In ta del, o katerem vi govorite, je samo del problema, s katerim smo
               soočeni in izhaja iz zgodovinskega dejstva. Zgodovinskodejstvo pa je, da je velika
               večina slovenskega prebivalstva vključena v dopolnilno zavarovanje, ki ima v bistvu
               naravo obveznega zavarovanja. In to sedaj rešujemo ob tem, ko delamo zdravstveno
               reformo.</p>
            </sp>
            <sp xml:id="SDZ3-Redna-35-2004-03-22.sp10">

               <speaker>PREDSEDNIK BORUT PAHOR:</speaker>

               <p>Postopkovni predlog, dr. Bajuk. Zgolj samo postopkovni predlog.</p>
            </sp>
            <sp xml:id="SDZ3-Redna-35-2004-03-22.sp11">

               <speaker>DR. ANDREJ BAJUK:</speaker>

               <p>Hvala lepa. Glede na to, da gospod predsednik pravi, da bo stroka to še proučila,
               njegov minister pa je izjavil, da je to že napravila in je to zavrnila, predlagam, da
               na podlagi našega poslovnika napravimo razpravo o tem vprašanju. Očitno obstajajo
               različni podatki, s katerimi razpolagata gospod predsednik in njegov gospod minister.
               Hvala lepa.</p>
            </sp>
            <sp xml:id="SDZ3-Redna-35-2004-03-22.sp12">

               <speaker>PREDSEDNIK BORUT PAHOR:</speaker>

               <p>Gre za pravico, ki jo daje poslovnik, da poslanec zahteva, da se državni zbor
               odloči, ali bo na naslednji seji ta odgovor na vprašanje obravnaval kot posebno točko
               dnevnega reda ali ne; o tem bo državni zbor odločil brez razprave, in sicer jutri pod
               prvo točko odločitev, ki bodo na dnevnem redu današnjega in jutrišnjega dne.</p>
               <p>Naslednji bo predsedniku vlade zastavil vprašanje kolega Vnučec. Prosim.</p>
            </sp>
            <sp xml:id="SDZ3-Redna-35-2004-03-22.sp13">

               <speaker>BOGOMIR VNUČEC:</speaker>

               <p>Hvala za besedo, gospod predsednik. Spoštovana ministrica in ministri ter predsednik
               vlade! Dne 27. februarja ste v imenu vlade podpisali dogovor s Študentsko
               organizacijo Slovenije o skupnem sodelovanju na področju urejanja študentskih zadev,
               med drugim o povečanju študentskih bivalnih zmogljivosti, opremi univerz in pa
               bistven dogovor, da za redni študij ne bo šolnin, seveda vse v smeri čim boljše
               izobrazbene strukture, ki bo popeljala slovensko gospodarstvo v novi evropski državi
               k čim boljši učinkovitosti in s tem v zvezi tudi omogočila čim večjo blaginjo vsem
               državljankam in državljanom. Tako so posamezna ministrstva dobila tudi konkretne
               naloge, ministrstvo za delo, da bo poskrbelo za zaposlovanje in štipendiranje mladih,
               ministrstvo za finance, da bo obdržalo sedanjo stimulativno davčno politiko na
               področju študentskega dela, ministrstvo za zdravje, da bo poskrbelo za zavarovanje
               poklicih bolezni in poškodb, ki lahko nastanejo pri takem študentskem delu. Seveda,
               največ nalog bo tukaj padlo na ministrstvo za šolstvo, da bo strmelo k ohranitvi
               visokošolskega študija kot javnega dobra, kar v končni fazi tudi v skladu z
               nacionalnim programov pomeni, da šolnin za redni visokošolski študij ni.</p>
               <p>Seveda so nastopile že nekatere manjše težave, in sicer konkretno ministrstvo za
               finance zamuja, je šele v lanskem tednu ustanovilo proračunski sklad, ki v določenem
               zakonu, zakonu o izvrševanju proračuna, kamor naj bi se stekala sredstva iz dodatne
               koncesijske dajatve, kjer je skupnost študentov Slovenije skupaj z ministrstvom za
               šolstvo pripravila ta predlog zakonodaje in skupaj po svojih močeh tudi na ta način
               prispevala, da se ta dodatek, koncesijska dajatev, nameni za izgradnjo študentskih
               domov in pa za izboljšanje pogojev dela na univerzi. Seveda tukaj se zamude ne
               seštevajo, tukaj se potencirajo, zato vsaka taka zamuda, ker še tudi niso nekatere
               druge operativne, drugje operativni postopki samega delovanja sklada dorečeni, lahko
               pripelje do enoletne zamude. Tukaj je sicer varovalka, da se ta sredstva prenašajo,
               ampak s kopičenjem sredstev in prenašanjem v naslednje leto ne bomo dosegli nič.
               Bistvo je sprememba novele o visokem šolstvu, ki sledi bolonjskemu procesu v smeri
               ustanovitve skupnega evropskega visokošolskega prostora. Ta novela posega korenito v
               obstoječi visokošolski sistem, uvaja tri stopnje študija in pa sam študij naj bi bil
               krajši.</p>
               <p>Moje vprašanje pa je: Tukaj se uvajajo šolnine, in sicer za drugo in tretjo stopnjo.
               Predlog študentov je bil, da za drugo stopnjo tudi ni šolnin, in če se sledimo
               dogovorom s 27. februarja letošnjega leta:</p>
               <p>Zakaj se tukaj ne upošteva predlog študentske organizacije Slovenije v okviru
               usmeritev, ki sem jih že prej povedal, da prispevamo k čim večjemu kadrovskemu
               potencialu naše države in s tem tudi v končni fazi blaginji državljanov in ne
               ustvarjamo dodatne socialne diskriminacije na tem področju? Hvala lepa.</p>
            </sp>
            <sp xml:id="SDZ3-Redna-35-2004-03-22.sp14">

               <speaker>PREDSEDNIK BORUT PAHOR:</speaker>

               <p>Hvala lepa. Čas je potekel. Prosim, gospod predsednik vlade.</p>
            </sp>
            <sp xml:id="SDZ3-Redna-35-2004-03-22.sp15">

               <speaker>MAG. ANTON ROP:</speaker>

               <p>Spoštovani poslanec, najlepša hvala za vprašanje. Torej, kar se tiče financiranja
               oziroma sofinanciranja šolnin za prvo, drugo, tretjo stopnjo, velja najprej povedati,
               da imamo v Sloveniji sistem, po katerem se dodiplomski študij financira s strani
               javnih sredstev in imamo brezplačno šolanje do sedaj. Po drugi strani pa imamo
               magistrski oziroma podiplomski študij in doktorat, ki se samo v delu sofinancira. V
               kolikor pogledamo te podatke, potem vidimo, da se je število vpisanih študentov na
               podiplomski študij v zadnjih letih naglo povečalo in se še povečuje, in sicer okoli 3
               tisoč v 1998, v letošnjem šolskem letu na 7 tisoč in računa se, da se bo še
               podvojilo. Ob tem, ko se naglo povečuje število študentov na podiplomskem študiju, se
               iz leta v leto povečuje obseg sofinanciranja podiplomskega študija s strani države.
               In sicer od 881 študentov na 3.500 študentov v letu 2004. In mi predvidevamo, da se
               bo še povečal obseg tega sofinanciranja podiplomskega študija, tako da je v letu 2004
               za ta namen namenjene 1,6 milijarde slovenskih tolarjev.</p>
               <p>Ko govorimo o novi strukturi izobraževanja, ki opredeljuje prvo stopnjo, na kateri
               je dodiplomski študij, drugo in tretjo stopnjo, v kateri štejemo magisterij in pa
               doktorat, potem naj povem, da je naš cilj, da bi povečali obseg sofinanciranja
               podiplomskega študija, in sicer na 75% globalno. Seveda pa to pomeni, ker bodo ob tem
               upoštevani tudi socialni kriteriji, da bodo nekateri študentje oziroma tisti, ki bodo
               socialno ogroženi, imeli v celoti plačan tudi podiplomski študij. Torej mi menimo, da
               je potrebno zagotoviti vsem možnost za podiplomski študij, to bo tudi zagotovljeno,
               100% sofinanciranje s strani države. V tistih primerih, kjer pa gre za študente, ki
               si lahko sofinancirajo podiplomski študij, pa menimo, da si lahko privoščijo 25%
               sofinanciranja.</p>
               <p>Takšna je ta shema in po našem mnenju tudi ni v nasprotju s tem dogovorom, ki smo ga
               sklenili s študentsko organizacijo, ki govori o rednem študiju in seveda o
               financiranju dodiplomskega študija. Vse to je shema, ki smo jo že predstavili, ki jo
               predstavljam tudi danes in je v mnogočem v nasprotju z mnogokaterimi idejami, tudi iz
               univerze, kjer predlagajo nekateri, seveda, sofinanciranje na vseh stopnjah in
               povsod. Mi smo sprejeli ta koncept, o katerem govorimo. To pomeni, da bodo vsi lahko
               deležni dodiplomskega in podiplomskega študija. Tisti, ki pa si, seveda, zaradi in
               premoženjskih in dohodninskih oziroma prihodkovnih razmerij lahko privoščijo
               sofinanciranje, si pa bodo.</p>
            </sp>
            <sp xml:id="SDZ3-Redna-35-2004-03-22.sp16">

               <speaker>PREDSEDNIK BORUT PAHOR:</speaker>

               <p>Dopolnitev vprašanja. Prosim, kolega Vnučec.</p>
            </sp>
            <sp xml:id="SDZ3-Redna-35-2004-03-22.sp17">

               <speaker>BOGOMIR VNUČEC:</speaker>

               <p>Že sedaj skoraj velika večina študentov, najmanj 5, če ne več, ur dela, da si lahko
               plačuje študij, zaradi nestimulativne štipendijske politike. Tako, da že na tej prvi
               stopnji, če govoriva, če lahko to prvo stopnjo primerjamo s sedanjim sistemom.</p>
               <p>Zato tudi moje vprašanje. Ker tukaj obstaja resna bojazen, glede tudi na nekatere
               sprejete programe, nacionalne programe, kjer se je predvidevalo v letošnjem letu, da
               se bo za tercialno izobraževanje namenilo najmanj 1,4% BDP-ja, pa se po nekaterih
               izračunih naj bi samo 1,2%. Tako, da upam, da tu ni razlog varčevanje in da
               varčevanja tukaj ne sme biti, zato tudi ta predlog študentske organizacije Slovenije
               vidim sam, kot da tudi za drugo stopnjo ni šolnin, v tej smeri, da je že sedaj težka
               situacija velike večine študentov. In seveda tisti, če bodo želeli naprej, na drugi
               in tretji stopnji, jasno da jih nebi smeli na račun socialne diferenciacije pa
               omejevati pri tej izbiri. Zato seveda bi predlagal, da se ta predlog ponovno prouči
               in ne zavrne "a priori", ampak da se potem najde nek kompromis. Hvala.</p>
            </sp>
            <sp xml:id="SDZ3-Redna-35-2004-03-22.sp18">

               <speaker>PREDSEDNIK BORUT PAHOR:</speaker>

               <p>Želite dopolniti odgovor? Prosim, predsednik vlade.</p>
            </sp>
            <sp xml:id="SDZ3-Redna-35-2004-03-22.sp19">

               <speaker>MAG. ANTON ROP:</speaker>

               <p>Absolutno se strinjam z vami. Jaz mislim, da je potrebno vsakomur omogočiti
               dodiplomski in podiplomski študij. Mi menimo, da je ta shema, ki je zdaj
               predstavljena s strani ministrstva za šolstvo, takšna, da omogoča vsakomur to. Seveda
               smo se pa vedno pripravljeni o tem pogovarjati s študentsko organizacijo, tako kot
               smo se pri dogovoru, se bomo tudi pri tem. Imamo poseben svet, ki o tem razpravlja in
               bomo skupaj prediskutirali in ugotovili, ali je še kdo, ki bi lahko po tej shemi
               sicer izpadel iz študija, in v kolikor bi se to zgodilo, bomo ustrezno korigirali
               predlog. Hvala.</p>
            </sp>
            <sp xml:id="SDZ3-Redna-35-2004-03-22.sp20">

               <speaker>PREDSEDNIK BORUT PAHOR:</speaker>

               <p>Hvala. Tretje, zadnje vprašanje predsedniku vlade bo postavil kolega Jelinčič.
               Prosim, imate besedo.</p>
            </sp>
            <sp xml:id="SDZ3-Redna-35-2004-03-22.sp21">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Poslanska skupina Slovenske nacionalne stranke je 12. marca
               letos na vlado naslovila poziv po ureditvi področja zborničnega sistema v Sloveniji
               oziroma kar osnutek zakona, nekakšen vzorčni primerek.</p>
               <p>Dejstvo je, da so pri nas navkljub temu, da poznamo zasebnopravne zbornice in
               javnopravne zbornice, samo javnopravne, to so tiste, ki jih ustanovi država z zakonom
               in ki naj bi izvajale naloge v javnem interesu. Praviloma bi država morala
               zagotavljati finančna sredstva za izvajanje javnega interesa, vendar to prevaljuje na
               člane. To pomeni obvezno plačilo članstva v vsaki zbornici. Zasebnopravne zbornice,
               ki jih ustanovijo fizične ali pravne osebe s pogodbo ali z drugim aktom o
               ustanovitvi, so pri nas nepoznane.</p>
               <p>Zakaj takšen pristop države?</p>
               <p>In javnopravnim zbornicam država nalaga, to se pravi poverja javna pooblastila za
               izvajanje upravnih nalog in na ta način pravzaprav jim daje nekako oziroma ustvarja
               paraizvršilno oblast. Nadzora nad delovanjem javnopravnih zbornic ni. Potrebno bi
               bilo nadzirati zakonitost, namenskost in pa gospodarnost finančnih sredstev. Ustvarja
               pa se parafiskalni sistem, kajti resorno ministrstvo finančno ne opravlja nobene
               kontrole, zbornice pa na ta način delujejo oblastno in ustvarjajo tudi parafiskalni
               sistem in imajo tako rekoč tudi paralelno oblast.</p>
               <p>Zraven gre še za odločbo ustavnega sodišča, ki pravzaprav ne pozna obstoja
               zasebnopravnih zbornic in je iz izhodišča že napačno, kajti negira 42. člen ustave,
               ki govori o pravici do svobodnega združevanja.</p>
               <p>V Evropi je res, da se ureja na različne načine to, vendar večina članic Evropske
               unije opredeljuje članstvo kot prostovoljno. Prav vse pa dovoljujejo prosto izbiro
               zbornic, česar pri nas ni. Sprašujemo vlado:</p>
               <p>Ali namerava proučiti naš predlog zakona in prilagoditi zbornično poslovanje
               evropskim normam tudi na ta način, da bo upoštevana možnost zasebnopravnih zbornic in
               pa predvsem neplačevanja tako imenovanega obveznega prostovoljnega prispevka za
               delovanje zbornic? Hvala.</p>
            </sp>
            <sp xml:id="SDZ3-Redna-35-2004-03-22.sp22">

               <speaker>PREDSEDNIK BORUT PAHOR:</speaker>

               <p>Hvala lepa, kolega Jelinčič. Prosim, gospod predsednik vlade.</p>
            </sp>
            <sp xml:id="SDZ3-Redna-35-2004-03-22.sp23">

               <speaker>MAG. ANTON ROP:</speaker>

               <p>Najlepša hvala za vprašanje. Torej, dejansko ste poslanec Jelinčič že odgovorili na
               del tistega, kar ste tudi postavili v vprašanju. Torej gre za status posameznih
               zbornic. Če gre za javnopravno zbornico, potem seveda je jasno, da se na njo
               prenašajo javna pooblastila. In tudi ustavno sodišče je v svojem mnenju tako odločilo
               in seveda meni, da v kolikor gre za javnopravnezbornice in prenešena javna
               pooblastila, potem ni v nasprotju z ustavo, v kolikor je članarina obvezna in se ta
               plačuje. Nekaj drugega je seveda višina članarine in diskusija o tem, ali so višine
               članarine v posameznih primerih prave, dovolj visoke ali napravi način odmerjene.
               Takšno diskusijo ste opravili v državnem zboru pri kmetijsko-gozdarski zbornici in so
               bila mnenja seveda zelo različna. In jaz se strinjam z vami, da je ta diskusija vedno
               možna. Jaz poznam in vem, da ste vložili ta svoj predlog in mi ga bomo seveda
               preučili in pogledali različne predloge, ki jih v tem vašem predlogu navajate in
               dajete, zlati v tistem delu, kjer se postavlja diskusija, ali je možno javnopravnim
               zbornicam seveda narediti neke vrste konkurenco, konkurenco v tistem delu kjer bi se
               lahko seveda določena javna pooblastila, če je to seveda možno, če gre za tako vrsto
               prenosa, storitev, tudi prenašala na druge in se na ta način seveda znižuje potem
               potencialna članarina, ki se plačuje. Tako, da jaz jemljem to na znanje, radbi pa
               seveda vas opozoril oziroma poudaril, da v kolikor gre za javnopravne zbornice, v
               kolikor gre za prenos javnih pooblastil, potem so in je določen tudi nadzor nad
               takšnimi zbornicami in nadzor ima seveda računsko sodišče.</p>
            </sp>
            <sp xml:id="SDZ3-Redna-35-2004-03-22.sp24">

               <speaker>PREDSEDNIK BORUT PAHOR:</speaker>

               <p>Dopolnitev vprašanja. Prosim, kolega Jelinčič.</p>
            </sp>
            <sp xml:id="SDZ3-Redna-35-2004-03-22.sp25">

               <speaker>ZMAGO JELINČIČ PLEMENITI:</speaker>

               <p>Hvala lepa za odgovor. Vesli me, da bo vlada preučila naš predlog, ki smo ga poslali
               na vlado. Vendar pa nekaj najprej o odločbi ustavnega sodišča. Odločba ne govori o
               članarini, obvezni, ampak govori o obveznem članstvu in del odločbe celo pravi, da
               ustavno sodišče ni pristojno presojati medsebojne skladnosti določb istega predpisa
               oziroma predpisov iste vrste. To se pravi, da lahko tukaj imamo obvezno članstvo,
               vendar ne obveznega plačevanja članarin. No, mislim pa, da je smiselno, da se te
               zadeve uredijo tako, kot imajo to urejeno v drugih evropskih državah.</p>
               <p>Predvsem pa se morda s predsednikom vlade ne strinjam s tem, da je dovoljšna kontrola
               zborničnega poslovanja zagotovljena s kontrolo preko računskega sodišča. V Slovenski
               nacionalni stranki, v poslanski skupini smo prepričani, da bi moralo to kontrolo
               opravljati ministrstvo za finance, kajti v nasprotnem primeru se dogaja to, da
               dejansko postajajo določene zbornice parafiskalni oziroma vzporedni finančni organi
               in preko njih se določeni finančni tokovi preusmerjajo v neznane smeri. Hvala
               lepa.</p>
            </sp>
            <sp xml:id="SDZ3-Redna-35-2004-03-22.sp26">

               <speaker>PREDSEDNIK BORUT PAHOR:</speaker>

               <p>Želite dopolniti? Ne. Potem bo ostalo pri vašem prejšnjem odgovoru. Gospod
               predsednik vlade, hvala lepa za sodelovanje v tem delu seje državnega zbora pri 1.
               točki. Nadaljevali bomo s postavitvijo vprašanj kolegic in kolegov ministricam in
               ministrom. Najprej pa bo gospod minister za promet odgovoril na tri vprašanja, ki so
               mu bila že zastavljena, pa nanje zaradi odsotnosti ni mogel odgovoriti. Šlo bo za
               vprašanja mag. Vizjaka o sanacijah državnih cest, poškodovanih zaradi gradnje
               avtocest, na 33. seji je bilo zastavljeno to vprašanje. Na isti seji je kolega Sok
               zastavil vprašanje o nesrečah v železniškem prometu. Na 34, na prejšnji seji pa
               kolega Trofenik o predvideni železniški povezavi Lisbona-Kijev. Sprašujem najprej
               mag. Vizjaka, želi še kaj dodati k vprašanju? Prosim.</p>
            </sp>
            <sp xml:id="SDZ3-Redna-35-2004-03-22.sp27">

               <speaker>MAG. ANDREJ VIZJAK:</speaker>

               <p>Hvala lepa. Seveda želim še dodatno dodati nekaj vprašanju, in sicer uvodoma bi
               povedal, da je zaradi konteksta jasneje, da seveda ob izgradnji avtocest v Republiki
               Sloveniji uporabljajo izvajalci tudi med drugim lokalne, pa tudi državne ceste, po
               katerih seveda prevažajo gradbeni material in jih sicer obremenjujejo zaradi same
               izgradnje avtoceste, kar je državni projekt. Po uredbah in tudi po pogodbah so
               izvajalci po končanju del dolžni sanirati te ceste oziroma jih vzpostaviti v prvotno
               stanje. V odgovoru ministra piše, da v skladu s posebnimi pogoji, ki so sestavni del
               podpisanih pogodb med Darsom in izvajalci del na posameznih krakih avtoceste, so
               izvajalci dolžni ves čas gradnje izvajati monitoring oziroma spremljati stanje okolja
               ter izvajati ukrepe za zagotavljanje varstva in zaščite okolja ter prometne varnosti.
               Nadalje piše, da so izvajalci del skladno s pogodbo obvezani promet v času gradnje
               organizirati tako, da ne bo zmanjšane varnosti na obstoječem cestnem omrežju.
               Vprašanje sem postavil zaradi tega, ker se izvajalci teh določb ne držijo. Tipičen
               primer je gradnja avtoceste na odseku Krška vas-Obrežje, kjer uporablja izvajalec
               ceste za prevoz gradbenega materiala 15-kilometrski, če ne daljši krak regionalne
               ceste Brežice-Bizeljsko in ga je uspel v dveh letih v dobršni meri, zlasti čez gozd
               Dobrava, uničiti. Tako da ni več zagotovljene prometne varnosti, saj je cesta vpeta
               in prihaja do zdrsov avtomobilov s cestišča. Izvajalec skratka ni skrbel za stanje
               obstoječe prometne varnosti oziroma ne skrbi za sanacijo teh cestišč tako, da bi
               zagotavljala prometno varnost.</p>
               <p>V vprašanju sem vprašal ministra, na kakšen način in s katerimi instrumenti bo država
               kot lastnica in upravljavka državnih cest dosegla in zagotovila, da bodo izvajalci po
               končanju del in tudi sedaj med gradnjo zagotavljali normalno prevoznost in varnost
               cest. Tega izvajalci, žal, ne delajo. In iz odgovora ministra tudi ne morem sklepati,
               na kakšen način in s katerimi instrumenti bo država kot upravljavka in lastnica teh
               cest zagotovila normalne varnostne razmere in tudi stanje teh cestišč med gradnjo in
               po gradnji. Zato prosim ministra, da mi konkretno pove, morda tudi za ta konkreten
               odsek, ki je bil naveden v pismenem vprašanju:</p>
               <p>Kaj bo ministrstvo in država storila, da bomo vozili po cestah, ki so varne in v
               takem stanju kot pred gradnjo?</p>
            </sp>
            <sp xml:id="SDZ3-Redna-35-2004-03-22.sp28">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, minister Presečnik.</p>
            </sp>
            <sp xml:id="SDZ3-Redna-35-2004-03-22.sp29">

               <speaker>JAKOB PRESEČNIK:</speaker>

               <p>Hvala lepa za vprašanje. Torej, že sami ste, mag. Vizjak, pojasnili, kakšen je bil
               naš odgovor, tako da mislim, da tega dela nima smisla ponovno poudarjati, torej
               katere vse stvari so predpisane oziroma dogovorjene že v času sprejemanja uredbe o
               lokacijskem načrtu in v času, ko se sklepajo izvajalske pogodbe, torej med
               investitorjem in izvajalci. Ne poznam točnega odgovora, ki bi vam ga lahko dal za
               konkreten cestni odsek, vendar dejstvo je, da se med gradnjo tako zahtevnih
               projektov, kot so avtocestni odseki, bistveno več uporablja tudi obstoječa
               infrastruktura, to je infrastruktura, ki na določenem območju že obstaja, predvsem
               tista, ki povezuje posamezna nahajališča gramoznih materialov, to jepredvsem največji
               problem, in pa infrastruktura, ki se nujno uporablja pri izvajanju gradbenih del na
               teh odsekih.</p>
               <p>Torej konkretno na tem vašem območju se pripravlja oziroma so pripravljene ustrezne
               pogodbe na podlagi izvajalskih pogodb, na podlagi uredbe, pogodbe med upravljavcem,
               kar je občina - torej, najprej gre za lokalne ceste -, med upravljavcem oziroma
               lastnikom in na drugi strani investitorjem avtoceste in pa izvajalci gradbenih del na
               tem avtocestnem odseku. Torej pripravlja se ustrezna pogodba,na podlagi katere bodo
               pač izvršena ustrezna in potrebna sanacijska dela. Prav tako se pripravljajo ustrezni
               dogovori in pogodbe za državno cestno mrežo, ki na tem področju obstoja in za katero
               seveda skrbi organ v sestavi ministrstva za promet, to je direkcija za ceste
               Republike Slovenije in zopet med seveda DARS-om in na drugi strani ali pa na tretji
               strani med izvajalci gradbenih del.</p>
               <p>Tako da načelno gre za to, da so seveda izvajalci odgovorni in morajo sanirati z
               lastnimi sredstvi tisto škodo, ki jo povzročijo s prekomerno obtežitvijo prekomerno
               obremenitvijo ostale infrastrukture. V tistih primerih, ko pa eventualno uporabljajo
               prevozna sredstva oziroma prevoze, ki ne presegajo dovoljene teže, pa se pri tem
               upošteva bistvena obremenitev v številu voženj, kot je običajno število voženj,
               dnevnih voženj na posameznih odsekih ali lokalne ali državne mreže, ki je bila v času
               pred samo gradnjo. Tako da, seveda, obstajajo mehanizmi in obstajajo ustrezne pogodbe
               in pa določila uredbe o lokacijskem načrtu, ki zagotavljajo, da se seveda po končani
               gradnji posameznega avtocestnega odseka ostala mreža spravi v stanje najmanj, kot je
               bila pred izvajanjem teh del.</p>
            </sp>
            <sp xml:id="SDZ3-Redna-35-2004-03-22.sp30">

               <speaker>PREDSEDNIK BORUT PAHOR:</speaker>

               <p>Dopolnitev vprašanja, kolega mag. Vizjak.</p>
            </sp>
            <sp xml:id="SDZ3-Redna-35-2004-03-22.sp31">

               <speaker>MAG. ANDREJ VIZJAK:</speaker>

               <p>Hvala lepa. Omenili ste, spoštovani minister, da so v pripravi pogodbe, dve pogodbi
               sta res v pripravi, ena med lokalno skupnostjo in seveda izvajalci za lokalne ceste
               in druga med državo in izvajalci za državne ceste, vendar te pogodbe se pripravljajo
               že eno leto, do podpisa ni prišlo.</p>
               <p>Sprašujem, spoštovani minister:</p>
               <p>Ali se boste osebno zavzeli, da bo po enem letu pa tik pred koncem izgradnje, oziroma
               sedaj smo že v drugi polovici, prišlo do podpisa teh pogodb?</p>
               <p>Drugo je pa vprašanje: Kdaj lahko pričakujemo te normalne sanacijske pogoje na samih
               cestah, ki so v pogodbah?</p>
               <p>To se pravi, izvajalci so v skladu s pogodbo tudi v času prometa to dolžni početi, ne
               samo po končanem delu, temveč tudi tekoče, žal, pa do tega ni prišlo.</p>
               <p>Še ena stvar, da vam tudi kot ministru povem, kako se spoštujejo pogodbe. V uredbi
               jasno piše, da mora imeti izvajalec za organiziranje gradbišča v času izgradnje tudi
               soglasje lokalne skupnosti. Žal so podrli nadvoz v Ribnici, to je na kraku avtoceste
               Krška vas-Obrežje, brez soglasja lokalne skupnosti, čeprav dobro vedo, da v postopkih
               bi to morali pridobiti. Skratka, izvajalci, spoštovani minister, se dogovoru in
               pogodb zelo neradi držijo in izogibajo, žal vedno in ponavadi na račun lokalne
               skupnosti. Vas pa danes tukaj seznanjam, da tudi ne na račun države, da bo država
               poskrbela, da bo te regionalke, ki so njena last in njeno upravljanje, zaradi
               prekomernih obremenitev, tudi dejansko izvajalec na koncu saniral.</p>
            </sp>
            <sp xml:id="SDZ3-Redna-35-2004-03-22.sp32">

               <speaker>PREDSEDNIK BORUT PAHOR:</speaker>

               <p>Želite dopolniti odgovor na to vprašanje? Prosim, minister.</p>
            </sp>
            <sp xml:id="SDZ3-Redna-35-2004-03-22.sp33">

               <speaker>JAKOB PRESEČNIK:</speaker>

               <p>Torej hvala lepa za dodatno vprašanje in predvsem sugestije. Jaz bi rekel tako, da je
               na večini odsekov, ki so že zgrajeni oziroma, ki so bili zgrajeni, da so se zadeve po
               končani izgradnji seveda uredile. V tem primeru gre za posamezne odseke, ki so še v
               gradnji. Vem, da je bilo mnogo problemov v lanskem letu, tudi zaradi tega vpliva
               gradnje oziroma prometa na vzporednih cestah, vpliva na okolje, tudi zaradi prašenja
               in tako dalje, pa predvsem zaradi velikih vročin, ki so bile lansko leto v poletnem
               času in dejansko takrat ni pomagalo nobeno niti močenje niti karkoli drugega in je
               seveda bilo okolje takrat izredno obremenjeno oziroma ogroženo. Torej, ostalo so bile
               sugestije, da poskrbim tudi osebno za to, da se te stvari čimprej podpišejo, o
               katerih ste tudi vi govorili, ti dogovori oziroma pogodbe, in da se zavzemamo za to,
               da bodo te stvari ob koncu gradnje oziroma po koncu gradnje tudi izvršene. Torej, to
               sem razumel kot pobudo. Hvala lepa.</p>
            </sp>
            <sp xml:id="SDZ3-Redna-35-2004-03-22.sp34">

               <speaker>PREDSEDNIK BORUT PAHOR:</speaker>

               <p>Danes bo dobilo odgovor tudi vprašanje kolega Soka o nesrečah v železniškem prometu.
               Ali želite ponoviti vprašanje? Prosil vas bi, da v skrčeni obliki daste to vprašanje,
               preden bi prosili ministra za odgovor. Prosim.</p>
            </sp>
            <sp xml:id="SDZ3-Redna-35-2004-03-22.sp35">

               <speaker>ALOJZ SOK:</speaker>

               <p>Spoštovani gospod predsednik, kolegice in kolegi! Želim ponoviti, samo še prej pa,
               mimogrede, če mi je dovoljeno, če predsednik vlade misli, da smo poslanci hudi, jaz
               bi mu predlagal, da stopi med ljudi, ki po pol dneva in več čakajo, da pridejo na
               vrsto pri zdravnikih, bo videl, kako so šele hudi ti državljani.</p>
               <p>Kar se pa tiče mojega poslanskega vprašanja, ki sem ga postavil na januarski seji.
               Takrat je minister bil službeno odstoten, potem je bil na februarski seji odsoten
               zaradi bolezni. Bom zelo na kratko ponovil. Sprašujem ga v zvezi z nesrečo, ki se je
               zgodila 23. decembra na železniški postaji v Slovenski Bistrici. In sicer je takrat
               na tej postaji iztirilo več vagonov tovornega vlaka. Šlo je za škodo, ki je nastala
               na daljšem odseku proge, in sicer na samih tirih, potem na kretniškem pogonu, peronu
               postaje in pa celo na prehodu čez progo za potnike. Lahko si predstavljamo, kaj bi se
               zgodilo, če bi se v tistem trenutku tam nahajal potniški vlak in pa tudi potniki. Po
               pisanju v medijih je takrat nastalo škode za približno 600 milijonov slovenskih
               tolarjev, proga je bila takrat, to je bilo 23. decembra, dva dni zaradi nesreče med
               Pragerskim in pa Poljčanami zaprta, tako da so potnike prevažali avtobusi. To nesrečo
               pa je, to kar so zapisali mediji, ker poslanci seveda drugače ne vemo, zato tudi to
               sprašujemo, nesrečo pa naj bi povzročila dotrajanost kolesnega ležaja na enem izmed
               vagonov.</p>
               <p>Gospoda ministra sprašujem:</p>
               <p>Kako je možno, da je po slovenskih železnicah vozil vagon v okvari?</p>
               <p>Šlo naj bi za slovaški vagon ali pa češki, ne vem več natančno, ker je že dolgo od
               tega vprašanja.</p>
               <p>In:</p>
               <p>Ali morebiti ta nesreča ni že posledica zakona o preoblikovanju in pa privatizaciji
               javnega podjetja Slovenske železnice delniška družba?</p>
               <p>Namreč, že ko se je ta zakon sprejemal in ko se je enovit slovenski železniški sistem
               razdelil na tri podjetja, smo nekateri opozarjali, da se bo kaj takega zgodilo. Zdaj
               lahko, da je to samo naključje. Hvala bogu, če se ne bo naprej. Torej sprašujem vas:</p>
               <p>Kaj je s to zadevo in kdo bo poravnal nastalo škodo, če je res tako velika, kot so
               zapisali mediji? Hvala lepa.</p>
            </sp>
            <sp xml:id="SDZ3-Redna-35-2004-03-22.sp36">

               <speaker>PREDSEDNIK BORUT PAHOR:</speaker>

               <p>Hvala lepa za vprašanje. Prosim, gospod minister.</p>
            </sp>
            <sp xml:id="SDZ3-Redna-35-2004-03-22.sp37">

               <speaker>JAKOB PRESEČNIK:</speaker>

               <p>Hvala lepa za vprašanje. Torej jaz bi odgovor dal v naslednjih točkah. Na osnovi
               pravilnika o vlečnih in tehnično-vagonskih dejavnostih ter navodila za opravljanje
               tehnično-vagonskih dejavnosti, ki so opredeljena z zakonom o varnosti o železniškem
               prometu, vagone pregledujejo na začetnih in končnih postajah. Torej tudi vse tiste
               vagone, ki prihajajo iz inozemstva in od tam naprej, ko so vagoni pregledani na naših
               tirih, dejansko smo mi odgovorni za njihovo stanje. Torej, na začetni postaji v Kopru
               je bil vlak ustrezno tehnično pregledan in odpremljen kot tehnično brezhiben. Do
               iztirjenja vlaka je prišlo, kot ste že vi ugotovili, zaradi lomov osi kolesne dvojice
               tovornega vagona kot posledica pregretja ležaja osi med samo vožnjo vlakovne
               kompozicije, česar pa se vnaprej po zagotovilih stroke žal ne da predvideti. Do
               izrednega dogodka je tako prišlo zaradi tehnične okvare, ki je nastala med vožnjo
               vlakovne kompozicije in je, še enkrat poudarjam, ni bilo možno predvideti.</p>
               <p>Izredni dogodek seveda nikakor ni posledica novega zakona o preoblikovanju in
               privatizaciji javnega podjetja Slovenske železnice, saj so ti postopki pregleda in
               tako dalje z ustrezno zakonodajo predpisani.</p>
               <p>Pri tem bi rad poudaril še naslednje, ob tem dogodku, da je holding Slovenske
               železnice z raziskavo tega dogodka skladno z veljavnimi podzakonskimi predpisi
               imenoval komisijo, ki je opravila ustrezno preiskavo, da je komisija v svojem
               poročilu kot vzrok za nastali izredni dogodek navedla skrito napako naležajnem sklopu
               zadnje kolesne dvojice na vagonu. Mnenje komisije glede odgovornosti za nastali
               izredni dogodek pa je bil zlom osnega čepa kolesne dvojice ter temu posledični nagib
               odstavnega vozička in iztirjenje vagona. Agencija za železniški promet se po prejemu
               komisijskega poročila ni strinjala z ugotovitvami komisije, predvsem v tistem delu,
               ki se nanaša na odgovornost za nastali izredni dogodek. Zato je bila s sklepom
               direktorja agencije imenovana nova komisija s člani agencije in holdinga Slovenskih
               železnic, katere naloga je, da še enkrat prouči vse okoliščine, v katerih je prišlo
               do izrednega dogodka, ter ugotovi, ali bi bilo mogoče izredni dogodek preprečiti.
               Hvala lepa.</p>
            </sp>
            <sp xml:id="SDZ3-Redna-35-2004-03-22.sp38">

               <speaker>PREDSEDNIK BORUT PAHOR:</speaker>

               <p>Dopolnitev vprašanja. Prosim, kolega Sok. Samo prosim, da brez komentarjev na druga
               vprašanja in razprave. Prosim.</p>
            </sp>
            <sp xml:id="SDZ3-Redna-35-2004-03-22.sp39">

               <speaker>ALOJZ SOK:</speaker>

               <p>Se bom držal tega vašega nasveta. Gospod predsednik, ministra sem pozorno poslušal,
               niste mi odgovorili o višini škode in kdo bo to škodo poravnal. Hvala lepa.</p>
            </sp>
            <sp xml:id="SDZ3-Redna-35-2004-03-22.sp40">

               <speaker>PREDSEDNIK BORUT PAHOR:</speaker>

               <p>Prosim, minister.</p>
            </sp>
            <sp xml:id="SDZ3-Redna-35-2004-03-22.sp41">

               <speaker>JAKOB PRESEČNIK:</speaker>

               <p>Moram reči, da ne razpolagam s točno višino škode, ker konec koncev tudi vsi ti
               postopki še niso zaključeni, sanacijska dela na progi so bila sicer opravljena. Tisti
               del, ki je predmet zavarovanja infrastrukture oziroma proge, bodo krile
               zavarovalnice, ostalo, kar seveda ne bo v celoti, ostalo je stvar vzdrževanja
               železniške infrastrukture, ki je v državni lasti. Hvala lepa.</p>
            </sp>
            <sp xml:id="SDZ3-Redna-35-2004-03-22.sp42">

               <speaker>PREDSEDNIK BORUT PAHOR:</speaker>

               <p>Naslednje, zadnje vprašanje ministru Presečniku bo zastavil kolega Trofenik, ki ga
               pa ta hip ne vidim v dvorani in... Prosim, minister želite brez referiranja? Kolega
               Trofenik... Prosim, gre za vprašanje o predvideni železniški povezavi Lisbona-Kijev.
               Prosim.</p>
            </sp>
            <sp xml:id="SDZ3-Redna-35-2004-03-22.sp43">

               <speaker>JAKOB PRESEČNIK:</speaker>

               <p>Gre za vprašanje o predvidenih prometnih povezavah v Evropski uniji oziroma v
               Evropi. Vsi dobro poznamo, kateri so tisti prioritetni projekti v okviru Evropske
               unije, ki jih je izdelala tako imenovana "Van Mirtova" delovna skupina in ki jih je
               predlagala tudi evropska komisija evropskemu parlamentu. V teh projektih imamo na
               slovenskih tleh torej projekt Koper-Divača in pa rekonstrukcijo oziroma obnovo proge
               Ljubljana-Pragersko-Hodoš-Budimpešta. V okviru obravnave in sprejemanja tega
               dokumenta v evropskem parlamentu je bilo danih veliko število amandmajev, eden od
               njih se tudi glasi tako, da spreminja potek te železniške povezave med Ljubljano in
               Budimpešto z relacijo Ljubljana-Maribor-Graz-Budimpešta. Mi smo tako z ustreznimi
               sklepi vlade kot v svetu transportnih ministrov ob velikem sodelovanju naše misije v
               Bruslju in pa moram reči tudi ob zelo ostrem nasprotovanju takšne spremembe s strani
               sosednje Republike Madžarske, torej temu predlogu nasprotujemo in prepričan sem tudi
               po zadnjih dogodkih in razpravah v Bruslju, da bo ostala prvotna verzija poteka te
               železniške povezave.</p>
            </sp>
            <sp xml:id="SDZ3-Redna-35-2004-03-22.sp44">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Tako smo sedaj odgovorili na vprašanja, ki so bila že
               zastavljena, in lahko gremo na aktualna vprašanja. Prvo izmed njih bo postavila
               kolegica Maria Pozsonec. Gre za vprašanje ministru za delo. Prosim.</p>
            </sp>
            <sp xml:id="SDZ3-Redna-35-2004-03-22.sp45">

               <speaker>MARIA POZSONEC:</speaker>

               <p>Hvala lepa, gospod predsednik. Ministra za delo, družino in socialo bi opozorila na
               naslednji problem.</p>
               <p>Na podlagi 25. člena uredbe o merilih za določanje oprostitve pri plačilu
               socialnovarstvenih storitev so upravičenci do celodnevnega institucionalnega varstva
               v celoti ali deloma oproščeni plačila prispevka za domske storitve. Plačnik storitve
               mora namreč zagotoviti sredstva za kritje določenih osebnih potreb v višini 20%
               osnovnega zneska minimalnega dohodka, ki opredeli namen porabe teh sredstev, trenutno
               znaša to 8.704 tolarjev na mesec, pri čemer mora iz tega zneska plačati tudi
               prostovoljno zdravstveno zavarovanje, ki znaša nekje od 4.606 tolarjev do 5.151
               tolarjev na mesec. Tako jim ostane čiste žepnine približno 4.101 tolar do 3.553
               tolarjev. Iz tega zneska si potem plačujejo zdravila, stroški pa rastejo iz dneva v
               dan. Tem oskrbovalcem tako ne ostane dovolj denarja za higienske potrebščine, za
               kakšno znamko, za kavo, za robčke, kar pa je, po mojem mnenju, precej kruto.</p>
               <p>Torej, sprašujem gospoda ministra:</p>
               <p>Kaj namerava v zvezi s tem storiti, ali se strinja s tem, da pravzaprav te ljudi, te
               starce, da jih ne moremo tako pustiti v domovih brez vsega? Hvala.</p>
            </sp>
            <sp xml:id="SDZ3-Redna-35-2004-03-22.sp46">

               <speaker>PREDSEDNIK BORUT PAHOR:</speaker>

               <p>Prosim, minister, imate besedo.</p>
            </sp>
            <sp xml:id="SDZ3-Redna-35-2004-03-22.sp47">

               <speaker>DR. VLADO DIMOVSKI:</speaker>

               <p>Hvala lepa. Poskušal bom najprej odgovoriti, kar se tiče te tako imenovane žepnine,
               ki jo dobivajo prebivalci domov starejših občanov.</p>
               <p>Namreč z letom 2003, s 1.1. je bila sprejeta nova uredba, ki omogoča, da se je znesek
               za tiste, ki imajo najmanjši obseg sredstev, se pravi, s tistimi ali z najmanjšim
               obsegom pokojnine ali kakšnim drugim prejemkom, ki gre iz proračunskih sredstev
               občinskega proračuna, da se je povečal z 10% tudi na 20% in tako, kot ste povedali,
               je ta znesek 20% minimalnega dohodka. Ta znaša v letošnjem letu 45 tisoč in v
               letošnjemletu je ta znesek 9.105, mislim, da je celotni ta znesek, ker se povečuje z
               indeksom življenjskih stroškov vsako leto. Tako je v bistvu to, kar je žepnina in kar
               je namenjeno predvsem, bi rekel, tem vsakodnevnim drobnim izdatkom. Zaradi tega je
               tudi sistemska uredba postavljena tako, da mora vsakemu posamezniku, ki je prebivalec
               v domu, to na koncu tudi ostati.</p>
               <p>Drugo vprašanje je pa seveda povezano z vprašanjem, to, kar je bilo že danes, to je
               vprašanje, kar se tiče zdravstvenega prispevka. Sam bi težko na koncu odgovoril, ker
               gre za zakon s področja zdravstvenega varstva, bi pa seveda povedal tako, da so
               možnosti, da občinski proračuni pokrijejo tudi ta del, seveda na osnovi individualne
               obravnave. Meni osebno, če ste me že vprašali, bi se zdelo smiselno tako urediti to
               vprašanje, da bi posamezniku ostalo na koncu toliko sredstev za žepnino, kot jo
               predvideva naša uredba in je seveda naš predlog, da bi v zakonodaji s področja
               zdravstva uredili ustrezno plačevanje tega zneska za prostovoljno zdravstveno
               zavarovanje.</p>
               <p>Naj še enkrat povem, da v tem trenutku je pa pravna osnova za to, da bi občina iz
               občinskih proračunov lahko namenila določene oprostitve za tiste, ki so tega potrebni
               v takem primeru. Seveda je pa to možno na osnovi individualne obravnave. Tako je to
               kratek odgovor, ki ga na to lahko dam. Hvala.</p>
            </sp>
            <sp xml:id="SDZ3-Redna-35-2004-03-22.sp48">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Ministru za okolje, prostor in energijo bo sedaj
               vprašanje zastavil kolega Tanko. Prosim, imate besedo.</p>
            </sp>
            <sp xml:id="SDZ3-Redna-35-2004-03-22.sp49">

               <speaker>JOŽE TANKO:</speaker>

               <p>Hvala za besedo. Vsem lep pozdrav! Konec leta 2002 je bil sprejet zakon o graditvi
               objektov, ki naj bi prinesel bistveno več reda pri posegih v prostor. Deloma naj bi
               se to zgodilo zaradi hitrejših in enostavnejših postopkov pri pridobivanju dovoljenj,
               deloma pa tudi zaradi učinkovitejšega dela inšpekcije in visokih zagroženih kazni,
               tako za investitorje kot tudi za izvajalce. Kazni so enormne in bistveno višje kot na
               drugih področjih. Nekajkrat smo do sedaj prek medijev bili seznanjeni, da inšpekcija
               dela učinkovito in dosledno, da se izvajajo odstranitve objektov, s čimer naj bi se
               preprečevalo samovoljne liberalne posege v prostor. Do tu vse lepo in prav. Vendar
               imam pred sabo nekaj izvršljivih odločb za odstranitev nelegalno postavljenih
               objektov v občini Ribnica, ki so bile izdane med februarjem in septembrom 2000. Zanje
               je resorni minister v odgovoru občini že oktobra 2000 zapisal, da jih je večina
               izvršljivih in pravnomočnih. Zgodilo se ni nič in občina Ribnica je v preteklih letih
               še večkrat intervernirala, nazadnje leta 2003. 4.11.2003 je inšpektorat za okolje in
               prostor v odgovoru občini Ribnica zapisal naslednje: "Vse inšpekcijske odločbe v
               zgoraj navedenih zadevah so pravnomočne in izvršljive, žal pa v letošnjem letu
               omenjeni objekti niso prišli v ožji izbor naših prioritet prisilnih izvršb. Ko bomo
               prihodnje leto, to je za leto 2004, sestavili seznam objektov, ki jih bo treba
               prisilno odstraniti, bomo to storili v okviru finančnih sredstev ter v okviru
               tretjega odstavka 286. člena ZUP." Po treh letih in pol vsi ti objekti še vedno
               stojijo na neprimernih lokacijah, so brez dokumentacije, vseljeni in brez potrebne
               komunalne infrastrukture.</p>
               <p>Pred nekaj tedni smo bili seznanjeni tudi s tem, da je bilo v Zbiljskem gaju tudi ob
               sodelovanju vlade, kar je pohvalno, predano novim lastnikom 20 stanovanj. Istočasno
               pa smo v medijih prebrali, da naj bi občina Medvode pristopila k spremembi
               prostorskih aktov, investitor pa naj bi pripravil spremembe gradbene dokumentacije.
               Če te informacije držijo, so novi lastniki dobili ključe stanovanj - in s tem možnost
               bivanja - za objekte, ki nimajo uporabnega dovoljenja in ga niti ni možno pridobiti,
               ker akti in dokumentacija niso usklajeni.</p>
               <p>Zanima me: Zakaj ponekod leta in leta ni možno odkriti črnih gradenj, kot je to
               primer v Ribnici?</p>
               <p>Zakaj drugod ni možno pri primopredajah počakati do legalizacije?</p>
               <p>In: Zakaj se v nekaterih primerih intervenira hitro, učinkovito, brez milosti?</p>
               <p>Ali so morda postopki politično ali sorodstveno motivirani?</p>
               <p>In še dodatno vprašanje: Kaj se dogaja z izvajalci v Zbiljskem gaju?</p>
            </sp>
            <sp xml:id="SDZ3-Redna-35-2004-03-22.sp50">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, minister mag. Kopač bo odgovoril na vprašanje.</p>
            </sp>
            <sp xml:id="SDZ3-Redna-35-2004-03-22.sp51">

               <speaker>MAG. JANEZ KOPAČ:</speaker>

               <p>Hvala za besedo. Poglejte, ko sem nastopil svojo funkcijo, sem nasledil nekje od 10
               do 12 tisoč nerešenih spisov na inšpekciji. Ne govorim samo o gradbeni inšpekciji,
               nasploh delokrog inšpekcije je precej širok. To število nerešenih primerov smo seveda
               drastično skrčili, posebej po sprejetju novega zakona o graditvi objektov. Prej dolga
               leta ni imel praktično nobene izvršbe, torej nobene rešitve. Samo od sprejetja zakona
               o graditvi objektov, ki ste ga omenjali, pa do današnjega dne, jih je bilo malo manj
               kot 800. 800 rušitev. To ni zanemarljiv podatke, recimo, vsak ponedeljek dobim
               poročilo inšpekcije, imam današnjega s seboj, v preteklem tednu so na primer podrli
               počitniško hišo v Triglavskem narodnem parku, lovsko-gospodarski objekt, poslovni
               objekt, temelje več vrstnih hiš, dve lopi za kmetijske stroje in en hlev. To so bile
               črne gradnje, podrte v prejšnjem tednu. S tem želim samo povedati, da inšpekcija v
               okviru sredstev, ki jih ima, in v okviru kadrovskih kapacitet, s katerimi razpolaga,
               dela maksimalno učinkovito.</p>
               <p>Ne znam vam ta hip točno povedati, moram vprašati inšpekcijo, zakaj te črne gradnje v
               Ribnici še niso podrte, ampak bodite brez dvoma, če so odločbe izvršljive, bodo slej
               ko prej padle.</p>
               <p>Kar se tiče Zbiljskega gaja, moram reči, da mi je ta podatek nov, po meni do sedaj
               znanih podatkih so bile te gradnje, ki so tam bile izvršene ali dokončane, vse
               legalne. Vem pa, da ima občina Medvode v načrtu razširitev območja zazidljivosti, tam
               v soseščini Zbiljskega gaja, morda se podatek, ki ste ga tukaj omenjali, nanaša na
               tista nova zemljišča, ki ta hip zaenkrat še niso opredeljena kot zazidljiva.</p>
               <p>Kar pa se tiče podizvajalcev, pa vašega vprašanja, nisem dobro razumel, vsekakor bi
               pa prosil, da ga specificirate, in lahko na njega kasneje odgovorimo tudi še pisno,
               če ne bi znal povedati tega iz glave. Hvala lepa.</p>
            </sp>
            <sp xml:id="SDZ3-Redna-35-2004-03-22.sp52">

               <speaker>PREDSEDNIK BORUT PAHOR:</speaker>

               <p>Želite dopolniti vprašanje, kolega Tanko? Prosim.</p>
            </sp>
            <sp xml:id="SDZ3-Redna-35-2004-03-22.sp53">

               <speaker>JOŽE TANKO:</speaker>

               <p>Poglejte, tako trivialno zadevo, kot je, recimo, odstranitev nekaj objektov, ki so
               postavljeni na nelegalnih lokacijah med naselji in v katerih prebivajo tudi ljudje v
               neurejenih komunalnih razmerah - mislim, da ne bi bil noben poseben problem.</p>
               <p>Vendar mene skrbi tudi odgovor inšpekcije, ki se ji je zapisalo, da nima potrebnih
               finančnih pogojev za delovanje, da bi lahko vse te zadeve odstranili tako, kot je
               predvideno. Ne govori se o kadrovskih kapacitetah, ampak govori se predvsem o
               finančnih kapacitetah. In v tem primeru se mi zdi izjemno vprašljivo delovanje
               države, ki za izvajanje nalog, ki si jih je sama predpisala, to pa so nadzorstvene in
               pa kontrolne naloge, ne zagotavlja vire in ima v bistvu te organe potem samo za
               okras. In ker delujejo selektivno, povzročajo med ljudmi izreden revolt in tudi gnev.
               Mislim, da država na tak način ne sme delovati. In nedopustno je, da se potem tudi v
               takih primerih pojavljajo tudi nepotrebni, predvsem zaradi premajhnih finančnih
               virov, nepotrebni upravni zastoji oziroma zaostanki v upravnih postopkih.</p>
               <p>Kar zadeva pa Zbiljski gaj, imam tu pred sabo dopis, ki je bil poslan v državni
               zbor, v katerem piše, da je Republika Slovenija proti izvajalcem vložila tožbe, vlado
               Republike Slovenije zastopa pravobranilstvo, kjer jim oporeka oziroma prereka 800
               milijonov asignacijskih plačil. Skratka, v bistvu bodo potem v tem postopku ti
               izvajalci edine stranke, ki bodo prizadete .../Opozorilniznak za konec razprave./...
               Zanima me tudi vaše stališče do tega.</p>
            </sp>
            <sp xml:id="SDZ3-Redna-35-2004-03-22.sp54">

               <speaker>PREDSEDNIK BORUT PAHOR:</speaker>

               <p>Gospod minister.</p>
            </sp>
            <sp xml:id="SDZ3-Redna-35-2004-03-22.sp55">

               <speaker>MAG. JANEZ KOPAČ:</speaker>

               <p>Hvala lepa. Mislim, da kar se tiče pravobranilstva, bi bilo ustrezno to vprašanje
               nasloviti ministru za pravosodje.</p>
               <p>Kar pa se tiče učinkovitosti in inšpekcije, pa moram znova poudariti to, da naša
               inšpekcija gleda predvsem na to, da zelo hitro odreagira, kadar se kje pojavi kakšna
               nova črna gradnja. Tako novih črnih gradenj v Sloveniji praktično ni več, kajti čim
               dobimo obvestilo ali pa inšpekcija dobi obvestilo, nemudoma ukrepa, takrat je
               najlažje ukrepati. Potem ko so objekti enkrat že zgrajeni, ko so celo ljudje
               vseljeni, je seveda bistveno težje ukrepati. Tak primer smo imeli na primer že letos
               v vasi Polica pri Grosupljem, ki je bil medijsko precej odmeven. No, in pri teh
               starih primerih, ki so še iz preteklih let, torej pred sprejetjem zakona o graditvi
               objektov, pa seveda inšpekcija postopa, vendar vseh zatečenih primerov ne more rešiti
               čez noč, so pa vsi na dobri poti, da bodo slej ko prej razrešeni: ali bodo objekti
               legalizirani ali pa bodo porušeni. To vam lahko zagotavljam.</p>
            </sp>
            <sp xml:id="SDZ3-Redna-35-2004-03-22.sp56">

               <speaker>PREDSEDNIK BORUT PAHOR:</speaker>

               <p>Gremo naprej z vprašanji. Naslednji na vrsti je kolega Ivan Mamić, tudi kolega Mamić
               bo zastavil vprašanje ministru za promet. Prosim.</p>
            </sp>
            <sp xml:id="SDZ3-Redna-35-2004-03-22.sp57">

               <speaker>IVAN MAMIĆ:</speaker>

               <p>Hvala za besedo. Pozdravljam vse prisotne. Rad bi postavil vprašanje v zvezi s
               našimi cestninami. Namreč, imamo čuden sistem oziroma sistem brez sistema, mi je
               razumljivo tudi zaradi tega, ker nimamo dokončanih avtocest po nacionalnem programu
               izpred nekaj let nazaj in tako naprej. Ampak se mi čudno zdi, na primer ta ABC
               sistem. Če si vložil za 8.000 tolarjev pologa, si imel popusta 10%, zdaj je
               spremenjeno na 15.000 in 5% in če hočeš tistih 10%, moraš vložiti 50.000 tolarjev.
               Tose pravi, da državi gre za to, da čim bolj izčrpa žep prevoznika.</p>
               <p>Kar se tiče zaprtega in odprtega sistema. Za zaprti sistem vemo, da je najbolj
               pošten, vsaj za naše razmere zaenkrat je najbolj pošten, so pa velike ovire, ker se
               dogajajo zamaški, posebej na čelnih postajah, tudi na stranskih.</p>
               <p>Kar se pa tiče odprtega sistema, to je taka harmonika, tako da plačaš za en
               kilometer od 10 do 35 tolarjev. To je po moje nevzdržno in nepravično. Tam bi morali
               narediti neko povprečje ali pavšal ali na kakšen drug način to rešiti. Recimo, dogaja
               se, če se voziš po Vipavski dolini, lahko plačaš tudi 35 tolarjev za kilometer, če pa
               greš od Vrhnike do Jarš - o tem sem že govoril - plačaš pa dva tolarja na prevožen
               kilometer.</p>
               <p>To tudi govori o tem, da nove cestninske postaje, ki se delajo, niso pravzaprav
               upravičene, ker boš rešil samo en del, ostalo bo še zmeraj nepravično oziroma je
               tako, če hočeš imeti pravično rešeno, potem moraš postaviti povsod cestninske
               postaje. Ko smo se še pred leti pogovarjali, se je po Vipavski dolini govorilo o
               odprtem sistemu, neplačevanju in tako naprej in tako naprej, zdaj pa smo kaznovani s
               tem, da imamo: prvič, samo hitro cesto, ne avtoceste, in jo plačamo po taki ceni. Če
               bo še ena cestninska postaja, bo to povzročilo samo gnev pri ljudeh, tako kot ga je
               povzročila na Dolenjskem in tako naprej. .../Opozorilni znak za konec razprave./...
               Če pa gremo na nov elektronski sistem - ne vem, kdaj - so potem te cestninske postaje
               popolnoma nepotrebne.</p>
               <p>Moje generalno vprašanje je:</p>
               <p>Kakšen bo sistem cestninjenja za vsa vozila po vstopu Slovenije v Evropsko unijo,
               zlasti glede višine in načina obračunavanja za tovornjake - ali je to vinjeta ali kaj
               drugega? Hvala.</p>
            </sp>
            <sp xml:id="SDZ3-Redna-35-2004-03-22.sp58">

               <speaker>PREDSEDNIK BORUT PAHOR:</speaker>

               <p>Čas je potekel. Hvala, kolega Mamić. Vse prosim, da ste, kolikor je mogoče, natančni
               pri časi, ki vam je dovoljen. Prosim, minister za promet, boste odgovorili na
               vprašanja.</p>
            </sp>
            <sp xml:id="SDZ3-Redna-35-2004-03-22.sp59">

               <speaker>JAKOB PRESEČNIK:</speaker>

               <p>Hvala lepa za vprašanje, gospod Mamić. Povedati moram, da bom odgovoril najprej na to
               zadnje konkretno vprašanje, ki je bilo tudi pred tem pisno postavljeno, kakšen bo
               sistem cestninjenja za vsa vozila po vstopu Slovenije v Evropsko unijo. Ta sistem, ki
               se pripravlja, ga Evropska unija poimenuje evrovinjete.</p>
               <p>Moram reči, da se v Evropski uniji pripravljata dve direktivi: ena je direktiva o
               interoparabilnosti o elektronskih sistemov cestninjenja v Evropski uniji - tako
               imenovana EFC direktiva - in druga direktiva o zaračunavanju stroškov za uporabo
               določene infrastrukture za težka tovorna vozila, to je pa tako imenovana evrovinjeta
               oziroma direktiva o evrovinjeti. Prva EFC direktiva govori o tehnični, proceduralni
               in formalni, pravni kompatibilnosti bodočih sistemov elektronskega cestninjenja v
               Evropski uniji in bo predvidoma sprejeta do 1. maja 2004. Druga, tako imenovana
               evrovinjeta, je tako rekoč bila pripravljena in je bil namen, da se tudi sprejme na
               svetu ministrov, na svetu za transport 9. marca tega leta, torej pred približno
               štirinajstimi dnevi, vendar zaradi mnogih zadržkov precejšnjega števila držav ta
               direktiva takrat ni bila sprejeta in je želja, da se ta direktiva kljub vsemu
               sprejme, eventualno po usklajenem predlogu na izredni seji sveta za transport,
               predvidoma do 1. maja. Lahko, bi rekel, da želijo sedanje članice Evropske unije to
               zadevo sprejeti že do 1. maja</p>
               <p>Predvsem bi poudaril, da se ta evrovinjeta nanaša na tovorni promet. Tu so še
               nekatere neusklajene dileme, kot je upoštevanje vpliva na okolje s povečano cestnino
               za tovorne avtomobile. Nadalje je še dilema, kateri čas od izgradnje posamezne
               infrastrukture se lahko šteje kot strošek za izgradnjo in pri izračunu v okviru
               metodologije za izračun cestnine za tovorne avtomobile. Torej, ko bosta ti dve
               direktivi sprejeti, bo naloga vseh držav članic, da sprejeta načela iz teh dveh
               direktiv tudi prenesejo v ustrezno nacionalno regulativo oziroma nacionalno
               zakonodajo. Obe direktivi predvidevata cestninjenje zaenkrat še v okviru dveh
               osnovnih tehnologij, v enem primeru avtonomnih sistemov, ki uporabljajo satelitsko
               tehnologijo za ugotavljanje položaja vozila in brezžično telekomunikaijsko omrežje za
               obračun in nadzor plačevanja, in drugi sistem s tako imenovanim točkovnim
               cestninjenjem s pomočjo mikrovalovne tehnologije kratkega dosega. V tem trenutku še
               ni znano, katera od teh tehnologij bo na koncu sprejeta in predlagana za uporabo v
               državah Evropske unije.</p>
               <p>Torej, če nakažem neke vrste evropski terminski plan za uvajanje tega enotnega
               elektronskega cestninskega sistema, je po dosedanjih predvidevanjih naslednji: do
               1.7.2006 -pripravljena ustrezna standardizacija, do 1.1.2009 -elektronska oprema kot
               obvezna oprema za tovorna vozila in avtobuse. Države članice in avtocestni operaterji
               pa lahko opremo in servis, torej to storitev, nudijo že prej. V Sloveniji
               načrtujemo... /opozorilni znak za konec/ pilotskih projektov bodočega cestninskega
               sistema v letu 2004 in 2005, z ustreznimi sklepi, in o tem je bilo že velikokrat
               govora v državnem zboru ob raznih priložnostih, pa imamo sklepe vlade, da se ta
               sistem v Sloveniji uveljavi do vključno leta 2008. Hvala lepa.</p>
            </sp>
            <sp xml:id="SDZ3-Redna-35-2004-03-22.sp60">

               <speaker>PREDSEDNIK BORUT PAHOR:</speaker>

               <p>Kolega Mamić, želi dati dopolnitev vprašanja.</p>
            </sp>
            <sp xml:id="SDZ3-Redna-35-2004-03-22.sp61">

               <speaker>IVAN MAMIĆ:</speaker>

               <p>Seveda gospod minister ni utegnil odgovoriti tudi na vprašanje v zvezi s cestninskimi
               postajami. Gospod minister: Ali se vam ne zdi neumno to početje - pa od kogarkoli je
               prišla direktiva? Hvala lepa.</p>
            </sp>
            <sp xml:id="SDZ3-Redna-35-2004-03-22.sp62">

               <speaker>PREDSEDNIK BORUT PAHOR:</speaker>

               <p>Želite dopolniti odgovor? Prosim.</p>
            </sp>
            <sp xml:id="SDZ3-Redna-35-2004-03-22.sp63">

               <speaker>JAKOB PRESEČNIK:</speaker>

               <p>Torej, kot sem že prej povedal, smo že mnogokrat o tem razpravljali v tem državnem
               zboru, žal se je zgodil nek sklep v letu 2005, ki je pomešal naš avtocestninski
               sistem v Republiki Sloveniji in ga na nekaterih odsekih odprl, na drugih je ostal
               zaprt in na ta način imamo, kar že tudi mi ves čas ponavljamo, neke vrste, lahko bi
               rekli, tudi do nekaterih uporabnikov nepravičen sistem. Zato se poskuša seveda s
               kratkoročnimi ukrepi ta sistem izboljšati, predvsem je pa pomembno, da poskušamo čim
               prej najprej s pilotskimi projekti in nato z dejansko realizacijo elektronskega
               cestninjenja in zaračunavanja dejanskih prevoženih kilometrov, da poskušamo ta sistem
               poenotiti in da bo ta sistem tudi dovolj pravičen.</p>
               <p>Dejstvo je pa, da popolnoma pravičen seveda noben sistem nikoli ni, glede na to, da
               je vpliv posameznih vozil, predvsem kar se tiče teže posameznih vozil, tako različen
               na obstoječo infrastrukturo, da se z nobeno cestnino pravično tega vpliva oziroma teh
               poškodb, ki jih povzročajo posamezni uporabniki, ne da pravično upoštevati.</p>
            </sp>
            <sp xml:id="SDZ3-Redna-35-2004-03-22.sp64">

               <speaker>PREDSEDNIK BORUT PAHOR:</speaker>

               <p>Prav. Naslednje vprašanje bo zastavil kolega Samo Bevk, in sicer ministru za zdravje.
               Prosim, kolega Bevk.</p>
            </sp>
            <sp xml:id="SDZ3-Redna-35-2004-03-22.sp65">

               <speaker>SAMO BEVK:</speaker>

               <p>Hvala lepa, gospod predsednik. Spoštovani zbor. Številne zavarovane osebe ne morejo
               uveljaviti svoje zakonske pravice do zobozdravstvenih storitev iz naslova obveznega
               zdravstvenega zavarovanja iz preprostega razloga, ker zobozdravniki tako v javnih
               zavodih kot zasebniki ne sprejemajo novih zavarovanih oseb, ob dejstvu, da mnogi med
               njimi še niti približno niso dosegli povprečno število opredeljenih oseb pri
               zobozdravnikih. Glede na slovensko povprečje naj bi imeli zobozdravniki okoli 2 tisoč
               pacientov, v mojem volilnem okraju, na Idrijskem in na Cerkljanskem pa imajo od 1200
               do 1700 opredeljenih pacientov. Podobne razmere pa so tudi v nekaterih drugih okoljih
               v državi. Čakalne liste so zaradi tega dolge, mnogim pacientom pa ne preostane
               drugega, kot da obiskujejo samoplačniške ordinacije. Ne oziraje na to pa
               zobozdravniki prejemajo po pogodbi finančna sredstva, ki so dogovorjena v standardih
               za zobozdravstveno dejavnost, za polni delovni čas, za povprečno število opredeljenih
               oseb.</p>
               <p>Ministra za zdravje, dr. Dušana Kebra, sprašujem:</p>
               <p>Kdaj bodo ministrstvo za zdravje in drugi podpisniki splošnega dogovora vrednost
               delovnih in finančnih programov v zobozdravstvenem varstvu določili v sorazmerju s
               številom in starostno strukturo zavarovanih oseb, opredeljenih pri določenem
               zobozdravniku? Podpisniki splošnega dogovora so ta cilj v preteklosti žezapisali v
               enega izmed splošnih dogovorov, vendar, kolikor vem, do tega končnega dogovora še ni
               prišlo. Gospodu ministru se že vnaprej zahvaljujem za njegov odgovor. Najlepša
               hvala.</p>
            </sp>
            <sp xml:id="SDZ3-Redna-35-2004-03-22.sp66">

               <speaker>PREDSEDNIK BORUT PAHOR:</speaker>

               <p>Minister za zdravje, prosim, imate besedo.</p>
            </sp>
            <sp xml:id="SDZ3-Redna-35-2004-03-22.sp67">

               <speaker>DR. DUŠAN KEBER:</speaker>

               <p>Spoštovani gospod predsednik, gospod poslanec, poslanke in poslanci. Hvala za
               vprašanje, gospod Bevk.</p>
               <p>Vse v zvezi s koncesijami na osnovni ravni zdravstvenega varstva urejajo občinski
               oziroma mestni upravni organi, kljub temu pa ministrstvo za zdravje skupaj z drugimi
               partnerji ni brez vloge, kot pravilno ugotavljate. Področni dogovor, ki ga sprejmemo
               vsako leto: partnerji ministrstva za zdravje, zavod za zdravstveno zavarovanje kot
               plačnik in izvajalci, tudi za področje zobozdravstva predvideva, koliko posameznih
               občanov, državljanov ali, recimo temu, zavarovancev je dolžan imeti posamezni
               zdravnik, da to ustreza eni koncesiji. Citiram področni dogovor iz leta 2003; pri
               zobozdravstvu gre za 2 346 odraslih oseb in pri zobozdravstvu za mladino za 1196
               oseb. Kar je v tej številki treba upoštevati še nekatere dejavnosti, ki jih ne
               opravljajo vsi - na primer ustne in zobne bolezni, zlasti pa oralno - in
               maksiofacionalno kirurgijo -, lahko ocenimo, da je teh občanov oziroma zavarovancev
               še nekoliko več kot številke, ki sem jih omenil. Želim torej reči, da zobozdravnik,
               ki mu je priznana cela koncesija in dobiva ta denar od plačnika, pa nima tega števila
               prijavljenih občanov, krši pogodbo, ki jo je sprejel s svojim plačnikom. Tako na tej
               ravni občani, ampak tukaj je le treba pomisliti, da posamezni občan le ima težavo, da
               on izbori svojo pravico. Ampak mislim, da je na ravni občine, ki ugotovi, kakšno je
               stanje na področju koncesij, ki jih je podelila. Recimo, do nas tovrstne, prav te
               specifične pripombe doslej nismo slišali. Prav gotovo bomo tudi s svoje strani
               skušali prispevati, da bi se to razčistilo.</p>
               <p>Znam seveda razložiti, zakaj se morda nekateri zobozdravniki izogibajo jemanju
               zadostnega števila državljanov, vendar jih to ne opravičuje. Tako je moj odgovor: tu
               je vloga občine, ki bi morala izvajati nadzor, ali se izpolnjuje koncesijska pogodba,
               in tudi ustrezno ukrepati. Vedeti moramo namreč, da ima občina dvojno vlogo: najprej
               kot ustanova oziroma institucija, ki vzdržuje in razvija celotno osnovno zdravstveno
               varstvo, ki ohranja tudi zdravstveni dom in ga razvija, in v ta zdravstveni dom sodi
               tudi zobozdravstvo; in da nastopa tudi kot koncedent v tistih primerih, ko podelitev
               koncesije poboljša dostopnost, ne pa, da jo poslabša. Podelitev koncesije seveda ne
               vpliva na obseg programa, program ostane enak, ampak koncesionar mora vsaj enako
               dejavnost opravljati kot poprej ali pa je dostopnost celo izboljšana.</p>
               <p>Na tej ravni torej celo pozivam občane, da naj utemeljene primere, ko se tega ne
               spoštuje, ustrezno javijo svojim občinam in tudi nam v vednost. Hvala lepa.</p>
            </sp>
            <sp xml:id="SDZ3-Redna-35-2004-03-22.sp68">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Sedaj bo kolega Barovič postavil vprašanje ministru za
               finance. Imate besedo, kolega Barovič.</p>
            </sp>
            <sp xml:id="SDZ3-Redna-35-2004-03-22.sp69">

               <speaker>BOGDAN BAROVIČ:</speaker>

               <p>Hvala lepa, gospod predsednik. Spoštovane kolegice - kolegica! - in kolegi!</p>
            </sp>
            <sp xml:id="SDZ3-Redna-35-2004-03-22.sp70">

               <speaker>PREDSEDNIK BORUT PAHOR:</speaker>

               <p>Kolegici.</p>
            </sp>
            <sp xml:id="SDZ3-Redna-35-2004-03-22.sp71">

               <speaker>BOGDAN BAROVIČ:</speaker>

               <p>Ja, kolegica v državnem zboru in spoštovana predstavnica izvršne veje oblasti -
               kolegici, se opravičujem!</p>
               <p>Po enajstih mesecih leta 2003 je bilo izplačanih skoraj 51 milijard tolarjev
               avtorskih honorarjev v vseh dejavnostih, od tega 25 milijard tolarjev v dejavnostih
               javnega sektorja ali preračunano, to pomeni 21.000 plač v enajstih mesecih ali 2.000
               plač na mesec.</p>
               <p>Spoštovani gospod minister za finance, sprašujem vas:</p>
               <p>Kako je mogoče, da nekateri ministri in visoki vladni uslužbenci, poleg svoje za
               slovenske razmere dovolj visoke, pa recimo, dostojne plače, lahko prejemajo dodatne
               honorarje?</p>
               <p>V tem kontekstu naj omenim dva: enega od ministrov, ki naj bi, po naših podatkih,
               prejel poleg svoje plače še 18 milijonov tolarjev zraven, in enega od državnih
               sekretarjev v vladni službi, ki naj bi poleg svojega rednega osebnega dohodka prejel
               še 10 milijonov slovenskih tolarjev dodatnega honorarja.</p>
               <p>Spoštovani gospod minister:</p>
               <p>Ali se vam ne zdi, da so vsi ti ljudje - omenili smo samo dva - med predvidoma
               mnogimi v službi državljank in državljanov in da je njihovo delo dovolj dobro in
               dostojno plačano?</p>
               <p>Ali ocenjujete, spoštovani gospod minister, da so upravičeni tudi do plačil še za
               druga dela in do dodatnih zaračunavanj za storitve, honorarje, da ne rečem, v
               narekovajih seveda, "usluge"?</p>
               <p>Gospod minister, sprašujem vas:</p>
               <p>Koliko je še takšnih oseb, po podatkih, ki jih najbrž morate ali jih boste pridobili,
               ki prejemajo dvojne ali celo večkratne zneske, ob tem da so poklicno vladni, državni
               uslužbenci, ministri, sekretarji?</p>
               <p>Sprašujem vas tudi predvsem zaradi tega, na podlagi katerih zakonskih določil so
               ministri, državni sekretarji ali podsekretarji upravičeni do dvojnih mogoče trojnih
               izplačil, do izplačil avtorskih honorarjev?</p>
               <p>Kako mislite ta dejanja preprečiti, spoštovani gospod minister? Ali jih boste, naj
               rečem temu .../Opozorilni znak za konec razprave./... sankcionirali oziroma če jih
               boste sankcionirali? Hvala.</p>
            </sp>
            <sp xml:id="SDZ3-Redna-35-2004-03-22.sp72">

               <speaker>PREDSEDNIK BORUT PAHOR:</speaker>

               <p>Prav. Hvala lepa, kolega Barovič. Minister za finance, prosim.</p>
            </sp>
            <sp xml:id="SDZ3-Redna-35-2004-03-22.sp73">

               <speaker>DR. DUŠAN MRAMOR:</speaker>

               <p>Hvala lepa za vprašanje. Najprej bi rad rekel, da verjetno niste naslovili vprašanje
               ravno na pravega ministra, ker za plače v javnem sektorju je zadolženo ministrstvo za
               notranje zadeve, vendar bom vseeno po svojih najboljših močeh to odgovoril.</p>
               <p>Najprej pravna podlaga za izplačila funkcionarjem. Za funkcionarje zakon o poslancih
               in zakon o funkcionarjih nimata določb v zvezi z opravljanjem pogodbenega dela, ureja
               pa to zakon o preprečevanju korupcije v 19. Členu, kjer je v prvem odstavku navedeno,
               da funkcionar, ki poklicno opravlja funkcijo, ne sme samostojno ali v delovnem
               razmerjuopravljati poklicne ali druge dejavnosti, namenjene pridobivanju dohodka. V
               drugem odstavku pa dovoljuje, da glede na določbe prejšnjega odstavka lahko poklicni
               funkcionar opravlja pedagoško, znanstveno, raziskovalno, umetniško kulturno in
               publicistično dejavnost.</p>
               <p>Tako te podatke - jaz teh podatkov seveda nimam - ki ste jih omenili, verjetno se to
               nanaša na to njihovo drugo dejavnost, ki je po zakonu dovoljena. Po naših podatkih je
               zelo verjetno, da je večina tega izven neposrednega proračuna, proračunske
               porabe.</p>
               <p>Druga stvar, ki ste vprašali - kako bomo to preprečili? Naše ministrstvo za finance
               meni, da tega ne more preprečiti, če je v skladu z zakonom, ampak pomembno pa je
               poudariti, da so ministri odgovorni za izvrševanje finančnega načrta svojega
               ministrstva in tako so tudi odgovorni za prevzemanje obveznosti, vsi pa lahko
               porabijo le toliko, kot jim je zagotovljeno v finančnem načrtu. Vsekakor pri pripravi
               proračuna vse proračunske uporabnike še posebej omejujemo prav pri porabi izdatkov za
               blago in storitve in avtorski honorarji in pogodbeno delo spadajo v te kategorije.
               Nobeno ministrstvo do zdaj ni zahtevalo dodatnih sredstev, ki bi bila potrebna za
               navedena izplačila. Tako bi dejal, da verjetno velika večina teh dodatnih virov,
               dohodkov funkcionarjev, ki jih omenjate, ne prihaja iz proračuna samega.</p>
               <p>Hvala lepa.</p>
            </sp>
            <sp xml:id="SDZ3-Redna-35-2004-03-22.sp74">

               <speaker>PREDSEDNIK BORUT PAHOR:</speaker>

               <p>Želite dopolniti vprašanje, kolega Barovič?</p>
            </sp>
            <sp xml:id="SDZ3-Redna-35-2004-03-22.sp75">

               <speaker>BOGDAN BAROVIČ:</speaker>

               <p>Hvala lepa. Gospod minister, z vami se strinjam, saj lahko bi rekli, da je to
               vprašanje namenjeno ali bi bilo dobro postaviti tudi gospodu premieru - se strinjam z
               vami. Vendarle, če dovolite, bi vprašal, bilo je malce zavito vprašanje - dodatni dve
               vprašanji bi vam zastavil.</p>
               <p>Predvsem: Kako ocenjujete podatek, da se v dejavnostih javnega sektorja lahko
               izplača 24 milijard tolarjev; ali je to za vas v vaših številkah – za katere vem, da
               jih dobro obvladate -, primeren, verodostojen v primerjavi z drugimi?</p>
               <p>Drugič. Poanta vprašanja je bila, ali ne ocenjujemo vsi skupaj oziroma ali menimo,
               da imajo vladni uslužbenci premajhne plače in se zato seveda ukvarjajo tudi z drugimi
               dejavnostmi?</p>
               <p>Kajti, posledice slabo pripravljenih zakonov številne amandmaje, ki jih bomo
               srečevali v tem tednu, številne izredne in redne seje delovnih teles nosimo pač
               poslanci v državnem zboru; zaradi nepripravljenih ali slabo pripravljenih zakonov, ki
               jih pripravlja pač v veliki večini vlada. To pomeni: nekdo, ki ne opravi svojega
               dela, mora biti na enem ali drugem dober. To je bistvo vsega tega vprašanja in
               nenazadnje, čisti obraz med 90-imi kolegicami in kolegi, tudi za nas velja določen
               zakon, ki se imenuje zakon o nezdružljivosti funkcij, ga moramo absolutno spoštovati.
               Dopuščam samo eno izjemo, ki se ji, mislim, da ta trenutek po novem zakonu reče
               petinsko delo. Pa še to je zelo strogo določljivo! Hvala lepa.</p>
            </sp>
            <sp xml:id="SDZ3-Redna-35-2004-03-22.sp76">

               <speaker>PREDSEDNIK BORUT PAHOR:</speaker>

               <p>Gospod minister, želite kaj dodati vašemu prejšnjemu pojasnilu?</p>
            </sp>
            <sp xml:id="SDZ3-Redna-35-2004-03-22.sp77">

               <speaker>DR. DUŠAN MRAMOR:</speaker>

               <p>Mogoče bi samo to dodal, da teh 25 milijard tolarjev se nanaša predvsem, bi rekel, na
               tiste dejavnosti, ki so bile tam navedene; se pravi, na pedagoško, znanstveno,
               raziskovalno, umetniško, kulturno, publicistično dejavnosti in to predvsem
               nefunkcionarjev. To se pravi, delo funkcionarjev - zelo majhen delež tega zagotovo,
               ker pač poznamo, koliko tega je, recimo, na univerzi, na institutih itd. Tako je to
               relativno majhen delež in tudi te dejavnosti so običajne v svetu. Sam sem bil v ZDA
               kot profesor, sem lahko sodeloval v raziskovalnih projektih, ki jih je celo
               tudifinancirala država, večinoma so to financirali zasebniki, kjer sem dobil poleg
               plačila na univerzi še to dodatno plačilo. To je dodatna stimulacija za tiste, ki
               delajo, ki so, recimo, visoko usposobljeni in so jih pripravljeni plačati.</p>
               <p>Da bi vam lahko dal celovit odgovor, bi moral imeti podrobno analizo, take analize na
               ministrstvu za finance nimamo, ampak takšne analize imajo verjetno v uradu za plače v
               javnem sektorju na ministrstvu za notranje zadeve, kot sem že prej omenil.</p>
            </sp>
            <sp xml:id="SDZ3-Redna-35-2004-03-22.sp78">

               <speaker>PREDSEDNIK BORUT PAHOR:</speaker>

               <p>Dobro, to je bilo dodatno pojasnilo na dodatno vprašanje kolega Baroviča. Sedaj ima
               besedo za vprašanje ministru za finance kolega mag. Diaci. Prosim.</p>
            </sp>
            <sp xml:id="SDZ3-Redna-35-2004-03-22.sp79">

               <speaker>MAG. MARKO DIACI:</speaker>

               <p>Hvala za besedo. Lep pozdrav vsem prisotnim. Vprašanje je za gospoda dr. Mramorja,
               ministra za finance.</p>
               <p>Čez dobra dva meseca bo Republika Slovenija postala polnopravni član Evropske unije,
               s tem bo sprejela nove pravice in nove obveznosti. Vstop v Evropsko unijo bo vplival
               tudi na trg dela in zaposlovanje. Nekatere panoge bodo še pod večjim konkurenčnim
               pritiskom, saj se do sedaj še niso zaradi različnih vzrokov prestrukturirale. Na
               udaru bodo predvsem podjetja iz predelovalnih dejavnosti, konkretno iz usnjarske,
               tekstilne, obutvene, lesne in živilskopredelovalne industrije.</p>
               <p>Po nekaterih informacijah naj bi ministrstev za delo pripravilo dokument o ukrepih za
               pomoč podjetjem pri zmanjševanju vpliva sprememb na trgu dela, po katerem domnevno
               ocenjuje, da je samo letos potencionalno ogroženih 27 tisoč delovnih mest.Nekatere
               ocene segajo še višje.</p>
               <p>Če izhajamo iz izračuna ministrstva za delo, objavljenega v medijih, bo za
               nadomestilo 10.000 novim brezposelnim za delovno dobo med 15 in 25 let država
               namenila 9,63 milijarde tolarjev v devetih mesecih. Čeprav se bi v proračun, to je
               zdravstveno in pokojninsko blagajno, vrnilo 3,63 milijarde, bi 10.000 novih
               brezposelnih državni proračun obremenilo z dodatnimi šestimi milijardami tolarjev.
               Čeravno nasprotno država zagotovi dodatne tri milijarde za ohranjanje delovnih mest,
               bodo delodajalci 10.000 zaposlenih delavcev dobili na leto tri minimalne plače na
               zaposlenega. Če ti ostanejo zaposleni najmanj leto dni, bodo proračun ter zdravstvena
               in pokojninska blagajna bogatejši še za 6,9 milijarde tolarjev. Če država z 1,5
               milijona tolarjev subvencije na leto delodajalcem za vsakega malega zaposlenega
               omogoči delo 2.000 prej brezposelnim osebam, bi ti že v treh letih iz prispevkov in
               davkov na njihove plače državi vrnili 4,14 milijarde tolarjev. Ta izračun je po mojem
               mnenju dokaj logičen.</p>
               <p>Hkrati je potrebno tudi poudariti, da so te panoge predvsem na področjih, ki ima že
               tako ali tako težave z zagotovitvijo delovnih mest. Kajti, prejšnja država je na nek
               način predelovalno dejavnost razpršila po celi državi – vemo, zakaj. Zato me zanima
               sledeče:</p>
               <p>Kakšno je stališče ministrstva za finance glede predloga ministrstva za delo po
               dodatnih sredstvih za pomoč podjetjem pri zmanjševanju vpliva sprememb na trgu dela
               in pri zaposlovanju?</p>
               <p>Za odgovor se vam najlepše zahvaljujem.</p>
            </sp>
            <sp xml:id="SDZ3-Redna-35-2004-03-22.sp80">

               <speaker>PREDSEDNIK BORUT PAHOR:</speaker>

               <p>Hvala lepa, kolega magister Diaci. Prosim, minister za finance.</p>
            </sp>
            <sp xml:id="SDZ3-Redna-35-2004-03-22.sp81">

               <speaker>DR. DUŠAN MRAMOR:</speaker>

               <p>Hvala lepa za vprašanje. Vprašanje o teh ogroženih delovnih mestih je treba gledati
               širše. Kot veste, smo lansko leto naročili posebno raziskavo ogroženosti delovnih
               mest in tveganj, ki pač nastopajo ob prihodu v Evropsko unijo, in tista raziskava je
               pač dala določene rezultate, ki smo jih potem tudi upoštevali tudi pri proračunu za
               leto 2004 in za leto 2005. Če pogledamo, kako smo potem proračun sprejeli, vemo, da,
               recimo, je bilo v letu 2003 za tako imenovano aktivno politiko zaposlovanja
               realizirano 17,8 milijarde tolarjev. Se pravi, v lanskem letu. V letu 2004, v
               letošnjem letu se ta sredstva povečajo na 21,4 milijarde, torej za večkot 20%, in
               potem v letu 2005 na 22,8 milijard. Torej, v teh naših načrtih in potem tudi v samem
               proračunu so bila ta gibanja predvidena.</p>
               <p>Poleg tega smo enako naredili tudi za program pospeševanja in podpore gospodarske
               dejavnosti, kjer je bila realizacija v letu 2003 8,28 milijarde tolarjev, v letu 2004
               pa smo za tak program predvideli sredstva v višini 11,11 milijarde tolarjev; torej za
               2,8 milijarde tolarjev več.</p>
               <p>Tako je bila s tega vidika tudi potem relativno burna razprava na samem strateškem
               svetu za ekonomski razvoj in gospodarstvo in po mnenju večine ekonomistov v tem
               strateškem svetu so proračunska sredstva, ki so bila dodeljena oziroma mišljena za ta
               dva sektorja, ki točno to vprašanje, ki ste mi ga zastavili, pokrivata, dovolj visoka
               in da tak proračun, kot je, je ustrezen ter da dodatna sredstva ne bi bila ustrezna.
               Posebno pa ne tudi zato, ker bi bilo treba, če bi naj bila - tako kot je bilo
               zamišljeno - ta sredstva potem tudi zagotovljena, bi bilo treba dodatno izven
               proračuna oblikovati teh 3milijard tolarjev, poleg tega, da so bili še drugi problemi
               v zvezi s proračunskimi predpisi. S tega vidika so tudi člani strateškega sveta
               posebej opozorili, da je večanje javne porabe nad dogovorjeno v sprejetem proračunu z
               ekonomskega vidika neustrezno Vendar smo pa hkrati na svetu tudi sklenili, če pa bi
               prišlo do povečanja obsega nezaposlenosti, ogrožanja zaposlenosti, da v tem primeru
               bi pa znotraj proračuna s prerazporeditvami poskušali pokriti to, kar je izven
               tistega, kar smo načrtovali. Zdaj smodali narediti novo analizo, ker smo precej teh
               tveganj, ki so bila v prejšnji analizi, uspeli z ekonomskimi ukrepi odpraviti in s to
               začrtano politiko za ERM2 in potem tudi z evro - del tistih tveganj, ki so bila prej
               predvidena kot možna, smo odpravili <stage>(znižanje inflacije in tako naprej)</stage>.</p>
               <p>Zato ta zdajšnja ocena kaže, da so sredstva, ki so zagotovljena v proračunu, načeloma
               dovolj visoka. Torej sredstva, ki jih imamo v proračunu, so za to zadostna, če bi
               bilo pa potrebno, bomo znotraj proračuna s prerazporeditvijo pač še zagotovili tam,
               kjer bi bilo ekonomsko smiselno. Hvala lepa.</p>
            </sp>
            <sp xml:id="SDZ3-Redna-35-2004-03-22.sp82">

               <speaker>PREDSEDNIK BORUT PAHOR:</speaker>

               <p>Dobro. Še zadnje vprašanje v tem paketu, minister za finance, sicer imate še dve, to
               je najprej vprašanje kolega Rokavca. Prosim.</p>
            </sp>
            <sp xml:id="SDZ3-Redna-35-2004-03-22.sp83">

               <speaker>FRANCI ROKAVEC:</speaker>

               <p>Hvala za besedo, gospod predsednik. Spoštovana ministrica, ministri, poslanke in
               poslanci! Omenjeno poslansko vprašanje, kot je bilo že omenjeno, prav tako naslavljam
               ministru za finance, dr. Mramorju. Namreč, že 26. januarja sem tako ministrici za
               gospodarstvo kot tudi ministru za finance postavil poslansko vprašanje v zvezi s
               problematiko reševanja usnjarske industrije oziroma prodaje večinskega deleža v IUV,
               ki je 50,58%, strateškemu partnerju. Vendar dopolnilnega odgovora s strani
               ministrstva za gospodarstvo, kakor tudi odgovora s strani ministra za finance dosedaj
               nisem prejel. Vendar me je bolj zbodel članek, ki sem ga prebral 24. februarja v
               dnevniku Finance z naslovom "IUV kupca ušla, državna pomoč ostala".</p>
               <p>Namreč, gre za vprašanje, da se je eden izmed večjih lastnikov v tem dnevniku jasno
               spraševal, da nekdo blokira prodajo IUV-ja strateškemu partnerju. Kakor je omenjeni
               lastnik izjavil, da citiram, je povedal sledeče: "Kolikor vem, si je uprava pridno
               prizadevala za to, da družbe ne prodajo, saj bi se vsak resen lastnik najprej znebil
               take uprave," je bil kritičen. Namreč, na podlagi vsega povedanega, vemo, da v tem
               industrijskem subjektu že vrsto let traja popolna agonija, predvsem kar se tiče
               delavcev oziroma obstoja njihovih delovnih mest. Pred nekaj tedni smo izvedeli za nov
               program odpuščanja kar velikega števila zaposlenih v tem sistemu.</p>
               <p>Ob vsem tem se resno zastavlja vprašanje:</p>
               <p>Ali država želi prodati svoj večinski delež strateškemu partnerju in s tem tudi
               obdržati tako pomembno usnjarsko proizvodnjo v naši državi?</p>
               <p>In drugo:</p>
               <p>Ali ministrstvo za finance od uprave terja poročila o porabi sredstev državne pomoči,
               saj je samo konec lanskega leta ta prejela v višini 400 milijonov tolarjev? Ter</p>
               <p>Ali v pogajanjih z eventualnim kupcem država pogojuje proizvodnjo v obeh obratih,
               tako na obratu Vrhnika kakor tudi v obratu Šmartno pri Litiji? In nenazadnje, kar je
               zelo pomembno in kar je eden od velikih očitkov tudi zaposlenih:</p>
               <p>Ali ministrstvo za finance zahteva od članov uprave .../Opozorilni znak za konec
               razprave./... dosledno spoštovanje konkurenčne klavzule? Se pravi: Ali se spoštuje
               to, da člani uprave ne bi prek svojih podjetij poslovali z Industrijo usnja Vrhnika?
               Hvala za odgovor.</p>
            </sp>
            <sp xml:id="SDZ3-Redna-35-2004-03-22.sp84">

               <speaker>PREDSEDNIK BORUT PAHOR:</speaker>

               <p>Hvala. Minister za finance, beseda je vaša.</p>
            </sp>
            <sp xml:id="SDZ3-Redna-35-2004-03-22.sp85">

               <speaker>DR. DUŠAN MRAMOR:</speaker>

               <p>Hvala lepa za vprašanje. Komisija za prodajo delnic, ki jo je delala tudi s
               pooblastilom nekaterih delničarjev, tako da je izvajala postopek za prodajo enotnega
               paketa delnic v višini 50,58% kapitala, je na svoji zadnji seji dne 11.3. sprejela
               končni tekst pogodbe.</p>
               <p>Predsednica komisije je v stikih z ostalimi delničarji delničarji koordinirala
               podpise pogodb. Sedanje stanje glede ostalih delničarjev je naslednje: KAD in SOD sta
               prodajo delnic odobrila na svojih organih in predlagala dopolnitve pogodb, ker imata
               veljavnost pogodb vezano na veljavnost pogodbe Republike Slovenije, prav tako Nova
               Ljubljanska banka. Za Abanko pa ne vemo točno, ker je verjetno sklepala o tem na
               svoji upravi v torek in še nimamo povratne informacije. Določeni ostali delničarji,
               ki jih pa ne morem imenovati, pa so predlagane pogodbe že podpisali in se hranijo v
               ministrstvu za finance.</p>
               <p>Predlog komisije je bil danes posredovan ministrstvu za finance, da jo ta v skladu z
               uredbo o postopkih prodaje in drugih oblikah razpolaganja z državnim premoženjem
               posreduje vladi v soglasje. Odločitev o prodaji je veljavna šele s soglasjem vlade,
               ki ga bo dala, če je po njenem mnenju prodaja ekonomsko upravičena. Toliko bi vam
               povedal, kje je zdaj v tej fazi sprejemanja pogodbe ta postopek prodaje.</p>
               <p>Glede spoštovanja konkurenčne klavzule pa tako, kot je običajno v takšnih pogodbah je
               seveda tako spoštovanje konkurenčne klavzule tudi zagotovljeno. Hvala lepa.</p>
            </sp>
            <sp xml:id="SDZ3-Redna-35-2004-03-22.sp86">

               <speaker>PREDSEDNIK BORUT PAHOR:</speaker>

               <p>Dopolniti vprašanje. Prosim, kolega Rokavec.</p>
            </sp>
            <sp xml:id="SDZ3-Redna-35-2004-03-22.sp87">

               <speaker>FRANCI ROKAVEC:</speaker>

               <p>Za ta del odgovora s strani gospoda ministra se zahvaljujem. Mogoče samo na kratko.
               Se pravi, sedaj je na potezi, če sem prav razumel, vlada s svojim soglasjem?</p>
               <p>In drugo:</p>
               <p>Ali je dejansko v tem predmetu pogodbe prodaje večinskega deleža tudi zagotovilo za
               proizvodnjo v obeh omenjenih obratih, tako na Vrhniki kot tudi v Šmartnem pri Litiji?</p>
               <p>In tretje vprašanje:</p>
               <p>Ali ste dejansko pri članih uprave preverili spoštovanje konkurenčne klavzule? Hvala
               lepa.</p>
            </sp>
            <sp xml:id="SDZ3-Redna-35-2004-03-22.sp88">

               <speaker>PREDSEDNIK BORUT PAHOR:</speaker>

               <p>Prosim, minister.</p>
            </sp>
            <sp xml:id="SDZ3-Redna-35-2004-03-22.sp89">

               <speaker>DR. DUŠAN MRAMOR:</speaker>

               <p>V zvezi s tem, kje bo zagotovljeno točno poslovanje, je v pogodbi predvsem navedeno,
               kolikšno število delovnih mest mora biti ohranjeno in penali - po domače povedano -
               če se delovna mesta ne ohranjajo. Te poslovne odločitve so potem prepuščene dejansko
               novemu lastniku.</p>
               <p>Glede spoštovanja konkurenčnih klavzul, če smo preverjali, ali so konkurenčne
               klavzule spoštovane ali ne - jaz vam moram priznati, da tega odgovora vam ne morem ta
               trenutek dati, bom preveril, če so se pojavile kakšne situacije, o katerih mogoče
               nismo bili obveščeni oziroma če smo bili, kako se je potem, ker imamo v organih
               upravljanja svoje predstavnike, v takih primerih tudi reagiralo. To vam lahko
               posredujemo.</p>
            </sp>
            <sp xml:id="SDZ3-Redna-35-2004-03-22.sp90">

               <speaker>PREDSEDNIK BORUT PAHOR:</speaker>

               <p>Dobro. Poglejte, sedaj na mojem spisku najdem ime kolega dr. Brejca, pa ga ni. Pri
               generalni sekretarki imam zabeleženo, da bi namesto njega postavil vprašanje kolega
               Pukšič, pa ga tudi ni. Ali bi vi? V redu, ker sem iskal pojasnilo, zakaj je tukaj
               zabeleženo, da bo nekdo drug, ampak morate postaviti potem vprašanje ministru, ki je
               navzoč. Komu boste postavili vprašanje, kolega Petan?</p>
            </sp>
            <sp xml:id="SDZ3-Redna-35-2004-03-22.sp91">

               <speaker>RUDOLF PETAN:</speaker>

               <p>Tako kot sem najavil, ministru za notranje zadeve, lahko pa odgovori tudi
               drugič.</p>
            </sp>
            <sp xml:id="SDZ3-Redna-35-2004-03-22.sp92">

               <speaker>PREDSEDNIK BORUT PAHOR:</speaker>

               <p>Ja, zdaj minister seveda ni bil obveščen, da bo sedaj dolžan odgovarjati na
               vprašanje. Rad bi samo, da ta tehnična okoliščina ne vpliva na nekakšen vtis, ali je
               kdo pripravljen odgovarjati ali ne. Ali lahko počakamo, da poiščemo gospoda ministra,
               in vam bom dal besedo, pa bomo potem šli naprej na kolega mag. Drobniča. Je tako v
               redu? Prav. Pa se bomo pozanimali, kje je minister za notranje zadeve. Prosim, kolega
               mag. Drobnič, imate besedo.</p>
            </sp>
            <sp xml:id="SDZ3-Redna-35-2004-03-22.sp93">

               <speaker>MAG. JANEZ DROBNIČ:</speaker>

               <p>Hvala lepa za besedo. Lep pozdrav ministrskemu zboru! Tu imam nakaznico ene od
               uživalk pokojnine sklada obrtnikov, ki znaša nekaj čez 20.000, in je očitno tudi ta
               znesek pokojnine pod vprašajem, če seveda ne bo ustreznega ravnanja s strani vlade.
               Kaj je moje vprašanje?</p>
               <p>Sklad obrtnikov je deloval do leta 1990 po enakem načelu kot obvezni sklad
               pokojninskega in invalidskega zavarovanja, torej po načelih dokladnega sistema. Kot
               dober gospodar se je takrat sklad obrtnikov odločil, da preide na naložbeni sistem.
               Ravno tako smo tudi za ta obvezni pokojninski sklad v Sloveniji poskrbeli za tak
               prehod, zato da bi zagotovili varnost pokojninskih prejemkov. Odločitev je bila torej
               sprejeta za sklad obrtnikov, začele so se akumulirati rezervacije, vendar to zagotovo
               ne zadošča. Zato je državni zbor sprejel dopolnitev pokojninske zakonodaje, s katero
               je to stvar pravno razrešil, hkrati pa naložil proračunu Republike Slovenije, da
               zagotovi potrebna sredstva za zagotovitev teh rezervacij. Ta pričakovanja se niso
               uresničila, čeprav je bil zakon sprejet že leta 1999. In čeprav je takratni finančni
               minister Rop, ki je sedaj premier, obljubil takojšnjo rešitev že pred dvema letoma,
               je ta obljuba ostala, tako kot mnoge, neuresničena. Poglejte, kaj je takrat izjavil:
               "Da bi to omogočili, smo se dogovorili skupaj s kapitalskim skladom, da pripravi
               projekt celovite rešitve. In vlada je sprejela sklep, v skladu s katerim je
               predlagala kapitalskemu skladu, da pripravi 'due dilligance' in v celoti prevzame vse
               obveznosti sklada obrtnikov. Skratka, 'due dilligance' sedaj poteka, in ko bo skrbni
               pregled sklada obrtnikov opravljen, bo izvršena ustrezna dokapitalizacija tega sklada
               in bo v celoti in v popolnosti izplačano ter garantirano izplačilo pokojnin vsem
               tistim zavarovancem pri obrtnem skladu. Zato smo tudi takšen sklep sprejeli."</p>
               <p>Sedaj vas, gospod minister, sprašujem:</p>
               <p>Ali ste že opravili v teh letih ta skrbni pregled?</p>
               <p>Ali ste plačali obveznost v ta sklad?</p>
               <p>Kaj je ugotovil urad za zavarovalni nadzor, ko je šel na podlagi vaših napotil tudi
               nadzorovat in je opravil primerno zagotavljanje potrebnih rezervacij? Prosim za
               odgovor.</p>
            </sp>
            <sp xml:id="SDZ3-Redna-35-2004-03-22.sp94">

               <speaker>PREDSEDNIK BORUT PAHOR:</speaker>

               <p>Prosim.</p>
            </sp>
            <sp xml:id="SDZ3-Redna-35-2004-03-22.sp95">

               <speaker>DR. DUŠAN MRAMOR:</speaker>

               <p>Hvala lepa. To vprašanje sem že dobil in sem na njega že odgovarjal in se strinjam z
               mag. Drobničem, da bi lahko to vprašanje mogoče rešili tudi hitreje, kot pa smo ga do
               sedaj. Povedal vam bom kje smo trenutno pri reševanju tega problema, je pa relativno
               zapleten. Tudi sam sem menil, da je bolje enostaven, kot dejansko je.</p>
               <p>Torej, sami ste že omenili, da je v bistvu vlada maja 2002 zadolžila KAD, da pripravi
               koncept in program dolgoročnega zagotavljanja sredstev za pokojninsko in invalidsko
               zavarovanje, ki bi vključeval tudi dolgoročno rešitev problematike poslovanja. Sem pa
               že prejšnjič, ko sem takšno vprašanje dobil, povedal, da želimo ne samo poplačati
               tisto, kar piše v zakonu, ampak celovito rešiti problem SOP-a ker tisto, kar piše v
               zakonu, bi bilo lahko po našem mnenju premalo za celovito rešitev. V to sta bila
               vključena ministrstvo za delo, družino in socialne zadeve ter ministrstvo za finance,
               med tem je SOP vložil tudi tožbo proti Republiki Sloveniji za izplačilo sredstev, ki
               pripadajo zavarovancev, v skladu s pokojninskim zakonom in zakonom o poračunavanju
               finančnih obveznosti Republike Slovenije iz pokojninskega in invalidskega
               zavarovanja. Trenutno je to reševanje spora na višjem sodišču.</p>
               <p>V času od konca preteklega leta smo na ministrstvu za finance poskušali zadevo
               pospešiti in najti rešitev, ki bi pomenila dolgoročno rešitev za zavarovance in
               hkrati ne bo pomenila obremenitev javnih sredstev več, kot je to potrebno oziroma
               izhaja iz veljavne zakonodaje. V ta namen je bil sklican sestanek med predstavniki
               SOP, obrtne zbornice Slovenije, KAD, ministrstvom za delo, družino in socialne zadeve
               ter ministrstvom za finance dne 11.11.2003, na katerem je bil predstavljen osnovni
               koncept, in sicer po najmanjši možni meri okrniti pravice zavarovancev, ohraniti ime
               sklada in aktivno sodelovanje z varovanci v nadzornih organih. Na osnovi tega je bil
               sprejet sklep, da se sestanejo uprava, SOP, predstavniki KAD-a in pripravijo gradivo
               za skupščino SOP na osnovi predstavljenega koncepta rešitev, ki bo predstavljal
               skupni predlog sanacije SOP-a. Na podlagi tega sklepa so se predstavniki obeh
               institucijsestali, vendar skupnega predloga niso oblikovali, ker je prišlo do
               prevelikih razhajanj v izračunih. Zato smo na ministrstvu za finance ponovno sklicali
               sestanek z vsemi zainteresiranimi in vpletenimi stranmi, sestanek je potekal
               15.1.2004, in sprejeti so bili sklepi, da SOP v najkrajšem možnem času zagotovi
               agenciji za zavarovalni nadzor vse potrebne podatke za pripravo ocen o ustreznosti in
               AZN to stori v najkrajšem možnem času. Ob tem naj AZN ugotovi tudi, kolikšen
               primanjkljaj se izkazuje po posameznih skladih in skupno. Na podlagi teh sklepov je
               SOP zagotovil podatke, ki jih AZN zahteval, in na osnovi tega pripravil neko oceno,
               ki pa zaradi razhajanj v določitvi višine obveznosti države še ni dokončna.</p>
               <p>Hkrati pa KAD na podlagi dosedanjih podatkov pripravlja nov koncept in program
               dolgoročnega reševanja problematike SOP z novimi izračuni. Pričakujem, da bomo na
               ministrstvu za finance prejeli dokončne izračune do konca tega tedna, s katerimi bomo
               seznanili tako SOP kot tudi obrtno zbornico Slovenije. Napodlagi tega bi morali
               doseči načelni dogovor, ki ga je treba nato predstaviti skupščini SOP, ki je
               predstavnik zavarovancev SOP in edini organ, ki lahko dokončno pristane na ponujeno
               rešitev.</p>
               <p>Ministrstvo za finance in vlada se prizadevata, da se bo seveda v sodelovanju z
               upravo SOP in predstavniki obrtne zbornice v zelo kratkem času pripravil skupni
               predlog in predstavil že na prvi sklicani skupščini SOP, ki naj bi bila predvidoma v
               mesecu juniju. Takšno je sedanje stanje in pri najboljši veri upam, da bomo ta primer
               dali z mize. Hvala lepa.</p>
            </sp>
            <sp xml:id="SDZ3-Redna-35-2004-03-22.sp96">

               <speaker>PREDSEDNIK BORUT PAHOR:</speaker>

               <p>Prav. Mag. Drobnič, dodatno dopolnilno vprašanje.</p>
            </sp>
            <sp xml:id="SDZ3-Redna-35-2004-03-22.sp97">

               <speaker>MAG. JANEZ DROBNIČ:</speaker>

               <p>Torej ob tem vašem odgovoru je možno razmišljati v več smereh. Biti v trdni veri, je
               premalo. Zagotovo! Dve leti ste imeli čas, da bi to postorili, jaz sem vas tudi
               konkretno vprašal: Ali je bil ta skrbni pregled opravljen ali ni bil? Konkretnega
               odgovora ni bilo danega, pravite, da se ocene razhajajo. Vemo, kako se to naredi,
               pač, nevtralne institucije se povabi in to opravi in ni kaj! Država je tukaj obvezna,
               igra se pač s tem zavarovalnim skladom. Zagotovo ne bi bilo v korist ne državljanom
               pa ne tudi državi, da se pripelje v rizično pozicijo takšen sklad, ki zagotavlja
               socialno varnost ljudem, ki so vplačevali premije v ta zavarovalni sklad. Torej, to
               konkretno me zanima.</p>
               <p>Ste ta skrbni pregled pripravili sploh? Ali je agencija za zavarovalni nadzor kaj
               ugotovila? Koliko je potrebnih rezervacij? Zanima me: Koliko naj bi po grobih ocenah
               znašala obveznost države? Ali bi ta obveznost države izpolnila pogoj tega minimuma
               potrebnih rezervacij?</p>
            </sp>
            <sp xml:id="SDZ3-Redna-35-2004-03-22.sp98">

               <speaker>PREDSEDNIK BORUT PAHOR:</speaker>

               <p>Prosim, minister.</p>
            </sp>
            <sp xml:id="SDZ3-Redna-35-2004-03-22.sp99">

               <speaker>DR. DUŠAN MRAMOR:</speaker>

               <p>Bom odgovoril samo na to zadnje, ker verjetno je bilo to tudi neposredno vprašanje.</p>
               <p>Kot sem že povedal, podatki so bili dani, agencija za zavarovalni nadzor pa še nima
               čisto dokončanih, do konca tega tedna bodo imeli po njihovih zagotovilih dokončne
               izračune in takrat bo možno tudi na to odgovoriti. Če vam lahko takoj, ko dobim te
               podatke, odgovorim na vprašanje - če ga prav razumem - koliko je potrebnih še
               dodatnih sredstev; se pravi, kolikšen je primanjkljaj - po domače povedano,
               rezervacij - in kolikšna je obveznost države po zakonu? Pa bi vam potem lahko takoj,
               ko dobim podatke pisno posredoval.</p>
            </sp>
            <sp xml:id="SDZ3-Redna-35-2004-03-22.sp100">

               <speaker>PREDSEDNIK BORUT PAHOR:</speaker>

               <p>Hvala lepa. Prej sem vas obvestil, da je poslanska skupina SDS izrazila željo, da bi
               prišlo do zamenjave pri vrstnem redu. No ugotovili smo, da gre za vprašanja, ki so
               namenjena različnim ministrom. Vrstni red pa je določen ravno zato, da ne prihaja do
               odsotnosti. Tako bi prosil za razumevanje kolega Petana, da ne njemu, ne drugim, ki
               imajo podobne želje, ne morem ugoditi, posebej, ker ne gre za istega ministra. Razen,
               tokrat izjemoma je minister za notranje zadeve, ko je slišal to razpravo, prihitel v
               dvorano. Če to ne bo pomenilo kakšnega presedana in če nihče v dvorani ne ugovarja,
               bom dal možnost kolegu Petanu, da izjemoma zastavi vprašanje. Torej, to ne bo
               pomenilo, da je kakšen presedan narejen. Ali lahko, ker je minister bil tako
               prijazen, da je prihitel v dvorano. Nihče ne ugovarja? Tokrat izjemoma, kolega Petan
               - vi ugovarjate! Prav, potem se bomo... Saj sem rekel, tukaj sem želel samo
               opozoriti, da je minister tako prijazen, ko je slišal za to razpravo, da prišel v
               dvorano. Se vam zahvaljujem za to pozornost, kolegu Petanu za razumevanje, pa vam za
               mini pojasnilo. Nadaljujemo po vrsti in kolega Čebulj ima sedaj pravico, za njim
               kolegica Sonja Areh Lavrič in tako naprej.</p>
            </sp>
            <sp xml:id="SDZ3-Redna-35-2004-03-22.sp101">

               <speaker>FRANC ČEBULJ:</speaker>

               <p>Hvala lepa. Moje poslansko vprašanje je namenjeno službi vlade Republike Slovenije za
               strukturno politiko in regionalni razvoj, gospe ministrici Kovačevi.</p>
               <p>Gorenjski župani in predstavniki gorenjske zbornice Slovenije ter območne obrtne
               zbornice Kranj so vam poslali protestni dopis prek regionalne razvojne agencije
               Gorenjske glede nastalega položaja gorenjske regije pri izvrševanju državnega
               razvojnega programa in enotnega programskega dokumenta 2004/2006.</p>
               <p>Glede na to, da odgovora na protestno pismo še do danes nismo prijeli, kar
               ocenjujemo, da takšen pristop vlade, vas, spoštovana ministrica, in tudi vlade ni na
               mestu. Zato pričakujemo, da bomo danes slišali ustni odgovor oziroma bom slišal ustni
               odgovor in tudi pisni odgovor o vaših namerah o nadaljnjih zaviranjih - to je naša
               ocena na Gorenjskem - razvoja Gorenjske.</p>
               <p>Naj povem, da je Gorenjska, ki se je po bruto domačem proizvodu na prebivalca uvršča
               na šesto mesto med slovenskimi regijami, ki bo po predvidenih alokacijah prejela enak
               delež neposrednih razvojnih spodbud kot najbolj razvita osrednja slovenska regija, in
               to devetkrat manj kot savinjska regija, ki je primerljiva regija po bruto domačem
               proizvodu. Menimo, da je treba nujno takoj narediti vmesno oceno stanja po regijah
               ter že z letom 2004 preusmeriti sredstva neposrednih spodbud za Gorenjsko in
               alokacijo sredstev enotnih programskih dokumentov, da bo primerljiv z razvojno
               merljivimi regijami.</p>
               <p>Gorenjska se je znašla v situaciji, ki ji ob sedanjih zakonodajnih in političnih
               pogojih ne zagotavlja enakih možnosti razvoja in bo dolgoročno gospodarsko
               nazadovala; še manj pa bo uspela uresničiti cilje regionalnega razvojnega programa za
               obdobje 2000-2006.</p>
               <p>Gospa ministrica, hvala vam za odgovor, tako ustni in tudi pismen, katerega pričakuje
               gorenjska regija. Hvala lepa.</p>
            </sp>
            <sp xml:id="SDZ3-Redna-35-2004-03-22.sp102">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa ministrica, magistra Kovačeva, izvolite.</p>
            </sp>
            <sp xml:id="SDZ3-Redna-35-2004-03-22.sp103">

               <speaker>MAG. ZDENKA KOVAČ:</speaker>

               <p>Hvala lepa gospodu poslancu za vprašanje. Spoštovana gospa predsedujoča in seveda
               vse kolegice in kolegi v tej dvorani!</p>
               <p>Res hvala za to vprašanje, tudi takojšnji odgovor, da ne gre za nikakršno
               zanemarjanje gorenjske regije in da ni v tem razlog, da naša služba ni odgovorila na
               resnično postavljeno protesno pismo, javno tudi izpostavljeno v vseh medijih, ampak
               smo želeli počakati napridobitev ustreznih podatkov tudi za leto 2003, ki bi nam
               dajali pravo, merljivo statistično osnovo, da ugotovimo, ali se je položaj gorenjske
               regije resnično toliko poslabšal, kot se navaja samo na podlagi enega kazalca, to je
               bruto domačega proizvoda zanj je tudi zavod za statistiko, potem ko ga je objavil,
               opozoril, da ne gre primerjati tega podatka za leto 1999 in tega podatka za leto
               2002, ker gre za dve različni metodologiji, in da bo šele v letu 2003 narejen tudi
               preračun cele vrste podatkov po evropskih metodologijah za nazaj - računamo, da nekje
               do konca meseca maja letošnjega leta. Šele takrat bo možno tudi na podlagi enotno
               uporabljene metodologije ugotoviti ali se je z vidika družbenega proizvoda situacija
               na Gorenjskem karkoli poslabšala.</p>
               <p>Vemo, da zakon o spodbujanju skladnega regionalnega razvoja nalaga vladi, da spremlja
               dogajanja v regionalnem razvoju in da tudi letno poroča državnemu zboru in da kot
               osnovo uporabljamo strategijo regionalnega razvoja Slovenije in merila, ki so bila
               določenav tej strategiji - tukaj govorimo predvsem o indeksu razvojne ogroženosti.
               Kot veste, je bilo v lanskem letu pripravljeno podrobno poročilo, ki ugotavlja in je
               bilo seveda tudi posredovano parlamentu, pri njem je sodelovala tudi regionalna
               razvojna agencija. To poročilo ugotavlja, da se Gorenjska takoj za obalno-kraško in
               osrednjo slovensko statistično regijo uvršča na tretje mesto po stopnji razvitosti in
               znaša njen indeks 0,224, v primerjavi z goriško celo 0,316 in obalno-kraško 0,135,
               kar pomeni, da se položaj Gorenjske z vidika indeksa razvojne ogroženosti ni bistveno
               spremenil.</p>
               <p>Kot sem rekla, v kratkem bomo lahko posredovali v nekaj mesecih, do konca meseca
               maja tudi podatke o spreminjanju bruto rasti domačega proizvoda, vendar že sedaj smo
               poskušali pridobiti iz delovnih zvezkov, ki bodo kmalu objavljeni, tudi druge
               podatke, ki bi vendar osvetlili, ali se je ta položaj gorenjske regije kakorkoli
               poslabšal. Poglejmo samo nekatere. Stopnja registrirane brezposelnosti se je v regiji
               od leta 1997 z 12% znižala na 8,3% - 2003 in po tem kazalcu je regija še vedno na
               istem mestu, kot je bila tudi ob začetku uresničevanja regionalnega razvojnega
               programa. Po bruto domačem proizvodu na prebivalca, sem že povedala, kakšna je
               situacija. Po rezultatih poslovanja regij kot ekonomskih enot je regija v letu 2000
               pridelala 10,3% dobiček, v letu 2001 1,8% izgubo in v letu 2002 12,3% dobiček, za
               leto 2003 še ni podatkov, bodo pa kmalu na razpolago. Po bruto dodani vrednosti, ki
               je tudi osnova za dohodnino, je regija imela 101,1% rast in je na tretjem mestu po
               rasti v Sloveniji in po osnovi za dohodnino prav tako 102,8% rast, glede na
               povprečje, in je prav tako na tretjem mestu. Tako iz tega razloga praktično v tem
               trenutku ni nobene podlage, da bi spreminjali položaj regije.</p>
               <p>Samo še odgovor - če lahko, samo za sekundo - glede neposrednih spodbud. Ni res, da
               je ta regija dobila manj spodbud. Dobila jih je 333 milijonov v letu 2003 iz
               neposrednih virov in 6,3 milijarde iz posrednih virov. Za namene prestrukturiranja
               gospodarstva, kar je ključni problem te regije, kar 19% vseh sredstev, ki so bila
               razdeljena s strani gospodarstva. Torej ne moremo trditi, da je bila ta regija
               kakorkoli podzastopana pri državnih razvojnih spodbudah. Hvala.</p>
            </sp>
            <sp xml:id="SDZ3-Redna-35-2004-03-22.sp104">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Čebulj želi, da ministrica dopolni odgovor. Izvolite, gospod
               Čebulj.</p>
            </sp>
            <sp xml:id="SDZ3-Redna-35-2004-03-22.sp105">

               <speaker>FRANC ČEBULJ:</speaker>

               <p>Hvala lepa, gospa ministrica. No, želel bi, da pismeni odgovor dobi tudi gorenjska
               regija.</p>
               <p>V zvezi z vašo obrazložitvijo bi vas samo seznanil, da se je ta izračun na Gorenjskem
               naredil tudi na osnovi statističnih podatkov. Nenazadnje ste bili o tem obveščeni, ne
               samo vi, tudi vlada in drugi resorni ministri, vendar jasnega odgovora ni bilo.</p>
               <p>Vas pa sprašujem še naslednje. Glede na določene ugotovitve, ki ste jih podali, ter
               da bo prišlo še do določenih drugih ugotovitev, ki niso toliko ugodne za Gorenjsko:
               Kaj nameravate storiti?</p>
            </sp>
            <sp xml:id="SDZ3-Redna-35-2004-03-22.sp106">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa ministrica, izvolite.</p>
            </sp>
            <sp xml:id="SDZ3-Redna-35-2004-03-22.sp107">

               <speaker>MAG. ZDENKA KOVAČ:</speaker>

               <p>No, najprej še enkrat pojasnilo glede napačne metodologije, ki je bila uporabljena,
               ko je prišlo do obravnave situacije v regiji. Urad za statistiko, kot sem že
               opozorila, je takrat, ko je podal nove ocene rasti družbenega proizvoda, ugotovil, da
               rasti po metodologiji iz leta 1999in rasti po metodologiji iz leta 2002 med seboj
               niso primerljive in da bo šele sedaj preračunal celo zadevo po novi metodologiji, in
               takrat bomo dejansko vedeli, kakšna je pravzaprav situacija glede rasti družbenega
               proizvoda. Kot ste sami videli, vsi ostali kazalci v regiji - seveda bi vsakdo želel,
               da bi bili boljši v vseh slovenskih regijah - pa vendar ne moremo reči, da so se
               relativno kakorkoli poslabšali glede na ostale regije.</p>
               <p>Kaj bomo pa storili, da bi se zadeve še izboljšale? Mislim, da smo že s tem, ko smo
               pripravili zelo podrobno poročilo in ugotovili za vsako posamezno regijo, kje so
               ključni problemi, ki jih je treba odpraviti, naredili prvi korak k temu, da
               regionalni razvoj naredimo še bolj, bom rekla, še bolj individualistično obarvan, če
               tako rečem; se pravi, v skladu s potrebami vsake regije.</p>
               <p>Po drugi strani pa veste, da je pred časom bil vložen v parlamentarno razpravo nov
               zakon o spodbujanju skladnega regionalnega razvoja, ki ga bo možno, seveda, upam, da
               še v letošnjem letu, tudi sprejeti. Ta zakon pravzaprav uvaja vrsto elementov, na
               podlagi katerih verjamemo in načrtujemo, da bomo lahko ta skladnejši regionalni
               razvoj peljali še bolj v partnerstvo z gospodarskimi, občinskimi in drugimi partnerji
               na nivoju posamezne regije. To je tista ključna pot, do katere moramo priti, če
               želimo, da bo zadeva še bolj transparentna.</p>
            </sp>
            <sp xml:id="SDZ3-Redna-35-2004-03-22.sp108">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za kmetijstvo, gozdarstvo in prehrano bo poslansko vprašanje
               postavila gospa Sonja Areh Lavrič. Izvolite. Gospa ministrica, ali lahko izključite
               mikrofon?</p>
            </sp>
            <sp xml:id="SDZ3-Redna-35-2004-03-22.sp109">

               <speaker>SONJA AREH LAVRIČ:</speaker>

               <p>Hvala lepa, gospa predsedujoča. Spoštovani ministri, predstavniki vlade, spoštovane
               kolegice, kolegi. Imam ustno vprašanje za gospoda Buta, ministra za kmetijstvo -
               vidim, da ga ni tukaj, vendar ga bom vseeno povedala in bi prosila pisni ali ustni
               odgovor na naslednji seji.</p>
               <p>Spoštovani gospod minister, ker ste v odgovoru poslanskemu kolegu, gospodu Baroviču,
               ki vam je zastavil vprašanje, odgovorili bolj v obliki pravljice kot pa resno
               argumentirano, vsaj glede na trenutni položaj Kobilarne Lipica, vas danes prosim, da
               mi konkretno odgovorite na sledeče vprašanje, in sicer.</p>
               <p>Lipica je pred podržavljenjem, torej pred skrbništvom ministrstva za kmetijstvo
               poslovala pozitivno. Razložite mi: Kakšno je poslovanje sedaj, ko dobiva državne
               dotacije, a posluje z več kot 300 milijonsko izgubo?</p>
               <p>V Lipici že več kot leto dni ni direktorja, kar zagotovo vpliva na to, da se finančno
               in materialno stanje slabša iz dneva v dan. 4. julija 2003 je svet kobilarne Lipica
               izbral direktorja, ki je izpolnjeval vse razpisane pogoje, objavljene v Uradnem
               listu.</p>
               <p>Zakaj in iz katerih razlogov niste dali soglasja za imenovanje? Zakaj ste zahtevali
               koalicijsko usklajevanje za direktorja, čeprav to ni politična funkcija?</p>
               <p>Zakaj Lipica kupuje madžarsko seno v Italiji? Gre morda za visoka izplačila provizij
               določenim osebam? Zakaj se le-to ne kupuje na Madžarskem, kjer je ceneje?</p>
               <p>Pravzaprav pa me zanima: Zakaj lipicanci ne jedo slovenskega sena? Pri tem je
               zaraščenega več kot pol Krasa in nepokošenega.</p>
               <p>Svetovno znana lipiška dresurna šola ne bo sodelovala na olimpijskih igrah v Atenah.
               Vsi vemo, kakšna promocija bi bila to za Lipico, ki se danes bojuje s tremi do
               štirimi gosti, ki pridejo. Sprašujem vas:</p>
               <p>Zakaj omenjene šole na olimpijskih igrah ne bo, medtem ko so leta 1984 v Los Angelesu
               bili lipicanci?</p>
               <p>Je morda glavni razlog v tem, da želite kobilarno prepustiti Avstrijcem? Določeni
               namigi namreč kažejo na to, da ima kobilarna Pliberg že pripravljen razvojni načrt za
               Lipico.</p>
               <p>In še to, gospod minister, gostinstvo boste lahko razprodali tako kot so vam
               predlagali vaši dragi svetovalci, katerim storitve plačujete iz davkoplačevalskih
               sredstev za to, da vam, kot ste odgovorili, .../Opozorilni znak za konec
               razprave./... v vašem pisnem odgovoru, napišejo vinsko karto in jedili list. Hvala
               lepa.</p>
            </sp>
            <sp xml:id="SDZ3-Redna-35-2004-03-22.sp110">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Sonja, v skladu z vašim predlogom bo mag. Franc But dolžan podati
               odgovor ustno na naslednji seji. Hvala lepa. Ministru za delo, družino in socialne
               zadeve bo postavil poslansko vprašanje gospod Franc Sušnik. Ga ni? Ravno tako želi
               istemu ministru postaviti poslansko vprašanje gospa Marija Ana Tisovic. Izvolite.
           </p>
            </sp>
            <sp xml:id="SDZ3-Redna-35-2004-03-22.sp111">

               <speaker>MARIJA ANA TISOVIC:</speaker>

               <p>Hvala lepa za besedo, spoštovana podpredsednica. Spoštovani kolegi, kolegice,
               spoštovani ministri in ministrica. Svoje poslansko vprašanje bom postavila gospodu
               dr. Dimovskemu v zvezi z dodatnim pokojninskim zavarovanjem.</p>
               <p>Zavarovanci dodatnega pokojninskega zavarovanja so v začetku letošnjega leta dobili
               sporočila o stanju na njihovih pokojninskih računih, na katere jim njihovi
               delodajalci nakazujejo del zaslužka. Iz primerjave med vsoto mesečnih plačil in
               stanjem je videti, da zavarovanec na svoja sredstva ne dobiva nobenih obresti, saj so
               stroški zavarovalnice višji od zajamčenega donosa in dobička na vložena sredstva
               skupaj.</p>
               <p>Gospod minister: Ali se vam ne zdi preveč, da zavarovalnica za dodatno pokojninsko
               zavarovanje kot svoje stroške zaračunava kar od 5,5% do 8,5% od vsake plačane
               premije? To pomeni, da zavarovalnica pobere skoraj toliko, kot bi znašal prispevek
               delodajalca za obvezno pokojninsko zavarovanje, ki bi se obračunaval na ta znesek.</p>
               <p>Po pregledu zavarovalnih pogojev pri različnih zavarovalnicah, ki izvajajo dodatna
               pokojninska zavarovanja v Sloveniji, lahko ugotovimo, da si pri zaračunavanju
               stroškov ne konkurirajo in si vse zaračunavajo nenormalno visoke stroške. H tako
               imenovanim odstopnim stroškom si zavarovalnice zaračunavajo še upravljalsko provizijo
               v višini 1,5% povprečne letne vrednosti sklada. To je v začetku zavarovanja
               sorazmerno majhna postavka, po desetih, dvajsetih letih zavarovanja, ko bo na računu
               nekaj milijonov tolarjev, pa bo ta provizija že predstavljala nesorazmerno visok
               znesek v primerjavi s posli, ki jih ima zavarovalnica z upravljanjem tega
               zavarovančevega premoženja. V prvih letih od uvedbe dodatnega pokojninskega
               zavarovanja zavarovanci še niso začutili visokih stroškov, s katerimi so si
               zavarovalnice zagotovile varnost pred morebitno konkurenco, do katere bo najbrž
               prišlo po vstopu v Evropsko unijo. Takrat bo večina zavarovancev ugotovila, da druge
               zavarovalnice zaračunavajo nižje stroške ali dajejo neke druge ugodnosti. Vendar,
               zavarovanec v prvih trehletih po začetku zavarovanja sploh ne bo mogel prestopiti v
               bolj ugodno zavarovalnico, kasneje pa mu bo prav prejšnja zavarovalnica zaračunala
               izstopne stroške v višini celotnega celega odstotka vseh sredstev na računu. Če vse
               skupaj seštejemo, vidimo, dase na delež zaslužka, ki ga delodajalec izplača delavcu v
               obliki premije, ../Opozorilni znak za konec razprave./... kolektivnega dodatnega
               pokojninskega zavarovanja, konec koncev nabere skoraj toliko stroškov kot dajatev,
               kot če bi delavec denar dobil v obliki povišanja plače.</p>
               <p>Gospod minister, sprašujem vas:</p>
               <p>Kakšni so po vaših podatkih povprečni stroški in drugi odbitki, ki jih izvajalci
               dodatnega pokojninskega zavarovanja zaračunavajo iz premij, ki jih plačujejo
               zavarovanci oziroma njihovi delodajalci? Zakaj so tako visoki? Ali se vam zdi, da je
               to prav?</p>
               <p>Kaj boste storili, da se bo stanje popravilo? Hvala lepa.</p>
            </sp>
            <sp xml:id="SDZ3-Redna-35-2004-03-22.sp112">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Vlado Dimovski, izvolite.</p>
            </sp>
            <sp xml:id="SDZ3-Redna-35-2004-03-22.sp113">

               <speaker>DR. VLADO DIMOVSKI:</speaker>

               <p>Na to vprašanje je potrebno začeti z odgovorom tako, da je 318. člen zakona o
               pokojninskem in invalidskem zavarovanju določil, da minister za finance oziroma
               pristojni za finance izda odredbo o najvišjem dovoljenem odstotku vstopnih in
               izstopnih stroškov ter najvišjih provizijah za upravljanje vzajemnega pokojninskega
               sklada. S to določbo tega zakona in s to odredbo ministrstva za finance so določeni
               najvišji možni zneski. Na osnovi tega potem ministrstvo za delo, kot, lahko bi rekel,
               tisto ministrstvo, ki je zadolženo za odobravanje pokojninskih načrtov, pokojninske
               načrte odobrava tako, da v okviru te odredbe, ki jo določa ministrstvo za finance,
               odobri pokojninske načrte. Tukaj lahko potem povemo naprej, da v bistvu ta praksa na
               nek način deluje od leta 2000 oziroma od sprejema zakona naprej.</p>
               <p>Vprašali ste me, kaj bomo naredili oziroma kaj smo storili za to, da stroški ne bi
               bili tako visoki. Moram reči, da ste govorili v prihodnjiku, ampak v tem trenutku
               lahko govorim, da smo to že storili, in lahko povem, da smo v pokojninskih načrtih
               omogočili, da smo te najvišje dopustne stroške znižali tako, da so se morali
               izvajalci pokojninskih načrtov v pogajanjih s svojimi, da tako rečem, klienti
               pogajati za te nižje stroške, kar je omogočilo, da je prišlo do konkurence med
               izvajalci pokojninskih načrtov.</p>
               <p>Sedaj, ker ste me vprašali, bi lahko povedal, da je ministrstvo za delo v okviru
               svoje pristojnosti izvajalcem dopustil, da so v pokojninskih načrtih kolektivnega
               zavarovanja vse stroške opredelili kot najvišje možne, potem pa lahko, tako kot sem
               povedal, navzdol prilagajajo v okviru pogajanj s posameznim delodajalcem. Lahko
               povem, da je tako ravnanje ministrstva že prineslo rezultat v tem, da so se stroški
               znižali. Če dovolite bi naredil to primerjavo. Namreč odredba, ki sem jo prej omenil,
               na osnovi 315. člena zakona pravi, da so vstopni stroški največ v višini, tako kot
               ste rekli, 6% vplačane premije, izstopni stroški največ 1% odkupne vrednosti,
               provizija za upravljanje pa v višini 1,5%, kjer se potem lahko v prvih treh letih
               izstopni oziroma vstopni stroški povečajo za 50% na te osnovne vrednosti. Vendar pa,
               če vzamemo primerjavo, so vstopni stroški ravno zaradi posega ministrstva za delo, s
               tem da je dopustilo, da so se nanek način stroški glede na posamezno konkurenco
               zniževali, pod 4%, kar pomeni 2-odstotni točki manj, kot so dopustni, oziroma skoraj
               33 ali pa več kot 33% nižji stroški. Hkrati pa upravljavska provizija, ki je bila
               določena po odredbi za 1,5% kot najvišjadopustna, zaradi, lahko rečem, ravnanja
               ministrstva za delo zdaj pada pod 1% dejanskih upravljavskih stroškov. Tako
               pričakujem, da bo v prihodnosti zaradi konkurence na trgu prihajalo do zniževanja,
               lahko govorimo o internacionalizaciji tudi portfeljev inpodobno. V tem smislu lahko
               pričakujemo, da se bodo sčasoma ti stroški, tako upravljavski, izstopni in vstopni
               stroški, na nek način usklajevali glede na evropski trg, bolj ali manj, v stopnji, ko
               se bo posamezen portfelj internacionaliziral. Tako se mi zdi, da je z ravnanjem, ki
               smo ga dopustili, prišlo do konkurence med izvajalci pokojninskih načrtov, vendar
               verjetno zaradi omejenega trga in pa še vedno povečevanja števila zavarovancev
               znotraj tega tako imenovanega drugega stebra, ki se izvaja prek izvajalcev, ne do
               tiste mere, ki bi omogočila neko uravnoteženo dolgoročno situacijo.</p>
            </sp>
            <sp xml:id="SDZ3-Redna-35-2004-03-22.sp114">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite, da minister dopolni odgovor? Izvolite, gospa Marija Ana.</p>
            </sp>
            <sp xml:id="SDZ3-Redna-35-2004-03-22.sp115">

               <speaker>MARIJA ANA TISOVIC:</speaker>

               <p>Hvala lepa, gospod minister, za vaš odgovor. Vendar sta k meni prišla namreč dva
               zavarovanca, ki dodatno vplačujeta v ta sklad, vsak pri svoji zavarovalnici, in pri
               obeh je enako pravzaprav - ni nobene konkurenčnosti. Tako da tu ne vidim
               konkurenčnosti. Prišla pa sta na podlagi tega, ker sta zdaj dobila izpiske v
               letošnjem letu, ker jih zavarovalnica obvešča, koliko imata na skladu. Če bodo res
               zmanjšani stroški, pa če bo potem, ko bomo prišli v EU, konkurenčnost taka, da se bo
               lahko izbiralo... Vendar vseeno, recimo, glede izstopa - če le-ta po treh letih
               izstopi, mu odbijejo od celotne vsote kar precejšen znesek. Tu je bil problem. To je
               bil pač eden izmed državljanov oziroma dva, ki sta vprašala, kako je s tem oziroma
               ali se vam ne zdijo te obresti oziroma stroški pravzaprav oderuški, dobesedno tako je
               bilo rečeno. Hvala lepa.</p>
            </sp>
            <sp xml:id="SDZ3-Redna-35-2004-03-22.sp116">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, dopolnitev odgovora. Izvolite.</p>
            </sp>
            <sp xml:id="SDZ3-Redna-35-2004-03-22.sp117">

               <speaker>DR. VLADO DIMOVSKI:</speaker>

               <p>Če smem odgovoriti na to vprašanje. Vsekakor je tendenca, ki jo bomo srečevali,
               zagotovo zmanjševanje teh vstopnih in izstopnih stroškov. In naš namen je bil ravno
               ta, da zmanjšamo stroške oziroma da dopustimo konkurenco med posameznimi izvajalci.
               Pomembno pa je - v zvezi s čimer ste postavili vprašanje -, da vsak posameznik, ki se
               vključuje - vi ste tu govorili o kolektivnih zavarovanjih, seveda -, vnaprej natančno
               vedo, kakšni so stroški. To se pravi, kakšni so izstopni stroški in kakšna je
               prodajalska provizija. To se pravi, tukaj pa je treba vztrajati, da prihaja oziroma
               da izvajalci pokojninskih načrtov obveščajo potencialne zavarovalnice in tiste
               zavarovance, ki so že vključeni v posamezni pokojninski načrt, kako in na kakšen
               način se posamezni stroški lahko znižujejo ali so se pa znižali zaradi neke poslovne
               politike izvajalske organizacije. Zato se mi zdi pomembno to.</p>
               <p>Drugače se bo pa posameznik ravnal tudi po tem, kakšne pogoje mu bo izvajalec
               pokojninskega načrta ponudil. Tisti, ki mu bo ponudil boljše pogoje - v tem vašem
               primeru je pač prišlo do izenačitve teh izstopnih in vstopnih stroškov in
               upravljalske provizije izvajalskih organizacij, v posameznih primerih se bo pa
               posameznik prek kolektivnih pokojninskih načrtov lahko vključeval v tiste izvajalce
               pokojninskih načrtov, ki bodo pa imeli boljše pogoje, in to je ravno namen
               konkurence.</p>
            </sp>
            <sp xml:id="SDZ3-Redna-35-2004-03-22.sp118">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za pravosodje in ministru za notranje zadeve bo poslansko
               vprašanje postavil gospod Jožef Jerovšek. Izvolite.</p>
            </sp>
            <sp xml:id="SDZ3-Redna-35-2004-03-22.sp119">

               <speaker>JOŽEF JEROVŠEK:</speaker>

               <p>Moje poslansko vprašanje se nanaša na veliko finančno afero mariborskih stečajnih
               upraviteljev. Želim pojasnila glede delovanja stečajnih senatov, stečajnih
               upraviteljev, glede trajanja stečajnih postopkov in o preiskavi morebitnih kaznivih
               dejanj, upraviteljev stečajne mase in stečajnih senatov.</p>
               <p>Ob stečajih TAMA, Elektrokovine, Metalne, Mariborskega tiska in še drugih podjetij
               je pred leti v Mariboru ostalo brez dela na tisoče delavcev omenjenih podjetij brez
               sleherne odpravnine. Ostali so brez strehe in odškodnine, zato so upravičeno računali
               vsaj na drobtinice iz stečajne mase. Sedaj so opeharjeni še drugič. Izkazalo pa se
               je, da je šlo pri upravljanju stečajne mase za zavestno pranje denarja, za
               načrtovanje ropa denarja, ki je bil namenjen za stečajno maso. Celo to lahko
               pritrdimo komentatorjem, da je v primeru upravljanja s stečajnimi sredstvi s strani
               mariborskih stečajnikov šlo za skrunitev trupla ob pogrebu.</p>
               <p>Zato sprašujem pristojne ministre:</p>
               <p>Kako se je glede na v Mariboru splošno znano dejstvo to čudno ravnanje stečajnih
               upraviteljev odzvalo pravosodno ministrstvo?</p>
               <p>Ali je kdaj skušalo preprečiti te finančne malverzacije?</p>
               <p>Ali imajo stečajni senati kakšne obveznosti v svoji vlogi nadzorne funkcije, kakšne
               obveznosti imajo, kdo je odgovoren za neizvajanje nadzorne vloge?</p>
               <p>Kako je mogoče, da so stečajni senati tako slabo nadzirali upravljanje stečajne mase,
               kakšne konsekvence jih bodo doletele zaradi tega?</p>
               <p>Zakaj so med stečajnimi upravitelji stečajev z veliko stečajno maso najbolj posvečene
               in vedno iste osebe?</p>
               <p>Zanima me: Ali bo vlada vložila odškodninsko tožbo proti predsednikom stečajnih
               senatov, ki niso preprečili takšnih finančnih malverzacij?</p>
               <p>Pravzaprav me zanima: Koliko je po Sloveniji še stečajev, kjer stečajni upravitelji
               samovoljno posojajo oziroma perejo denar iz stečajne mase?</p>
               <p>Ministrstvo za notranje zadeve pa sprašujem: Kako poteka preiskava suma teh
               milijardo težkih kaznivih dejanj? Zakaj se je policija v preiskavo vključila šele
               potem, ko so zadevo odkrili novinarji? Ali je res, da so nekateri upravitelji bogato
               sponzorirali volilne kampanje Združene liste, LDS-a in da v zadnjem času celo
               sponzorirajo FORUM21?</p>
               <p>Potem postavljam tudi vprašanje v zvezi s stečajnim postopkom kmetijskega kombinata
               Ritoznojčan v Slovenski Bistrici, ki traja že 14 let. Stečajni upravitelj zavlačuje
               končanje stečajnega postopka, ravna popolnoma samovoljno. Zdi se, kot da ima edini
               cilj, da s sredstvi iz stečajne mase čim dlje skrbi zase. Seveda iz stečajnega
               postopka je bila občini, predvsem kmetom in kmetijstvupovzročena daljnosežna ogromna
               gospodarska škoda, ki bo šla v milijarde. .../Opozorilni znak za konec razprave./...</p>
               <p>Stečajni upravitelj ne želi popolnoma zastarelih nasadov v vinogradu izročiti
               denacionalizacijskim upravičencem in drugim za obnovo nasadov zainteresiranih kmetov.
               Na ta način bo celotno področje zamudilo rok za obnovo nasadov pred vstopom v
               Evropsko unijo, hkrati pa ne morejo koristiti namenskih sredstev za obnovo nasadov.</p>
               <p>Prav tako stečajni upravitelj ne prenaša zemljišč na sklad kmetijskih zemljišč in
               gozdov Republike Slovenije, katera bi moral prenesti že na podlagi zakona. Prav tako
               ne upošteva uveljavljanja predkupne pravice na zemljiščih, ki so nujno potrebna za
               javno korist - čistilna naprava, kolektor za čistilno napravo, ureditev kopališča in
               pokopališča in tako naprej.</p>
            </sp>
            <sp xml:id="SDZ3-Redna-35-2004-03-22.sp120">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, že minuta je skoraj čez, saj dovoljujem vprašanje. Mislim, da je
               bilo tako veliko, da bosta gospoda ministra v času, ki ga imata na voljo, verjetno
               težko v celoti odgovorila. Gospod Jerovšek, lahko izključite svoj mikrofon? Besedo
               dajem ministru za pravosodje, magister Bizjak, izvolite.</p>
            </sp>
            <sp xml:id="SDZ3-Redna-35-2004-03-22.sp121">

               <speaker>MAG. IVAN BIZJAK:</speaker>

               <p>Gospa podpredsednica, poslanke in poslanci!</p>
               <p>Dovolite mi, da najprej dogovorim na drugo vprašanje oziroma na vprašanje, ki zadeva
               stečaj podjetja Ritoznojčan iz Slovenske Bistrice. Po podatkih, ki jih imamo, je bil
               stečaj uveden 20. maja 1993, to je res že precej let nazaj. Je pa od tedaj potekal
               kontinuirano, torej na narokih so bile preizkušane terjatve upnikov, stečajni senat
               je pa vseskozi sprejemal odločitve v zvezi z različnimi spornimi vprašanji. Prekinjen
               torej ta postopek ni bil, tekel je ves ta čas, so se pa od samega začetka pojavljale
               številne težave, ki so oteževale prodajo premoženja.</p>
               <p>Najprej je šlo za številne denacionalizacijske zahtevke, nato pa, kot ste deloma
               omenili, na reševanja zapletov z zemljišči, ki so po zakonu o lastninskem
               preoblikovanju podjetij prešla v last Republike Slovenije in bi torej morala dejansko
               biti prenesena v sklad kmetijskih zemljišč in gozdov. Na teh zemljiščih, ki
               predstavljajo tudi večino nepremičnega premoženja stečajnega dolžnika, pa so bili
               zasajeni nasadi, ki so last stečajnega dolžnika in so bili med postopkom dani v
               najem. Na sklad niso prešla tista zemljišča ki se obravnavajo kot stavbna zemljišča.
               In pri teh zemljiščih je bil problem ta, da niso bila odmerjena. Zato je bilo treba
               ta zemljišča razpalcelirati, ker je povzročilo številne dodatne postopke, ki so
               morali biti zaključeni tudi z vpisom v zemljiško knjigo. Brez tega prodaja vsakega
               takega objekta preprosto ni bila mogoča. Za ilustracijo, po naših podatkih gre za
               okrog 120 zemljiško knjižnih vložkov, skupaj s preko 1700 parcelami. Ti postopki
               deloma še potekajo, kar je bila torej praktično glavna ovira za hitrejši potek
               postopka, vsaj kolikor je nam znano. Deloma so težave predstavljale tudi razlike med
               vpisi v katastru in zemljiški knjigi, kar vse je bilo potrebno uskladiti.</p>
               <p>Težave pa so se pojavljale tudi pri prodaji premičnega premoženja, saj le-to pogosto
               ni bilo zanimivo za kupce. Recimo, del opreme je bil po oceni nekaterih tehnološko
               zastarel in tudi po več poskusih prodaje zanjo ni bilo interesentov. Narok za glavno
               razdelitev premoženja stečajnega dolžnika je bil septembra 1999, je pa v teku še
               nekaj pravdnih postopkov v zvezi s premoženjem. Glavnina premoženja pa je bila vendar
               že prodana, pretežni del denarja pa razdeljen med upnike, sredstva dolžnika pa so
               spet v svojih ekonomskih funkcijah. Po naših podatkih je trenutno parcel, ki še niso
               bile prodane, manj kot deset, postopki zanje pa so tudi že v teku, kjer je to le
               mogoče.</p>
               <p>Toliko lahko odgovorim na osnovi podatkov, s katerimi že zdaj razpolagamo, v
               podrobnosti lahko skušamo dobiti še kakšne dodatne informacije.</p>
               <p>Glede problemov, ki so se pojavili pri stečajnih upraviteljih v Mariboru, pa na
               kratko predvsem to. Čim je ministrstvo zvedelo za te pojave posojanja denarja s
               strani stečajnih upraviteljev v tvegane naložbe, smo zahtevali od predsednika
               okrožnega sodišča v Mariboru podrobno poročilo, ki ga pričakujemo še v tem tednu. V
               okviru tega poročila seveda pričakujemo, da bomo dobili tudi podatke o zneskih
               posojenega denarja in o njegovi nadaljnji usodi oziroma možnostih, da se ga pridobi
               nazaj. Na osnovi poročila se bomo odločili za morebiti potrebne ukrepe, predvsem
               seveda o tem, ali je treba predlagati strokovni nadzor v zvezi z delom stečajnega
               senata.</p>
            </sp>
            <sp xml:id="SDZ3-Redna-35-2004-03-22.sp122">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V času, ki ga je možno dopolniti za dopolnitev odgovora, bo odgovor na
               postavljena vprašanja podal gospod Bohinc. Se strinjate, gospod Jerovšek? Lahko.
               Hvala lepa. Gospod Bohinc, izvolite.</p>
            </sp>
            <sp xml:id="SDZ3-Redna-35-2004-03-22.sp123">

               <speaker>DR. RADO BOHINC:</speaker>

               <p>Hvala lepa. Spoštovani gospod poslanec, naročil sem policiji, da mi da v zvezi z
               vašimi vprašanji poročilo in iz tega poročila povzemam naslednje. Kriminalistična
               policija je v zadnjih dveh letih v posameznih zadevah obravnavala šest osumljencev,
               ki so kot stečajni upravitelji osumljeni storitve kaznivega dejanja zlorabe uradnega
               položaja ali uradnih pravic po 261. členu kazenskega zakonika Republike Slovenije. V
               štirih zadevah je preiskavo zaključila in pristojnemu državnemu tožilstvu podala
               poročilo, v dveh zadevah pa kazensko ovadbo.</p>
               <p>Trenutno pa v predkazenskem postopku kriminalistična policija v eni zadevi obravnava
               pet osumljencev, ki so kot stečajni upravitelji osumljeni storitve kaznivega dejanja
               zlorabe uradnega položaja ali uradnih pravic, prav tako po 261. členu kazenskega
               zakonika Republike Slovenije. Po odredbah preiskovalnega sodnika je bilo v mesecu
               marcu 2004 opravljenih več hišnih preiskav, v katerih je bila zasežena obsežna
               poslovna dokumentacija. Kriminalistična policija intenzivno zbira obvestila,
               pregleduje in vrednoti poslovno dokumentacijo, predkazenski postopek usmerja okrožni
               državni tožilec iz Maribora.</p>
               <p>O stečajnem postopku družbe Kmetijski kombinat Ritoznojčan iz Slovenske Bistrice je
               policija obveščena, trenutno pa ne preiskuje nobenega suma storitve kaznivega
               dejanja, povezanega s to družbo. Policija za izvedbo stečajnih postopkov kot tudi za
               njihovo trajanje,kot vam je znano, pač ni pristojna, temveč so to stečajni senati, ki
               imenujejo stečajne upravitelje in jih tudi nadzorujejo. To je poročilo policije v
               zvezi z vašim vprašanjem. Hvala lepa.</p>
            </sp>
            <sp xml:id="SDZ3-Redna-35-2004-03-22.sp124">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Proceduralni predlog, gospod Jerovšek?</p>
            </sp>
            <sp xml:id="SDZ3-Redna-35-2004-03-22.sp125">

               <speaker>JOŽEF JEROVŠEK:</speaker>

               <p>Dodatno vprašanje.</p>
            </sp>
            <sp xml:id="SDZ3-Redna-35-2004-03-22.sp126">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, če ste natančno poslušali moje pojasnilo - veliko vprašanj ste
               postavili. Oba ministra imata možnost odgovarjati...</p>
            </sp>
            <sp xml:id="SDZ3-Redna-35-2004-03-22.sp127">

               <speaker>JOŽEF JEROVŠEK:</speaker>

               <p>Saj imam pravico dodatna vprašanja postaviti. Ne preprečujte teh afer! Seveda gredo
               na račun vaše stranke in skušate to preprečiti. Milijarda denarja v Mariboru je
               zapravljenega, tu pa se ne sme postavljati vprašanj!</p>
            </sp>
            <sp xml:id="SDZ3-Redna-35-2004-03-22.sp128">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, edina težava, ki je nastala, je bila ta, da ste postavili poslansko
               vprašanje obema ministroma.</p>
            </sp>
            <sp xml:id="SDZ3-Redna-35-2004-03-22.sp129">

               <speaker>JOŽEF JEROVŠEK:</speaker>

               <p>O isti zadevi!</p>
            </sp>
            <sp xml:id="SDZ3-Redna-35-2004-03-22.sp130">

               <speaker>PODPREDSEDNICA IRMA PAVLINIČ KREBS:</speaker>

               <p>In osnovni čas za odgovor je porabil gospod Bizjak, če ste opazili. Zato sem vas
               vprašala, če se strinjate, da za dopolnitev odgovora, ker ima vlada na voljo še tri
               minute, ta čas uporabi gospod Bohinc. In ste se strinjali, jasno ste pokimali.</p>
            </sp>
            <sp xml:id="SDZ3-Redna-35-2004-03-22.sp131">

               <speaker>JOŽEF JEROVŠEK:</speaker>

               <p>Potem imam pa proceduralno...</p>
            </sp>
            <sp xml:id="SDZ3-Redna-35-2004-03-22.sp132">

               <speaker>PODPREDSEDNICA IRMA PAVLINIČ KREBS:</speaker>

               <p>Proceduralni predlog, gospod Jerovšek, izvolite.</p>
            </sp>
            <sp xml:id="SDZ3-Redna-35-2004-03-22.sp133">

               <speaker>JOŽEF JEROVŠEK:</speaker>

               <p>Ja, ker so bili odgovori obeh ministrov zelo medli. Očitno ne poznajo problematike
               stečajev v Mariboru, kjer se je zapravilo ogromno denarja, ukradlo, in tudi ne želijo
               dati odgovora. Pa tudi dvomim, da dokler bo policijsko ministrstvo v rokah Združene
               liste, da se bo karkoli premaknilo v Mariboru, ker je že zadeva Bus bila ustavljena
               na podoben način, ko so bile malverzacije te stranke in tudi mestne občine in je bilo
               vse skupaj ustavljeno. Zaradi tega zahtevam, da se na podlagi 246. člena poslovnika o
               odgovorih ministrov opravi splošna razprava, kajti to je tako pomembna tema, kako se
               ravna z denarjem iz stečajnih mas v Sloveniji, da je državni zbor ne more pustiti
               mimo, ker vidimo, da ni pripravljenosti ministrstev, da bi ukrepala v skladu s
               svojimi pristojnostmi. Hvala lepa.</p>
            </sp>
            <sp xml:id="SDZ3-Redna-35-2004-03-22.sp134">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. O predlogu poslanca gospoda Jožefa Jerovška bo državni zbor na naslednji
               seji opravil razpravo o odgovoru ministra za pravosodje in ministra za notranje
               zadeva na njegovo poslansko vprašanje, o tem pa bo državni zbor odločil na jutrišnjem
               nadaljevanju seje zbora v okviru glasovanj. Hvala lepa.</p>
               <p>Ministrici brez resorja odgovorni za regionalni razvoj bo postavil poslansko
               vprašanje gospod Alojz Sok, izvolite.</p>
            </sp>
            <sp xml:id="SDZ3-Redna-35-2004-03-22.sp135">

               <speaker>ALOJZ SOK:</speaker>

               <p>Hvala lepa, gospa predsedujoča. Kolegice in kolegici. Ministrico bi rad vprašal
               naslednje, in sicer.</p>
               <p>Vlada je v državni zbor poslala novi zakon o skladnem regionalnem razvoju, in sicer
               naj bi s tem zakonom nadomestila zakon iz leta 1999, ki se je konec koncev pokazal
               kot izredno neučinkovit in so se razvojne razlike na podlagi obstoječega zakona v teh
               letih - ne zmanjšale, ampak povečale. Danes je skorajda razlika 1 proti 2 med najbolj
               razvito osrednjo regijo in najmanj razvitim Pomurjem.</p>
               <p>Vprašal pa bi vas rad, gospa ministrica: Kakšne kriterije je vlada uporabila, da ste
               za Slovenijo predlagali 14 razvojnih regij namesto dosedanjih 12 statističnih? V te
               razvojne regije ste nekatere občine umestili po nekih kriterijih, ki jih pravzaprav
               občani ne razumemo - naj vam navedem samo eden primer. Recimo, občino Ormož ste
               umestili v pomursko razvojno regijo, dejstvo pa je, da niti zgodovinsko, niti
               gospodarsko, niti infrastrukturno, pa tudi, kar se tiče skupnih institucij, občina
               Ormož nikoli ni bila povezana s Pomurjem, pač pa se je navezovala na Maribor in pa
               Ptuj.</p>
               <p>Torej, če mi lahko odgovorite: Na podlagi katerih kriterijev ste prišli do takšne
               odločitve, ki je konec koncev med občani povzročila zelo veliko nejevolje? Hvala
               lepa.</p>
            </sp>
            <sp xml:id="SDZ3-Redna-35-2004-03-22.sp136">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa ministrica, gospa Zdenka Kovač, izvolite.</p>
            </sp>
            <sp xml:id="SDZ3-Redna-35-2004-03-22.sp137">

               <speaker>MAG. ZDENKA KOVAČ:</speaker>

               <p>Hvala lepa za to vprašanje, spoštovani kolega poslanec. Najprej seveda odgovor na to,
               da vaša trditev, da so se razvojne razlike v Sloveniji od leta 1999 povečale, seveda
               - ne drži. Iz poročila o regionalnem razvoju je jasno razvidno, da se niso niti
               povečale niti zmanjšale, ostale so torej enake in s tem pravzaprav ta strategija tudi
               izpolnjuje enega od ciljev, ki je bil ravno v tem, da se do leta 2006 zaradi vseh
               potrebnih prestrukturiranj, ki jih mora opraviti naša država, te razlike kljub temune
               bodo povečale.</p>
               <p>Vemo tudi, da je Slovenija takoj za Švedsko v mednarodni primerjavi na drugem mestu
               po najnižji stopnji notranje različnosti, razvitosti regij, kar je seveda z vidika
               majhnosti Slovenije kot celote tudi nekako razumljivo; pa vendar so daleč za nami
               tudi mnoge že obstoječe članice in pa tudi novovstopajoče članice, ki so tudi na
               ravni velikosti Slovenije. Toliko morda okoli relativnosti tega problema.</p>
               <p>Ker pa vemo, da smo tudi s poročilom o regionalnem razvoju seveda ugotovili, da nismo
               zadovoljni z vsem, kako trenutno poteka razvoj, smo res pripravili novi zakon. Kaj so
               bili sedaj kriteriji za oblikovanje tako imenovanih razvojnih regij? Kot osnovna
               funkcionalna enota za izvajanje regionalne politike je v predlogu zakona opredeljena
               razvojna regija. Ta je definirana kot funkcionalna ozemljska enota, ki je v enovito
               zaključeno prostorsko celoto združujejo poselitveni, gospodarski, infrastrukturni in
               naravni sistemi. Biti mora dovolj velika, da je v njenih okvirjih mogoče zagotavljati
               pogoje za skladen regionalni razvoj v smislu obstoja kritične mase človeškega
               kapitala, gospodarskih subjektov, infrastrukture. In običajno se to merilo povezuje z
               obstojem regionalnega središča ali pa skupine večjih naselij, ki si delijo funkcije
               regionalnega središča, ter s pripadajočim podeželskim zaledjem. In nenazadnje, kar je
               še posebej pomembno z vidika našega zakona, je pa to, da taka razvojna regija mora
               odražati tudi interes ljudi, občin in gospodarstva, ki se mora prepoznavati v tej
               regiji kot regiji oziroma območju, v katerem bodo skupaj razreševali razvojne
               probleme, vzpostavljali skupno infrastrukturo in vse tisto, kar je potrebno za
               skladen regionalni razvoj.</p>
               <p>Kako smo prišli do 14. razvojnih regij? Pri pripravi predlog zakona smo morali
               upoštevati stanje na terenu, ki se je oblikovalo kot rezultat izvajanja veljavnega
               zakona. Ta je določil 12 statističnih regij in občinam na meji omogočil tudi
               sodelovanje pri pripravi regionalnih razvojnih programov v sosednjih regijah. V
               praksi je tako nastalo 12 regionalnih razvojnih agencij in 12 območij priprave
               regionalnih razvojnih programov, ki se pa že v razi priprave niso več skladala v
               celoti z mejami statističnih regij. Pripravljalec zakona je zato tovrstna odstopanja
               v sedanji verziji zakona prepoznal kot merilo interesa in voljo občin in jih
               vključil, tako spremenjene, v zakon.</p>
               <p>Glede problemov, ki jih srečujemo v spodnjem Podravju, so nam vsi zelo znani. Tukaj
               pravzaprav v edini regiji ni bilo možno sprejeti niti regionalnega razvojnega
               programa niti se dogovoriti, kdo bo odigral vlogo regionalne razvojne agencije, ker
               je nastajal stalen problem med dvema oziroma tremi deli te regije. Na eni strani se
               je izoblikovalo trdno oblikovano razvojno partnerstvo spodnjega Podravja, ki je
               pripravilo svoj regionalni razvojni program, in po drugi strani je takšen regionalni
               razvojni program bil pripravljen tudi za zgornje Podravje.</p>
               <p>Občina Ormož je imela s tega vidika poseben položaj, ker je ves čas vztrajala na tem,
               da ne želi vstopati v partnerstvo spodnjega Podravja, ampak želi sodelovati ali na
               nivoju celotne statistične regije, v primeru pa, da bo prišlo do oblikovanja dveh
               razvojnih regij, se želi vključiti v pomursko razvojno regijo, in to seveda na tak
               način, da se bo oblikovala razvojna zveza prleških občin oziroma občin na treh
               upravnih enotah: Gornja Radgona, Ljutomer in Ormož, kot razvojna zveza, ki se bo
               potem vključila vrazvojno regijo Pomurje. Kot veste, je zadnjih dneh takšno odločitev
               pravzaprav potrdil - torej: ali 12 statističnih regij, če pa to ne bo izvedljivo in
               gremo na 14 razvojnih regij, potem gre v pomursko regijo tudi občinski svet v Ormožu.
           </p>
            </sp>
            <sp xml:id="SDZ3-Redna-35-2004-03-22.sp138">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite, da ministrica dopolni odgovor? Gospod Sok, izvolite.</p>
            </sp>
            <sp xml:id="SDZ3-Redna-35-2004-03-22.sp139">

               <speaker>ALOJZ SOK:</speaker>

               <p>To seveda ne drži. Občinski svet občine Ormož tega ni potrdil. Pravite: volja občin
               - ne vem, volja občin bi najbrž morala biti to, kar želijo njeni občani, ne pa, kar
               morebiti želi njen občan, če res iskreno mislite, da naj ljudje v neki razvojni
               regiji skupaj uresničujejo svoje gospodarske, infrastrukturne, kulturne,
               institucionalne in pa druge skupne probleme. Hvala lepa.</p>
            </sp>
            <sp xml:id="SDZ3-Redna-35-2004-03-22.sp140">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa ministrica, izvolite.</p>
            </sp>
            <sp xml:id="SDZ3-Redna-35-2004-03-22.sp141">

               <speaker>MAG. ZDENKA KOVAČ:</speaker>

               <p>No, vsekakor želim še enkrat odgovoriti. Predlog zakona je bil poslan vsem občinam v
               pripombe in vse občine lahko tudi s pravnoveljavnimi dokumenti izrazijo svojo voljo
               in v kolikor bi v občini Ormož, kljub temu da sem danes videla sklep, ki govori v
               drugo smer, prišlo do sklepa, da se Ormož uvršča v regijo spodnje Podravje, potem
               bomo to tudi upoštevali.dD parlamentarne razprave, ki bo v mesecu maju, vemo, da je
               še kar nekaj časa into občina Ormož seveda lahko stori.</p>
            </sp>
            <sp xml:id="SDZ3-Redna-35-2004-03-22.sp142">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Petan se je odpovedal poslanskemu vprašanju. Gospoda Bernika ni.
               Gospod Cukjati je bil na vrsti za vprašanje ministru za zdravje. Ni gospoda
               Cukjatija? Ministrici za gospodarstvo, ki je upravičeno odsotna, bo postavila
               poslansko vprašanje gospa Majda Zupan in prosim, če poveste, ali želite pisni odgovor
               ali ustni na naslednji seji. Izvolite.</p>
            </sp>
            <sp xml:id="SDZ3-Redna-35-2004-03-22.sp143">

               <speaker>MAJDA ZUPAN:</speaker>

               <p>Hvala lepa. Spoštovani. Kljub temu da ministrica ni prisotna, bi postavila poslansko
               vprašanje pa bi želela pisni odgovor. 15. marec, svetovni dan potrošnikovih pravic je
               bil kot nalašč priložnost, da preverimo, kakšen je pri nas položaj potrošnika. S
               stanjem v Sloveniji zagotovo ne moremo biti zadovoljni, saj so različne afere od SIB
               banke, Oriona, Zbiljskega gaja, težave s transakcijskimi računi pri Ljubljanski
               banki, barabije z bankomati, težave s turističnimi agencijami, ki eno oglašujejo
               drugo pa dejansko nudijo, s stanovanjskimi upravniki, nepremičninskimi posredniki,
               ležernimi notarji in vse sorte drugimi trgovci, vse te afere so pokazale veliko
               ranljivost in močno podcenjevanje vloge potrošnika. Pri tem pa ne gre zanemariti
               ugotovitve inšpektorjev iz zadnji dni pri pregledu družb, ki oglašujejo na področju
               posojanja denarja, kjer je šlo za 22 kršitev varstva potrošnikov. Trg ne deluje le na
               osnovi tržnih zakonitosti in ponudniki imajo vse več znanje, na drugi strani pa
               ostajajo potrošniki neustrezno zaščiteni pred prevarami in goljufijami. Jezimo se nad
               stanjem na področju varstva potrošnikov, nad nesposobnostjo vladnega urada, ki je
               pred leti bil pravo vojno z zvezo potrošnikov, ki ji priznajmo, da je doslej pri nas
               za potrošnika največ naredila. Z vstopom v Evropsko unijo bo slovenski trg postal del
               novega 270 milijonskega notranjega trga, pri čemer bo slovenski potrošnik
               izpostavljen novim preizkušnjam.</p>
               <p>Zato gospo ministrico za gospodarstvo sprašujem: Ali imamo v Sloveniji v zvezi s tem
               dovolj prilagojeno zakonodajo in ustrezno vladno politiko varstva potrošnikov? Hvala
               lepa.</p>
            </sp>
            <sp xml:id="SDZ3-Redna-35-2004-03-22.sp144">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Zupan, želite, da ministrica ustno odgovori na naslednji seji? To
               je vaš predlog.</p>
            </sp>
            <sp xml:id="SDZ3-Redna-35-2004-03-22.sp145">

               <speaker>MAJDA ZUPAN:</speaker>

               <p>Pisni odgovor, bi želela.</p>
            </sp>
            <sp xml:id="SDZ3-Redna-35-2004-03-22.sp146">

               <speaker>PODPREDSEDNICA IRMA PAVLINIČ KREBS:</speaker>

               <p>Pisni odgovor, ste zadovoljni. Hvala lepa. Ministru za notranje zadeve bo poslansko
               vprašanje postavil gospod Franc Pukšič. Izvolite.</p>
            </sp>
            <sp xml:id="SDZ3-Redna-35-2004-03-22.sp147">

               <speaker>FRANC PUKŠIČ:</speaker>

               <p>Hvala lepa. Leta 1996 je v Sloveniji zelo odmevala afera o poskusu podkupovanja
               poslanca Pavla Ruparja ob formiranju takratne koalicije v državnem zboru, ker je
               Liberalni demokraciji takrat manjkal 46. glas. Kasneje ga je dobila. V obdobju
               poskusa podkupovanja je bila posneta kaseta, ki je bila kasneje oddana kriminalistom,
               po njihovih navedbah pa naj bi jo preverili v Belgiji, tako so poročali slovenski
               mediji. Od takrat pa do danes o kaseti nihče več ni govoril, analiza ni bil
               objavljena, pa tudi o morebitnem začetku postopka nikoli ni bilo govora. Ker od
               takrat mineva že 7 let, sprašujem gospoda ministra, gospoda Bohinca naslednje:</p>
               <p>Kakšne so bile ugotovitve analize posnetkov kasete? Kdaj in kam je bila kaseta
               poslana? Kdaj ste dobili rezultate analize in kam so bili posredovali ter kdo jih je
               obravnaval? Kakšno je bilo poročilo kranjskih kriminalistov v predkazenskem postopku?
               Kdaj in komu je bilo posredovano? Ali je tožilstvo sodelovalo? Kaj se je zgodilo z
               domnevnim podkupovalcem Igorjem Šimencemiz Liberalne demokracije? Ali je res, da je
               sekretar na železnicah, kjer je odgovoren za prodajo premoženja, ali je res, da je v
               letu 2003 poslal lastnik vojaške karavle na Jezerskem, kjer so menda delali stroji
               slovenskih železnic? Kakšni bodo ukrepi za čim hitrejši zaključek sedem let
               trajajočega postopka policije in tožilstva? Kaj je pri tem delala generalna državna
               tožilka? Ali bo bile vložene ovadbe, proti komu in kdaj?</p>
               <p>Sprašujem tudi: Ali bo po sedmih letih vendar prišlo kaj na dan? Za Slovenska javnost
               bi bilo pošteno in pravično, da tudi o tej zgodbi dobi zaključno informacijo. Do
               sedaj, žal, o vseh aferah ni dobila niti enega odgovora. Hvala lepa.</p>
            </sp>
            <sp xml:id="SDZ3-Redna-35-2004-03-22.sp148">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, gospod dr. Rado Bohinc, izvolite.</p>
            </sp>
            <sp xml:id="SDZ3-Redna-35-2004-03-22.sp149">

               <speaker>DR. RADO BOHINC:</speaker>

               <p>Hvala lepa. Gospod poslanec, na podlagi vašega vprašanja sem zahteval od policije
               poročilo in odgovori, ki jih lahko dam, so tisti, ki izhajajo iz poročila policije.
               Nekatera druga vaša vprašanje, kjer poizvedujete, kaj je v tej zvezi delalo
               tožilstvo, pa boste morali nasloviti na za to pristojne organe.</p>
               <p>Policija pa pravi takole: "Dne 9.1.1997 je bila takratna kriminalistična služba iz
               sredstev javnega obveščanja seznanjena z domnevnim podkupovanjem omenjenega poslanca,
               tržiškega župana. Dne 17.1.1997 je bilo pod številko 22-S-24/B-5/97 na okrožno
               državno tožilstvo poslano pisno poročilo, z zaprosilom, da državno tožilstvo zadevo
               prouči in na podlagi 45. člena zakona o kazenskem postopku poda ustrezne usmeritve."
               Skratka, bilo je kontaktirano državno tožilstvo že tedaj, že januarja 1997. Do dne
               17.1.1997 so kriminalisti na podlagi prvega odstavka 148. člena zakona o kazenskem
               postopku od vseh vpletenih poiskali potrebna obvestila. Dne 21.1.1997 so pod številko
               22-S-24/B-5/1/97 okrožnemu državnemu tožilstvu poslali dopolnilno poročilo, ki so mu
               priložili omenjeno sporno avdio kaseto, s prepisom vsebine te kasete v slovenskem
               jeziku. To odgovarja na vaše vprašanje, kje je sedaj ta kaseta.</p>
               <p>Na vaše vprašanje, kakšne so bile ugotovitve analize posnetkov kasete, pa naslednje.
               Kriminalisti so sporno avdio kaseto uradno pridobili dne 17.1.1997 od poslanske
               skupine tedanje Socialdemokratske stranke. Sporna avdio kaseta ni bila pošiljana v
               tujino. Na vaše izrecno vprašanje, če je bila poslana v nek tuj laboratorij, policija
               zatrjuje, da ni bila poslana nikamor v tujino, zaradi tega, ker za to ni bilo
               nikakršnih, niti forenzičnih niti fonetičnih razlogov oziroma tovrstnih potrebnih
               preiskav. Kaseta je bila skupaj s prepisom odstopljena s poročilom okrožnemu
               državnemu tožilstvu v Kranju.</p>
               <p>Kaj se je zgodilo z domnevnim podkupovalcem, sprašujete. V tej zvezi policija
               odgovarja, da sta bili na okrožno državno tožilstvo v Kranju podani dve poročili pod
               zgoraj navedenim imenom oziroma v zvezi z njim.</p>
               <p>In še tole. Po informacijah, ki jih ima policija, je državno tožilstvo na podlagi
               zbranih obvestil ocenilo, da ni podlage za uradno pregonljiva kazniva dejanja. Vendar
               je to vprašanje, na katerega naj da odgovor državno tožilstvo, policija lahko da
               odgovor glede poteka preiskovalnega postopka, ki pa se je, kot ste slišali, zaključil
               že leta 1997.</p>
            </sp>
            <sp xml:id="SDZ3-Redna-35-2004-03-22.sp150">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Za dopolnitev vprašanja ima besedo gospod Pukšič. Izvolite.</p>
            </sp>
            <sp xml:id="SDZ3-Redna-35-2004-03-22.sp151">
               <speaker>FRANC PUKŠIČ:</speaker>
               <p>Hvala lepa. Gospod minister, to, kar so vam pripravili na policiji in kar
            ste kot odgovor na to poslansko vprašanje delno odgovorili, kot ste že sami omenili, je
            pravzaprav poročilo, kako se je vse skupaj pomedlo pod preprogo. Kazenski pregon se bi v
            tej zadevi sigurno moral izvesti, saj je tu prišlo za tako rekoč državno, strankarsko in
            politično korupcijo. </p>
               <p>Glede na to, da je minister za pravosodje tudi v dvorani
               prisoten, bi prosil, če je mogoče, da bi na to postavljeno vprašanje dobili dodatne
               odgovore s strani ministrstva za pravosodje, seveda ne danes, ampak v pisni obliki,
               če je to mogoče.</p>
            </sp>
            <sp xml:id="SDZ3-Redna-35-2004-03-22.sp152">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Če želi gospod minister Bohinc besedo, mu jo dajem. Za to, kar pa ste na
               koncu navedli, pa bi prosila, da pisno vprašanje podate ministru za pravosodje, tako
               kot ste to naredili za ministra za notranje zadeve in zagotovo odgovor bo tudi na to
               vprašanje. Gospod minister, izvolite.</p>
            </sp>
            <sp xml:id="SDZ3-Redna-35-2004-03-22.sp153">

               <speaker>DR. RADO BOHINC:</speaker>

               <p>Rad bi samo protestiral na ugotovitev, da je policija karkoli imela v zvezi s
               kakršnimkoli pometanjem pod preprogo. Policija je svoj posel opravila dobro, korektno
               in to že leta 1997.</p>
               <p>Glede ostalih postopkov pa se obrnite za to pristojne organe.</p>
            </sp>
            <sp xml:id="SDZ3-Redna-35-2004-03-22.sp154">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Lepo prosim, gospod Jerovšek, da se umirite, proceduralni predlog, gospod
               Pukšič, izvolite. Izvolite, izvolite, imate besedo.</p>
            </sp>
            <sp xml:id="SDZ3-Redna-35-2004-03-22.sp155">

               <speaker>FRANC PUKŠIČ:</speaker>

               <p>Prvič, v skladu s poslovnikom zahtevam, da se na odgovor ministra v državnem zboru
               opravi javna razprava, splošna razprava.</p>
               <p>Drugo pa, gospa predsedujoča, obveščam vas, da tako, kot ste ravnali danes pri tem
               vodenju seje, niste ravnali pri vodenju 32. seje, to je v decembru, za kar bi gospa
               generalna sekretarka lahko vedela in seveda tu se pravila menjajo, kar pa ni prav.
           </p>
            </sp>
            <sp xml:id="SDZ3-Redna-35-2004-03-22.sp156">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. To bi mi lahko povedali na uho kot ste mi prej tudi vprašanje, gospod
               Pulšič, vendarle mislim, da smo ravnali na vseh sejah pri tem vprašanju dokaj podobno
               in enotno. O predlogu poslanca gospoda Pukšiča, da državni zbor na naslednji sejo
               opravi razpravo o odgovoru ministra za notranje zadeve na njegovo poslansko
               vprašanje, bo državni zbor odločil na jutrišnjem nadaljevanju seje zbora v okviru
               glasovanj.</p>
               <p>Zdaj dajem besedo za poslansko vprašanje gospodu Pavlu Ruparju, in sicer ga bo
               postavil ministru za finance. Izvolite.</p>
            </sp>
            <sp xml:id="SDZ3-Redna-35-2004-03-22.sp157">

               <speaker>PAVEL RUPAR:</speaker>

               <p>Hvala. Spoštovana gospa predsedujoča, gospodje ministri, kolegice in kolegi!</p>
               <p>V Sloveniji na finančnem področju občin počasi doživljamo korak za korakom večje
               pogrezanje v finančne probleme, ki jih občine čutijo. To pa predvsem zaradi
               strašanske neodgovornosti vlade, ki ni sposobna v največji možni meri sama poskrbeti
               za projekte, ki jih potem prelaga na pleča in v izvedbo občinam. Govorim o zgrešeni
               devetletki, ki je občinam naložila izgradnjo šol v pretežni meri njim v breme.
               Govorim o vrtcih, ki so se začeli sesuvati točno v našem področju in se širi to kot
               kuga po Sloveniji tudi drugod zaradi preobremenjenosti občinskih proračunov. Govorim
               o sociali, ki je v večji meri problem občin, domovi za ostarele, komunala,
               infrastruktura, kar vse strašansko zajeda v občinske proračune, da o drugih zadevah
               sploh ne govorim. Pretežno v Sloveniji primerna poraba komaj še zadostuje za te
               obveznosti. Zakon o lokalni samoupravi, pravzaprav o financiranju občin, pa jasno
               pove, da vse, kar država prenese s sklepi vlade tegadržavnega zbora ali kakorkoli na
               pleča oziroma v izvedbo občinam, mora zakonsko tudi poskrbeti za primerno
               financiranje. To se seveda ne zgodi. Občine resnično lezejo v velike probleme.</p>
               <p>Zato ministra za finance sprašujem to, kar smo spraševali že njegove predhodnike,
               gospoda Gasparija, gospoda Ropa, tudi druge institucije: Kdaj bo ministrstvo za
               finance končno predlagalo spremembe zakona o financiranju občin in zagotovilo kolikor
               toliko nemoteno delovanje na finančnem področju večine slovenskih občin?</p>
               <p>Naj omenim, da ta zakon, ki je zdaj v veljavi pomeni pogreb. Pomeni, da so občine
               neenakomerno financirane, da recimo v Ljubljani presega primerna poraba v povprečju
               celo za 80%, kjer je ob spremembi dohodnine oziroma deleža, ki pripada občini iz 30
               na 35%, to je za Ljubljano pomenilo 5 tisoč tolarjev na osebo, okolica ali pa
               periferija, ki jo zanemarjate, pa je 500 tolarjev, torej deset krat manj. S tem, da
               so obveznosti navadno .../Opozorilni znak za konec razprave./... v drugih krajih
               oziroma regijah povsem drugačne, torej večje, kakor pa so v Ljubljani, kjer je več
               drugih institucij, ki skrbijo tudi za ostale dele.</p>
               <p>Ponovim lahko vprašanje: Kdaj bo končno na sporedu sprememba zakona o financiranju
               občin? Hvala.</p>
            </sp>
            <sp xml:id="SDZ3-Redna-35-2004-03-22.sp158">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Dušan Mramor, izvolite.</p>
            </sp>
            <sp xml:id="SDZ3-Redna-35-2004-03-22.sp159">

               <speaker>DR. DUŠAN MRAMOR:</speaker>

               <p>Hvala lepa. Ta razprava je bila tudi odprta ob sprejemanju ZIPRA. Če se spomnite,
               smo imeli zelo dolgo razpravo o tem, kako določiti znesek za primerno porabo na
               prebivalca. Takrat se je ministrstvo za finance zavezalo, jaz sem se osebno zavezal,
               da bomo najprej opravili analizo, ki bo natančno pokazala, kakšni so problemi na tem
               področju.</p>
               <p>S tem v vezi sem že tudi takrat napovedal, da ne bodo spremembe zakona dovolj, da bo
               enostavno potrebno pripraviti nov zakon, ker so verjetno določena izhodišča tega
               zakona problematična. Poleg tega sem pa tudi že večkrat omenil, da menim, da tak
               zakon bi moral imeti vgrajen še motivacijski faktor za občine, da razvijajo
               gospodarstvo na svojem področju, kar sedaj ni res, ker občina, ki je pod primerno
               porabo, nima nobenega posebnega motiva, da bi razvijala gospodarstvo, ker bo imela
               samo dodatna sredstva od države nekoliko manjša. Tako, da je potrebno tukaj
               pripraviti nov zakon.</p>
               <p>Iz zgodovine sledi, da je bil delovni osnutek novega zakona že pripravljen,
               ministrstvo za finance ga je pripravilo, potem se je začela razprava o njem in zaradi
               neenotnih pogledov posameznih strank na posamezne rešitve glede financiranja občin se
               je delo na tem zakonu ustavilo. Ministrstvo zdaj pripravlja analizo financiranja
               občin v obdobju 1999 do vključno leta 2003, ker v letu 2003, kolikor sem jaz razumel
               posamezne razpravljalce, so se ti problemi še najbolj izostrili. Takomoramo videti
               tudi trend, kaj se je dogajalo, kar nam bi nakazalo možne rešitve odprtih dilem pri
               pripravi novega zakona. To analizo naj bi obravnaval tudi državni zbor. To analizo
               bomo pripravili in zakon predstavili državnemu zboru. Vem, da bodo zelo veliki
               problemi pri zakonu samem, ker so seveda interesi občin zelo različni, veliko jih je,
               ki imajo pri tem zakonu presežek nad primerno porabo, manjših, ki so pod tem. Menimo,
               da je takšna razprava pomembna, potem bomo pa predlagali zakon. Jaz sem se to zavezal
               in z moje strani bo narejeno vse, da bo ta zakon tudi predstavljen parlamentu.</p>
            </sp>
            <sp xml:id="SDZ3-Redna-35-2004-03-22.sp160">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rupar želi...</p>
            </sp>
            <sp xml:id="SDZ3-Redna-35-2004-03-22.sp161">

               <speaker>PAVEL RUPAR:</speaker>

               <p>Gospod minister, se zelo zahvaljujem za ta odgovor in sem zelo zadovoljen z njim.
               Končno se mi zdi, da je treba tudi pohvaliti razmišljanje vašega ministrstva v tej
               smeri.</p>
               <p>Zanima me samo še: Kdaj približno lahko pričakujejo občine obravnavo oziroma predlog
               v državnem zboru v zvezi z novim zakonom o financiranju občin in če je slučajno
               kakšna ideja že, koliko bo usmerjen k decentralizaciji oziroma k enakomerni porabi po
               Sloveniji? Hvala.</p>
            </sp>
            <sp xml:id="SDZ3-Redna-35-2004-03-22.sp162">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister izvolite.</p>
            </sp>
            <sp xml:id="SDZ3-Redna-35-2004-03-22.sp163">

               <speaker>DR. DUŠAN MRAMOR:</speaker>

               <p>Hvala lepa. Analizo izvajamo in jaz računam, da bo v roku enega meseca končana.
               Takrat bi jo predstavili tudi parlamentu. Se pa bojim sicer, da bo to aprila, ko bo
               veliko izrednih sej. Se pravi, računamo na maj in sproti pripravljamo že tudi
               izhodišča za nov zakon, ki bo pa po moje potreboval tudi širšo razpravo. Tega bi pa
               lahko mogoče junija ali septembra predstavili. Hvala lepa.</p>
            </sp>
            <sp xml:id="SDZ3-Redna-35-2004-03-22.sp164">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Maria Pozsonec bo postavila poslansko vprašanje sicer odsotnemu
               ministru za kmetijstvo, gozdarstvo in prehrano. Izvolite.</p>
            </sp>
            <sp xml:id="SDZ3-Redna-35-2004-03-22.sp165">

               <speaker>MARIA POZSONEC:</speaker>

               <p>Hvala lepa. Ministra za kmetijstvo, gozdarstvo in prehrano sem že večkrat opozorila
               na nezadostno rešitev v zvezi s prisilnim zakonom.</p>
               <p>Kmetje s severne Slovenije morajo namreč živali, ki so potrebne prisilnega zakola,
               peljati tudi več deset kilometrov daleč do prve takšne klavnice. V prejšnjem
               stoletju, v prejšnji državi so bili 50, 60 let tovrstne storitve deležni v Murski
               Soboti, danes pa morajo peljati živino na Ptuj ali v Radgono ali še kam dalje.
               Prosim, seštejte kilometre od Hodoša pa tja do Ptuja. To ni etično in humano do
               živali, lastniku pa poleg tega, da je to zelo zamudno, predstavlja tudi velik
               strošek. Ni res, da se danes, ko je tehnika tako razvita, te zadeve ne da rešiti na
               drugačen način.</p>
               <p>Ministra prosim za odgovor, kdaj bo kaj ukrenil v zvezi z reševanjem tega problema.
               Hvala.</p>
            </sp>
            <sp xml:id="SDZ3-Redna-35-2004-03-22.sp166">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospa Pozsonec. Želite pismeni odgovor na naslednji seji ali ustnega?
               Ustnega. Hvala lepa. Ustni odgovor bo minister podal na naslednji seji.</p>
               <p>Ministru za delo, družino in socialne zadeve bo poslansko vprašanje postavil gospod
               Marko Diaci. Izvolite.</p>
            </sp>
            <sp xml:id="SDZ3-Redna-35-2004-03-22.sp167">

               <speaker>MAG. MARKO DIACI:</speaker>

               <p>Hvala za besedo. Moje poslansko vprašanje se bo pravzaprav navezovalo na vprašanje,
               ki sem ga postavil že prej ministru za finance, kajti oba sta nekako povezana.</p>
               <p>Ministrstvo za delo naj bi izdelalo dokument o ukrepih za pomoč podjetjem pri
               zmanjševanju vpliva sprememb na trgu dela in pri zaposlovanju.</p>
               <p>Zato me zanima sledeče: Ali boste in kdaj boste dokument, o katerem smo izvedeli iz
               medijev, predložili državnemu zboru Republike Slovenije:</p>
               <p>Kakšne bodo po vašem mnenju posledice morebitnega nesprejetja predloga na
               zaposlovanje in spremenjeno okolje na trgu delovne sile po vstopu v Evropsko unijo?
               Hvala.</p>
            </sp>
            <sp xml:id="SDZ3-Redna-35-2004-03-22.sp168">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Vlado Dimovski, izvolite.</p>
            </sp>
            <sp xml:id="SDZ3-Redna-35-2004-03-22.sp169">

               <speaker>DR. VLADO DIMOVSKI:</speaker>

               <p>Verjetno je minister za finance na večino tega, kar ste v drugem delu vprašali, že
               odgovoril. Sam bi lahko rekel naslednje, da je osnovno izhodišče, kar se politike
               zaposlovanja tiče, tako imenovani nacionalni akcijski program za leto 2004. Ta je bil
               sprejet v novembru 2003 in je predvideval pravzaprav tudi posledice, ki naj bi jih
               prineslo vstopanje v Evropsko unijo. Tako da večina teh instrumentov z ocenami in
               tudi z ukrepi, ki so vrednostno ocenjeni, izhaja iz tega nacionalnega akcijskega
               programa. Večkrat sem že rekel, da je ta nacionalni akcijski program vezan na
               evropsko strategijo zaposlovanja, tako da imamo letos prvič pravzaprav evropsko
               usklajen nacionalni akcijski program. To se mi zdi pomembno povedati v uvodu.</p>
               <p>Tam so določeni segmenti tega programa namenjeni temu, kar ravno vi sprašujete, kako
               in na kakšen način se bodo izvajali posamezni ukrepi. Naj pa še povem, da smo že pred
               leti, v letu 2001, sprejeli tako imenovano strategijo oziroma nacionalni program
               razvoja trga dela do leta 2006 in da se cilji, ki smo jih tam zapisali, bolj ali manj
               uresničujejo. Seveda pa smo v zadnjih dveh letih, predvsem po letu 2001 priče
               zaostajanju gospodarske rasti, ki je bila pod načrtovano in pod pričakovano, kar
               seveda tudi vpliva na nek način na vprašanje odpiranja novih delovnih mest. Skratka,
               dinamika, ki smo ji priče v gospodarski aktivnosti, se zrcalno prenaša tudi na
               odpiranje novih delovnih mest, ne glede na to, da imamo po nekaterih podatkih raven
               investicij relativno visok ali pa vsaj primerljiv z državami Evropske unije. To je
               zdaj prvo. Kar se pa drugega tiče, je pa bila ocena, ki jo je pripravil, mislim, da
               urad za makroekonomske analize, ki je v pristojnosti urada za makroekonomske analize
               in je bil predvsem namenjen razpravi na strateškem svetu, ki je pač ocenjevala
               določene momente. Lahko bi rekel, da je tam prišlo do vprašanja, kako kdo ocenjuje
               določena tveganja v prihodnosti. Mislim, da je minister že prej povedal, da je že
               ministrstvo izdalo oziroma predlagalo ponovno oceno tveganj, do katerih bo prihajalo.
               Smo pa, mislim, da dosegli dogovor, da v primeru, če bodo sredstva, ki bodo potrebna
               predvsem za ohranitev delovnih mest, ali se na nek način lahko oblikovala ali s
               prerazporejanj znotraj proračuna ali pa bomo poiskali kakšno drugo rešitev v
               posameznih primerih.</p>
               <p>Ocena je, da ob določenih korekcijah lahko seveda izvajamo program, ki smo si ga
               zastavili, torej ta nacionalni akcijski program. Je pa seveda potrebno zelo videti,
               kako so bo gibala gospodarska aktivnost na nekaterih naših izvoznih trgih, na katere
               smo najbolj vezani. Zdi se mi, da je to tisto ključno vprašanje, ki ga vsi ekonomisti
               spremljamo, kako, na kakšen način bo dinamika na posameznih izvoznih trgih. Jaz
               mislim,da za ta dokument, ki je bil za strateški svet pripravljen, se lahko, po
               mojem, obrnete na urad za makroekonomske analize in mislim, da ne bo nobenih ovir za
               pridobitev tega materiala. Kar se pa tiče nacionalnega akcijskega programa, je pa
               seveda dostopen na spletnih straneh, lahko ga pa seveda posredujemo tudi v pisni
               obliki. Bil je pa tudi usklajen s socialnimi partnerji.</p>
            </sp>
            <sp xml:id="SDZ3-Redna-35-2004-03-22.sp170">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnitev odgovora. Izvolite, gospod Diaci.</p>
            </sp>
            <sp xml:id="SDZ3-Redna-35-2004-03-22.sp171">

               <speaker>MAG. MARKO DIACI:</speaker>

               <p>Hvala, za besedo. Jaz sem ta izračun vašega ministrstva zasledil v medijih. Zdel se
               mi je dokaj logičen in normalen. Nekako sem potem ugotovil, da se minister v isti
               vladi, v kateri sedite tudi vi, ne strinja z vašimi pogledi. In to je bilo meni
               ključno vprašanje, kajti tudi sam pričakujem določene negativne posledice zaradi
               preteklega neprestrukturiranja določenih panog, ki pa so seveda predvsem
               skoncentrirane na ruralnem področju naše države. To bo predstavljalo konkretni
               problem recimo v živilsko predelovalni industriji. Osebno pričakujem, kar veliko
               problemov. Ta živilsko predelovalna industrija pa je razpršena po celi državi in še
               posebej na tistih mestih, ki že tako ali tako ne zagotavljajo ne vem kakšne količine
               delovnih mesti. Ta vaša pobuda je bila meni osebno dokaj logična. Očitno sedaj pač iz
               vašega odgovora sem razbral, da ste se nekako dogovorili, da boste v okviru
               razpoložljivih možnosti, se pravi s prerazporeditvami, te vaše ocene, če bodo seveda
               točne in se bodo tudi izkazale, na nek način s prerazporeditvijo tudi uredili.</p>
            </sp>
            <sp xml:id="SDZ3-Redna-35-2004-03-22.sp172">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-35-2004-03-22.sp173">

               <speaker>DR. VLADO DIMOVSKI:</speaker>

               <p>Hvala, za podporo, za katero sem zelo hvaležen. Jasno pa je, da kot minister za delo
               se bom seveda boril za to, da bo čim več ali ohranjenih delovnih mest ali pa novih
               delovnih mest.</p>
               <p>Seveda politika zaposlovanja je vezana, ne na golo tako imenovano ozko definicijo
               politike zaposlovanja, ampak na celo vrsto drugih politih, od davčnega sistema, do
               spodbud za gospodarski razvoj, razvitosti bančno-finančnega sektorja in tako naprej.
               Skratka, obstaja cela vrsta drugih in je v bistvu raven brezposelnosti na nek način,
               tosem že večkrat povedal, rezidual tega, kar se dogaja v večini politik. Jaz moram
               reči, da je v tistem dokumentu, ki ga omenjate, je tudi en instrument, ki po mojem
               mnenju lahko tudi pozitivno vpliva na ohranitev delovnih mest, po eni strani pa
               možnosti povečevanja novih delovnih mest, to je seveda davek na plačilno listo, kjer
               se povečuje spodnji prag. Tako računamo, da bo tudi iz tega naslova lahko prišlo do
               nekaterih pozitivnih premikov. Slej ko prej je pa seveda vprašanje borbe za ohranitev
               delovnih mest, odpiranje novih delovnih mest naša stalnica, za katero se moramo tudi
               po vstopu v Evropsko unijo seveda boriti. Jaz sem že večkrat povedal - nič ne bo dano
               samo po sebi. Vse si bomo morali na nek način izboriti. Seveda, to sem pa tudi že
               nekajkrat povedal, vprašanje izgube delovnih mest v živilsko-predelovalni industriji
               me skrbi. Deloma tudi zaradi izgubljenega časa pri neprilagajanju oziroma pri
               nepristrukturiranju posameznih segmentov, ki so vezani deloma objektivno, deloma tudi
               subjektivno, kar se posameznih odločitev tiče.</p>
               <p>V vsakem primeru bi pa rad tukaj povedal, da je pomembna za Slovenijo usmeritev, ki
               smo jo zastavili s tem nacionalnim akcijskim program in seveda z drugimi strateškimi
               dokumenti, ki bodo še kako pomembni ob vstopanju in tudi po vstopanju v Evropsko
               unijo. Pa še enkrat naj povem, zelo ali pa najpomembneje je, kar se tiče delovnih
               mest, relativno visoka gospodarska rast. Menim, da tukaj pa ni razlik v razumevanju
               med ekonomisti, pa katerikoli šoli pripadajo, da je potrebna, čim višja stopnja
               gospodarske rasti, seveda še posebej za manjšo ekonomijo ali pa majhno ekonomijo, kot
               je to v evropskih oziroma globalnih razmerah Slovenija.</p>
            </sp>
            <sp xml:id="SDZ3-Redna-35-2004-03-22.sp174">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospoda Rokavca ni, Bernika tudi ne. Gospod minister za pravosodje se
               vam zahvaljujem, ampak dr. Bernika ni. Alojz Sok bo postavil poslansko vprašanje
               ministru za finance. Izvolite.</p>
            </sp>
            <sp xml:id="SDZ3-Redna-35-2004-03-22.sp175">

               <speaker>ALOJZ SOK:</speaker>

               <p>Spoštovana predsedujoča, kolegice poslanke in poslanci, cenjeni ministri. Vprašanje
               bom postavil ministru za finance, dr. Mramorju, in sicer ga sprašujem:</p>
               <p>Kako je mogoče, da je investitor, podjetje VIPOS, ki je bil graditelj soseske BS3,
               zemljišče, na katerem že 25 let stojijo stanovanjski bloki, dvakrat prodal, in sicer,
               tako kot poročajo mediji, najprej stanovalcem omenjene soseske, potem pa še Bojanu
               Gjuri, ki je potem tudi podal predlog za vpis v zemljiško knjigo, do katerega pa
               menda do tega trenutka še ni prišlo?</p>
               <p>Sprašujem vas, kako je bilo možno, da davčna uprava Republike Slovenije, izpostava
               Ljubljano-Bežigrad, ki je jeseni leta 2002 odmerila 700.000 SIT davka na promet z
               nepremičninami, ni posumila v zvezi s to prodajo.</p>
               <p>Bilo je namreč prodanih skoraj 17 tisoč kvadratnih metrov zazidanih stavbnih zemljišč
               za 35 milijonov tolarjev. Če bi namreč davčna uprava, tako kot ugotavlja pri
               nekaterih davčnih zavezancih, predvsem malih podjetnikih in pa obrtnikih, posumila v
               ta posel, v to ceno, bi lahko s svojimi cenilci hitro ugotovila, kakšno je dejansko
               stanje Ker pa do tega ni prišlo, smatram, da je iz tega razloga tudi prišlo do tega
               velikega zapleta, ki so ga sedaj deležni nič krivi stanovalci te stanovanjske soseske
               BS-3.</p>
               <p>Verjetno ni vprašanje čisto za vas, ampak ker je bila vpletena davčna uprava, ki
               spada v vaše ministrstvo, zato vam tudi naslavljam to vprašanje in vas sprašujem:</p>
               <p>Kako bo vlada ali pa pristojno ministrstvo razrešilo nastali problem? V kakšnem času
               lahko stanovalci, ki so ta stanovanja skupaj z zemljišči že enkrat kupili,
               pričakujejo, da se bo ta zaplet njim seveda v korist tudi razrešil? Hvala lepa za
               odgovor.</p>
            </sp>
            <sp xml:id="SDZ3-Redna-35-2004-03-22.sp176">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Doktor Dušan Mramor, izvolite.</p>
            </sp>
            <sp xml:id="SDZ3-Redna-35-2004-03-22.sp177">

               <speaker>DR. DUŠAN MRAMOR:</speaker>

               <p>Hvala lepa. V zvezi s tem vprašanjem bi mogoče najprej na splošno, kako nastane
               davčna obveznost. Ta davčna obveznost nastane takrat, ko je sklenjena od vseh
               pogodbenih strank podpisana pogodba o prenosu nepremičnine, ne glede na dogovor o
               načinu in rokih za plačilo kupnine in druga pogodbena določila. Zavezanec mora k
               napovedi priložiti pogodbo, na podlagi katere se nepremičnina prenaša, in dokazilo o
               lastništvu, zemljiškoknjižni izpisek ali original oziroma overjeno listino o
               pridobitvi nepremičnine. Pri pregledu dokazila o lastništvu davčni organ preverja le
               lastništvo in ne morebitnih bremen nepremičnine.</p>
               <p>V pristojnosti davčnega organa je odmera davka na način in pod pogoji, ki jih določa
               zakon. Davčni organ ni pristojen za ugotavljanje možnih posledic neizpolnjevanja
               pogodbenih določil za stranke oziroma na opozarjanje strank na vse možne posledice
               pogodb, ki so jih sklenile. Ob upoštevanju navedenega je torej v primerih, ko so
               izpolnjeni pogoji za izdajo odločbe, dolžnost davčnega organa odmeriti davek na
               promet nepremičnin. Davčni organ lahko zavrne odmero davka na promet nepremičnin,
               kadar ugotovi, da ni pogojev za uvedbo odmernega postopka, ker je predmet odmere
               pravni posel, ki po zakonu ni dopusten. Na primer, kupec, ki je pridobil stanovanje
               na podlagi stanovanjskega zakona, stanovanja ne sme odprodati ali s kakšnim drugim
               pravnim poslom med živimi odtujiti pred dokončnim poplačilom pogodbene cene
               stanovanja.</p>
               <p>Glede vprašanja o prodaji zemljišč v soseski BS-3 oziroma vprašanj, ki se pojavljajo
               v zvezi s tem primerom, poudarjamo, da je vrednotenje ravnanja strank v pogodbenih
               razmerjih, v katera vstopajo stranke svobodno, v domeni obligacijskega prava. V
               zakonu o davčnem postopku in tudi v zakonu o davku na promet nepremičnin ni
               predvidena dolžnost davčnega organa, da varuje pravice strank v pogodbenih razmerjih.
               S tega vidika je mogoče vprašanje za davčno upravo, verjetno bi bilo bolj primerno
               vprašanje z vidika o obligacijskih razmerjih. Hvala lepa.</p>
            </sp>
            <sp xml:id="SDZ3-Redna-35-2004-03-22.sp178">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Redna-35-2004-03-22.sp179">

               <speaker>ALOJZ SOK:</speaker>

               <p>Hvala lepa, za ta odgovor. Če lahko, gospod minister še to, kar se je seveda zdelo v
               javnosti na nek način najbolj sporno. Mi vemo, da se v teh pravnih poslih
               nepremičnina ceni, da če davčni organ posumi v realno ceno, da lahko tudi sam naredi,
               predlaga oziroma izvrši cenitev.</p>
               <p>Ali je cena 35 milijonov SIT za 17.000 kvadratnih metrov zazidanih stavbnih zemljišč
               v Ljubljani primerna oziroma ali se vam ne zdi, da bi davčni organ ob takšni
               vrednosti moral dejansko, če temu rečem v narekovajih, "posumiti", da je cena tako
               nizko nastavljena, da je odmera davka od nepremičnin v tem primeru bila zaradi tega
               bistveno nižja. Hvala lepa.</p>
            </sp>
            <sp xml:id="SDZ3-Redna-35-2004-03-22.sp180">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-35-2004-03-22.sp181">

               <speaker>DR. DUŠAN MRAMOR:</speaker>

               <p>Hvala lepa. Kako je to dejansko potekalo, kaj je bila osnova, kaj so bili tudi drugi
               faktorji, ki so vplivali na to, da se je ta cena, ki je bila tudi na pogodbi,
               sprejela kot osnova za obračun davka, vam v tem trenutku težko odgovorim. Na prvi
               pogled to res izgleda malo in se tu z vami strinjam. Vendar so lahko druge
               okoliščine, ki so imele to za čisto primerno ceno. In če želite, vam lahko to tudi
               pismeno posredujemo. Hvala lepa.</p>
            </sp>
            <sp xml:id="SDZ3-Redna-35-2004-03-22.sp182">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še zadnje poslansko vprašanje, ki ga bo ministru za informacijsko
               družbo postavil gospod Janez Drobnič. Izvolite.</p>
            </sp>
            <sp xml:id="SDZ3-Redna-35-2004-03-22.sp183">

               <speaker>MAG. JANEZ DROBNIČ:</speaker>

               <p>Vprašanje je kratko in jedrnato: Kdaj boste razpisali proste radijske in televizijske
               frekvence in zakaj na frekvencah, ki še niso oddane, nekateri že oddajajo?</p>
               <p>Gospod minister, še določeno obrazložitev bi vam rad podal. 2. marca 1993, članek v
               Primorskih novicah - ne bom ga imenoval - osebno pridobi bianco, na lepe oči
               frekvenco 90,3 megaherca. Torek, 9. marca, Primorske novice, republiška uprava za
               telekomunikacije izklopi Radio Nova. 29. marec 1993 Radio Mega oddal do potankosti
               popolno vlogo republiški upravi za telekomunikacije - torej popolna vloga, to je tudi
               jasno iz tega. Ta vlagatelj nikoli ne pridobi ne začasne ne trajne frekvence, da bi
               lahko oddajal. Potem minejo leta, 16.1.1998 se ugotovi zasedenost frekvence 973
               megaherca. 25.2.2003 Obala.net, utihnili dve radijski postaji, frekvenca 97,3. Kdo je
               oddajal na tem, čeprav ni bila nikoli razpisana? 4.4.2003 javni razpis za prost
               radiodifuzni kanal 97,3 megaherca. 9. septembra 2003 Radio Val prvič objavi 97,3
               megaherca kot svojo frekvenco.</p>
               <p>Na tak način se delijo radijske frekvence. Očitno se delijo "pod mizo", delijo se
               skozi institut začasne frekvence, kjer nekateri na teh frekvencah obsedijo. O tem smo
               razpravljali tudi na komisiji za peticije, kjer je bilo vprašanje oddajanja na 95,5
               megaherca. Sam sem se ob priložnosti nahajal na Primorskem, namreč ta frekvenca tu ni
               slišna, in sem gladko malo lahko poslušal oddajanje, ne začasnega signala, da bi se
               kakorkoli pariralo vsiljivim italijanskim postajam, ampak oddajalo se je.</p>
               <p>Gospod minister, kaj boste postorili, da se takšne stvari ne bodo počenjale? Očitno
               na tem področju vlada divji zahod.</p>
            </sp>
            <sp xml:id="SDZ3-Redna-35-2004-03-22.sp184">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Pavel Gantar izvolite.</p>
            </sp>
            <sp xml:id="SDZ3-Redna-35-2004-03-22.sp185">

               <speaker>DR. PAVEL GANTAR:</speaker>

               <p>Hvala lepa, spoštovana gospa podpredsednica. Spoštovani gospod poslanec Drobnič,
               hvala za vprašanje. Na tem področju je v preteklosti vladal divji zahod. Del tega
               divjega zahoda se plačuje tudi danes v obliki še ne povsem urejenega in preglednega
               in transparentnega stanja na področju frekvenc za zvokovne in za tudi televizijske
               radiodifuzne predvsem pa za zvokovne radiodifuzne radijske postaje.</p>
               <p>Kar se tiče načina razpisa prostih radiodifuznih frekvenc, se izvaja po zakonu o
               telekomunikacijah in ga izvaja Agencija za telekomunikacije, radiodifuzijo in pošto
               Republike Slovenije. Agencija je v letu 2002 objavila razpis za 45 takšnih frekvenc,
               v letu 2003 še za 15 prostih radiodifuznih frekvenc in izdala odločbe za prve
               razpise, to je že zaključeno, za zadnji razpis, ki sem ga omenil, pa je proces
               izdajanja odločb v zaključni fazi.</p>
               <p>Ker ste vprašali, kdaj bo agencija dala nov razpis, naj vas obvestim, da je agencija
               pripravila za naslednji javni razpis 28 radiodifuznih frekvenc za televizijske
               difuzne radijske postaje in 17 radiodifuznih frekvenc za znakovne difuzne radijske
               postaje. Seznam teh frekvenc potrjuje svet za radiodifuzijo na 25. seji dne
               26.3.2004, se pravi čez nekaj dni. Po pripravi celotnega razpisa, ki ga pripravlja
               agencija, bo svet za radiodifuzijo podal soglasje k sklepu o uvedbi javnega razpisa
               na svoji naslednji seji, ki bo predvidoma sredi aprila 2004. Torej bo javni razpis
               objavljen v Uradnem listu Republike Slovenije v drugi polovici aprila 2004. Razlogov,
               zakaj na nekaterih prostih frekvencah oddajajo radijski in televizijski oddajniki, je
               več.</p>
               <p>Najbolj pogosto gre za preizkus smeritve karakteristik razširjenja elektromagnetnega
               valovanja in območja pokrivanja radijskih in televizijskih postaj. V takih primerih,
               ko agencija na zahtevo vlagatelja izda odločbo o dodelitvi radijskih frekvenc za
               preizkus in meritve, ki je časovno omejeno, vlagatelj lahko v času in pod pogoji,
               določenimi v odločbi, opravi meritve in preizkuse. Nekateri oddajniki dejansko
               občasno oddajajo brez veljavne odločbe o dodelitvi frekvenc. V takih primerih pa
               seveda gre za kršitve zakona o telekomunikacijah. Kadar sektor za nadzor
               radiodifuznega spektra na agenciji to ugotovi, zahteva prekinitev in kaznuje primere
               nedovoljenega oddajanja bodisi v okviri lasnih pristojnosti ali pa v okviru
               inšpektorata ministrstva za informacijsko družbo.</p>
               <p>O konkretnih frekvencah, ki ste jih dal v obrazložitvi, vam seveda ne morem govoriti,
               lahko povem samo to, da če gre za frekvenco 95.5, je na tej frekvenci deloval
               določeni radio z veljavno odločbo za preizkuse in meritve, ki je potekla v drugi
               polovici februarja 2004. Radio Kapris po našem, mojem sedanjem vedenju, v skladu z
               upravnim nadzorom in s strani agencije je prenehal oddajati na tej frekvenci. Hvala.
           </p>
            </sp>
            <sp xml:id="SDZ3-Redna-35-2004-03-22.sp186">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič, izvolite.</p>
            </sp>
            <sp xml:id="SDZ3-Redna-35-2004-03-22.sp187">

               <speaker>MAG. JANEZ DROBNIČ:</speaker>

               <p>Verjetno ste seznanjeni, da sta bila v tem procesu dodelitve frekvenc tudi dva
               vlagatelja, ki se seveda počutita oškodovana in zapostavljena neopravičeno. Prej sem
               že enega omenil, drugo je tudi Radio Ognjišče. Izpolnjevala sta pogoje in se jima ni
               izdala na tistih območjih, kjer sta seveda kandidirala, da bi lahko predvajala, se
               oglašala.</p>
               <p>Sprašujem: Kaj boste storili, da bi se ta napaka odpravila?</p>
               <p>Drugo dodatno vprašanje pa je: Verjetno so tudi poslušalci seznanjeni s tem, da
               italijanske radijske oddaje motijo nekatere naše frekvence. Kako to usklajujete, kako
               se mislite usklajevati z italijanskim trgom frekvenc oziroma s pristojnimi državnimi
               organi?</p>
            </sp>
            <sp xml:id="SDZ3-Redna-35-2004-03-22.sp188">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-35-2004-03-22.sp189">

               <speaker>DR. PAVEL GANTAR:</speaker>

               <p>Da začnem od konca, kako usklajujemo koordinacijo frekvenc z Italijani. Težko.
               Nekatere lokalne skupnosti oziroma regionalne skupnosti na območju Italije imajo
               možnost da sama dodeljujejo frekvence, zato je seveda, da ne rečem, kaotsko stanje na
               določenih področjih, vendar se usklajujemo, ker je agencija zavrnila soglasje na
               načrt frekvenc Italije, predvsemjužno od Rima, zato zahtevamo dogovor in uskladitev
               na tem področju. Vendar pa je tukaj še veliko problemov. Končni rezultat oziroma
               končno rešitev bo prinesla digitalizacija radijskega oddajanja, prehod na digitalni
               radio, ki bo v bistvu sprostil frekvenco kot dobljeno naravno dobrino. Šele tedaj, v
               roku petih, štirih let ali več, lahko pričakujemo, da to ne bo več tako pereč
               problem. Z vidika, ki ste ga omenili, je začasno oddajanje določenih radijskih postaj
               poskusno oddajanje, da se razume, na določenih frekvencah smiselno, da ne bi ostale
               neuporabljene in bi jih lahko nekdo zasedel.</p>
               <p>Kaj zadeva prvi del vašega dopolnilnega vprašanja, vam lahko rečem samo to, da ne
               vem, na katero časovno obdobje se ta razpis ali domnevna krivica nanaša. Kar zadeva
               obdobje, ki ga pokriva zakon o telekomunikacijah in razpisi agencije, moram reči, da
               so ti razpisi agencije korektni, transparentni in da agencija opravlja predvsem
               tehnične naloge. Vsebinske vidike dodeljevanja frekvenc, kar zadeva radijski program,
               pa seveda opravlja svet za radiodifuzijo. Hvala.</p>
            </sp>
            <sp xml:id="SDZ3-Redna-35-2004-03-22.sp190">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Proceduralni predlog. Izvolite mag. Drobnič.</p>
            </sp>
            <sp xml:id="SDZ3-Redna-35-2004-03-22.sp191">

               <speaker>MAG. JANEZ DROBNIČ:</speaker>

               <p>Samo toliko, da vas opomnim. V tekstu oziroma v moji predstavitvi je bilo leto 1993.
               Toliko, da vam pojasnim, ko ste rekli, da ne veste, za katero leto gre. 1993. leta je
               bilo to in v svoji predstavitvi vprašanja sem to tudi rekel.</p>
               <p>Jaz predlagam, da v skladu s poslovnikom opravimo splošno razpravo v zvezi z
               dodelitvami teh frekvenc v Sloveniji oziroma s tem poslanskim vprašanjem, ki sem ga
               predstavil.</p>
            </sp>
            <sp xml:id="SDZ3-Redna-35-2004-03-22.sp192">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
            </sp>
            <sp xml:id="SDZ3-Redna-35-2004-03-22.sp193">

               <speaker>MAG. JANEZ DROBNIČ:</speaker>

               <p>Na odgovor ministra naj se opravi razprava v državnem zboru.</p>
            </sp>
            <sp xml:id="SDZ3-Redna-35-2004-03-22.sp194">

               <speaker>PODPREDSEDNICA IRMA PAVLINIČ KREBS:</speaker>

               <p>O predlogu gospoda Drobniča, da državni zbor na naslednji seji opravi razpravo o
               odgovoru ministra za informacijsko družbo na njegovo poslansko vprašanje, bo državni
               zbor odločil na jutrišnjem nadaljevanju seje zbora v okviru glasovanj.</p>
               <p>Spoštovane poslanke, spoštovani poslanci, v vašem imenu se zahvaljujem ministrom,
               ministricam in seveda predsedniku vlade za podane odgovore. S tem zaključujem to
               točko dnevnega reda in prekinjam sejo zbora, ki jo bomo nadaljevali jutri ob 10. uri.
               Vsem še enkrat najlepša hvala in lahko noč. Tudi točko dnevnega reda smo prekinili,
               ker bomo jutri glasovali. <title><stage>(SEJA JE BILA PREKINJENA 22. MARCA 2004 OB 18.38 URI.)</stage></title>
               </p>
            </sp>
         </div>
      </body>
   </text>
</TEI>
