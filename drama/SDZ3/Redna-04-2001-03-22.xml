<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-04-2001-03-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C1EB09E2356AA34EC1256A1C0030C6F8</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=C1EB09E2356AA34EC1256A1C0030C6F8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-04-2001-03-22.DZ" n="04">
               <name>Redna</name>
               <date when="2001-03-22"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-04-2001-03-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 4. seje</stage>
            <stage type="date">(22. marec 2001)</stage>
            <stage type="chairman">Sejo je vodil dr. Miha Brejc, podpredsednik državnega zbora.</stage>
            <stage type="time">Seja se je pričela ob 10.05 uri. </stage>


            <sp xml:id="SDZ3-Redna-04-2001-03-22.sp1">

               <speaker>PODPREDSEDNIK DR. MIHA BREJC:</speaker>

               <p>Spoštovane kolegice in kolegi, ali smem prositi, da vstavite kartice, da bi lahko
               videli, koliko nas je ta hip. Zaenkrat 39, kar pomeni, da ne moremo začeti z delom.
               Hkrati prosim tudi vse tiste, ki ste morda še po pisarnah, da pohitite v dvorano, da
               bi lahko začeli z delom. Še nismo sklepčni, ura je pa že kar nekaj minut čez deseto.</p>
               <p>Ugotavljam, da smo sklepčni.</p>
               <p>Spoštovane gospe in gospodje, prehajamo na 4. točko dnevnega reda.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: dr. Andrej Bajuk, Jože Tanko, Dorijan Maršič, Jože Kavtičnik od
               12.00 ure dalje, Bojan Kontič, Feri Horvat, Alojz Peterle za popoldanski del seje in
               Pavel Rupar za popoldanski del seje. Toliko imam zaenkrat obvestil.</p>
               <p>Navzočnost v dvorani - prosim, če lahko ponovno pogledate, če ste vložili kartice -
               je 48. Skratka, ugotavljam, da je zbor sklepčen in lahko odloča.</p>
               <p>Dajmo, prosim, ugotoviti prisotnost! Hvala lepa. Ugotavljam, da je navzočih 49
               poslank in poslancev; zbor je sklepčen in lahko odloča.</p>
               <p>Na sejo smo vabili tudi predstavnike vlade Republike Slovenije, ki jih lepo
               pozdravljam!</p>
               <p>Današnje nadaljevanje 4. seje državnega zbora bomo pričeli z obravnavo 4. točke
               dnevnega reda, to je predloga zakona o javnih agencijah, ter zatem prešli na
               obravnavo preostalih točk po vrstnem redu. 3. točke, to je predloga zakona o
               veterinarstvu, ne bomo zdaj začeli, ampak jo bomo opravili v popoldanskem delu
               zasedanja.</p>
               <p>Kot rečeno, prehajamo na <title xml:id="SDZ3-Redna-04-2001-03-22.title1">4. TOČKO DNEVNEGA REDA - PRVA OBRAVNAVA PREDLOGA
                  ZAKONA O JAVNIH AGENCIJAH.</title>
               </p>
               <p>Predlog zakona je v obravnavo zboru predložila vlada Republike Slovenije. Želi
               predstavnik vlade besedo? Prosim, dr. Virant.</p>
            </sp>
            <sp xml:id="SDZ3-Redna-04-2001-03-22.sp2">

               <speaker>DR. GREGA VIRANT:</speaker>

               <p>Hvala, spoštovani gospod podpredsednik. Spoštovane gospe poslanke in gospodje
               poslanci! Pred vami je predlog zakona o javnih agencijah, ki ga je predlagala...</p>
            </sp>
            <sp xml:id="SDZ3-Redna-04-2001-03-22.sp3">

               <speaker>PODPREDSEDNIK DR. MIHA BREJC:</speaker>

               <p>Prosim, če lahko govorite neposredno v mikrofon, ker takoj, ko je papir vmes, se ne
               sliši nič.</p>
            </sp>
            <sp xml:id="SDZ3-Redna-04-2001-03-22.sp4">

               <speaker>DR. GREGA VIRANT:</speaker>

               <p>Ja, hvala lepa. Torej, pred vami je predlog zakona o javnih agencijah, ki ga je
               sicer predlagatelj predlagal za obravnavo po hitrem postopku, vendar so bili že na
               matičnem delovnem telesu izraženi pomisleki glede hitrega postopka in s temi
               pomisleki se predlagatelj strinja. Po eni strani gre za pomisleke poslovniške narave,
               po drugi strani gre pa tudi za to, da so se v razpravi že pojavila nekatera vsebinska
               vprašanja, za katera je prav, da si med prvim in drugim branjem predlagatelj vzame
               čas in da seveda v okviru tega manevrskega prostora poišče ustrezne rešitve.</p>
               <p>Zakon o javnih agencijah je del zakonodajne reforme javne uprave. Ta reforma seveda
               nima samo zakonodajnega segmenta, ampak poteka tudi na nivoju podzakonskih predpisov
               in operativnih ukrepov. Ampak to je eden od tistih zakonov, glede katerih poročilo
               Evropske komisije, o napredku vsako leto opozarja, da reforma javne uprave poteka
               prepočasi. Gre torej tudi za zakon, ki je uvrščen v državni program za harmonizacijo
               slovenske zakonodaje z evropskim pravnim redom. Javna agencija je predvidena kot nova
               statusna oblika osebe javnega prava, poleg že obstoječih statusnih oblik javnih
               zavodov, javnih skladov in zbornic je tukaj sedaj še javna agencija, ki hkrati pomeni
               tudi možno organizacijsko obliko za izvajanje upravnih nalog oziroma upravnih
               storitev. Predstavlja fleksibilnejšo obliko kot pa je organiziranje upravnih nalog
               znotraj ministrstev, in seveda takšno obliko poznajo vse primerjalne ureditve, pri
               čemer je treba povedati, da anglosaški sistem, se pravi Združene državne Amerike in
               Velika Britanija ter tudi skandinavske države, predvsem Švedska, poznajo to obliko v
               zelo zelo veliki meri, torej velik del upravnih nalog, zlasti eksekultivne - torej
               implementacija se opravlja ravno v takšnih samostojnih agencijah.</p>
               <p>V čem je namen ustanavljanja javnih agencij? Najprej bi rekel, ta zakon je sistemski
               statusni zakon, ki daje šele podlago za ustanavljanje javnih agencij na posameznih
               področjih. Namen je seveda tista področja delovanja uprave, ki zahtevajo večjo
               stopnjo samostojnosti ali menedžersko pri katerih je mogoče doseči večjo
               racionalnost, bolj mendžersko upravljanje, če jih izločimo iz ožjih ministrstev,
               osamosvojitvi pravno, organizacijsko, kadrovsko manegersko itn. Seveda je treba pri
               tem takoj povedati, da bomo pri ustanavljanju javnih agencij zelo selektivni,
               previdni in postopni. Namreč, tuji strokovnjaki, zlasti pa tudi organizacija Sigma,
               ki pomaga pri reformi javne uprave državam kandidatkam, opozarja na to, da pretirana
               kvangizacija uprave lahko povzroči; prvič, dezintegracijo uprave, lahko povzroči
               zmanjševanje ministrskeodgovornosti in lahko povzroči tudi dezintegracijo državnega
               proračuna. Skratka, tukaj bo potrebno biti res selektiven in previden. Želje po
               ustanavljanju javnih agencij - to vam lahko rečem - v državni upravi danes so
               bistveno večje, kot pa so utemeljenepotrebe, utemeljeni razlogi. Tako da v tem zakonu
               seveda ni mogoče videti neke podlage za dezintegracijo uprave. Tam, kjer so v to šli,
               so na neki točki prišli do spoznanja, da je potrebno upravo znova integrirati in
               potegniti posamezna področja nazaj v ministrstva.</p>
               <p>Novi "organizacijski jedilnik" - če lahko tako rečem - ali nova organizacijska
               struktura državne uprave bo razvidna, ko bo pred vami tudi predlog novega zakona o
               upravi ali novele zakona o upravi, in videli boste, da je ta organizacijski jedilnik
               naravnan tako, da omogoča različen oblike organiziranosti. Stopnjevanje
               samostojnosti: torej, od organiziranosti upravnega področja v ožjem, v samem
               ministrstvu pod neposrednim nadzorom in vplivom ministra, tam kjer je potreben tako
               imenovani "Hands on" pristop, "Hands on policy", preko organa v sestavi. Število teh
               organov nameravamo zmanjšati na tisto nujno potrebno mero. Ta organizacijska oblika
               bo primerna za tista področja, za katere je potrebno da ostanejo v ministrstvih,
               vendar pa zahtevajo določeno stopnjo organizacijske, kadrovske, finančne in
               funkcionalne samostojnosti. In naslednji korak v osamosvajanju upravnih področij pa
               so, seveda, javne agencije.</p>
               <p>Javna agencija ima samostojnost na pravnem področju, na področju vodenja, na
               področju organizacije, na kadrovskem in na finančnem področju. Pravna samostojnost
               pomeni, da je javna agencija samostojna pravna oseba. Samostojnost pri vodenju
               pomeni, da ima javna agencija svoj organ upravljanja, to je svet in direktorja. Oba
               organa sta imenovana zadoločen mandat in ne moreta biti predčasno razrešena brez
               krivdnih razlogov. Direktor se imenuje na javnem natečaju, ki je speljan tako, kot je
               treba. To pa pomeni, da imajo neizbrani kandidati možnost pritožbe in možnost sodnega
               varstva. Organizacijska samostojnost pomeni, da si organizacijske resurse, torej
               svojo notranjo organizacijo, agencija določa sama. Kadrovska samostojnost pomeni, da
               je kadrovska politika v rokah same agencije. Finančna samostojnost pomeni, da ima
               agencija svoje lastne ...</p>
            </sp>
            <sp xml:id="SDZ3-Redna-04-2001-03-22.sp5">

               <speaker>PODPREDSEDNIK DR. MIHA BREJC:</speaker>

               <p>A lahko prosim za mir v dvorani? Prosim.</p>
            </sp>
            <sp xml:id="SDZ3-Redna-04-2001-03-22.sp6">

               <speaker>DR. GREGA VIRANT:</speaker>

               <p>...Da ima javna agencija svoje lastne vire prihodkov, s čimer se seveda omogoči, da
               se sklene finančni krog izven državnega proračuna - tam, kjer je to racionalno. To je
               tudi v skladu s smernicami OECD, ki priporočajo, da se, če je le mogoče, plačilo
               upravnih storitev, vključno z upravnimi taksami, čim bolj vežejo na stroške teh
               storitev. To se pravi, opravljanje nalog v javni agencije omogoča, da se cene in
               tarife naravnajo stroškovno, da se torej zapre finančni krog in bolj racionalno
               upravlja tudi s finančnimi viri.</p>
               <p>Kdaj bodo javne agencije prišle v poštev oziroma na katerih področjih bodo javne
               agencije prišle v poštev? Prišle bodo v poštev kot rečeno tam, kjer ni potrebna
               "Hands on policy", ni potreben torej takšen pristop, kjer torej ni vpliva tekoče
               dnevne politike, ampak se politika določa dolgoročno; tam, kjer je potreba po večji
               stopnji strokovne samostojnosti, ki jo zagotavlja izločenost iz ministrstva; kjer je
               potreba po samostojnosti resursov; kjer je potreba po večjem vplivu uporabnikov in
               kjer je seveda tudi - kar je še posebej pomembno - potreba oziroma kjer je racionalno
               zaokrožiti finančni krog izven državnega proračuna. Pri čemer pa, kot rečeno bo treba
               biti previden.</p>
               <p>Poglavitne rešitve zakona sem tudi že predstavil skozi predstavitev posameznih
               elementov samostojnosti; torej, kaj pomeni pravna, organizacijska, kadrovska
               samostojnost.</p>
               <p>Posebej pomembno bo prehodno obdobje oziroma posebej pomemben bo prvi korak pri
               ustanavljanju javnih agencij. Menimo, da bo najprimerneje v prvem koraku oziroma v
               prvi fazi poskusno, testno iti v ustanovitev manjšega števila javnih agencij, zelo
               selektivno, in potem videti, kako ta organizacijska oblika funkcionira v praksi.
               Deloma to seveda vemo že danes, kajti nekatere javne agencije, kot veste, že delujejo
               na podlagi področnih zakonov.</p>
               <p>Poudaril bi še to, da ta statusni zakon ne zapira možnosti, da se agencije na
               posameznih drugih področjih uredijo tudi drugače, s področnimi zakoni, da se na
               posameznih področjih prizna tudi večja stopnja samostojnosti javni agenciji, morda
               neposredna vezanost na državni zbor in ne na izvršilno vejo oblasti. Skratka, možne
               so tudi drugačne področne ureditve. Pri čemer je pa praktičen pomen tega zakona tudi
               v tem, da se bo lahko vsak področni zakon skliceval na ta zakon, ko bo govoril o
               javni agenciji na svojem področju, in določal subsidiarno uporabo. Torej, za vsa
               tista vprašanja, ki jih ta zakon ne ureja, naj velja zakon o javnih agencijah, tako
               bo lahko določeno.</p>
               <p>Predlagatelj je seznanjen s stališči sekretariata za zakonodajo in pravne zadeve.
               Večina teh stališč je bolj načelne narave in se povezujejo z drugimi deli reforme
               uprave in predvsem tudi z ustavnimi spremembami na tem področju. Nekatere pripombe so
               pa koristne, utemeljene in jih bo predlagatelj upošteval.</p>
               <p>Predlagatelj je seznanjen tudi s stališčem matičnega delovnega telesa državnega
               sveta, ki poudarja potrebo po še večji samostojnosti javnih agencij. Med prvim in
               drugim branjem, in seveda tudi upoštevaje današnjo razpravo in današnje sklepe zbora,
               bo predlagatelj proučil tudi to vprašanje, ali je mogoče samostojnost agencij še
               povečati oziroma razrahljati na posameznih področjih: na področju organizacije, na
               področju financ,pa tudi na področju vodenja - konkretno, na področju oblikovanja
               sveta kot organa upravljanja ali, še konkretneje, ali je mogoče določiti, da
               ustanovitveni akt omogoči, da se svet formira tudi po "bottom up" principu; torej
               tako, da uporabniki pravzaprav imenujejo, izvolijo ali delegirajo, če hočete, člane
               sveta. Hvala lepa.</p>
            </sp>
            <sp xml:id="SDZ3-Redna-04-2001-03-22.sp7">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim poročevalca, da predstavi mnenje odbora. Gospod Lavrinc,
               prosim.</p>
            </sp>
            <sp xml:id="SDZ3-Redna-04-2001-03-22.sp8">

               <speaker>MAKSIMILJAN LAVRINC:</speaker>

               <p>Gospod podpredsednik, hvala lepa. Mislim, da je samo poročilo odbora dovolj izčrpno,
               tako da vas ne bi posebej utrujal, spoštovane kolegice in kolegi, z vsebino
               pomislekov, ki so se pojavili ob tej razpravi. Morda bi opozoril predvsem na
               proceduralni del oziroma procesni del.</p>
               <p>Kot je predstavnik predlagatelja dr. Virant povedal, se tudi predlagatelj strinja s
               tem, da gre zakon po rednem postopku. Ob tem je bilo izpostavljeno tudi nekaj čisto
               konkretnih vprašanj. Namreč, veliko lažje bi nam bilo, če bi dobili neko celoto.
               Vidimo, da imamo neko vizijo reforme javne uprave pred seboj in potem seveda ti,
               denimo kot ta zakon, sistemski zakoni pomenijo v njem samo nekaj, en del. Potem
               posamezni področni zakoni, ki bodo urejalistvari še bolj posebej, pa pomenijo kot nek
               kamenček v celotnem mozaiku. Zato smo bili mnenja, da je treba tovrstne zakone
               peljati po rednem postopku, navsezadnje tudi zato, ker se s poslovniškimi določili
               našega državnega zbora omogoča, da se - v kolikor je kvalitetno opravljena druga
               obravnava - kaj hitro lahko opravi tudi tretja obravnava.</p>
               <p>Zdaj, posebej bi morda izpostavil le vprašanje, ki ga danes še ni bilo slišati, to
               je pa vprašanje s področja kulture. In glasi se približno takole: Ali naj se skladi
               na področju kulture preoblikujejo v agencije? Jaz sem prepričan, da bodo zadeve, ki
               so bile izpostavljene, te in druge, primerno upoštevane, ali pa vsaj obrazloženo bo,
               zakaj jih ni bilo mogoče upoštevati, zato za zaključek prosim kolegice in kolege, da
               naj podprejo predlagane sklepe odbora. To pa je tudi vse. Hvala.</p>
            </sp>
            <sp xml:id="SDZ3-Redna-04-2001-03-22.sp9">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Želi besedo predstavnik sekretariata za zakonodajo in pravne zadeve? <stage xml:id="SDZ3-Redna-04-2001-03-22.stage5">(Ne
               želi.)</stage> Hvala. Želijo besedo predstavniki poslanskih skupin? Tu imam pisno prijavo k
               razpravi gospe Majde Zupan, Nova Slovenija. Prosim.</p>
            </sp>
            <sp xml:id="SDZ3-Redna-04-2001-03-22.sp10">

               <speaker>MAJDA ZUPAN:</speaker>

               <p>Hvala lepa. Spoštovani gospod podpredsednik, spoštovani predstavnik vlade,
               spoštovane poslanke in poslanci! Dovolite, da predstavim stališče poslanske skupine
               Nova Slovenija v zvezi s tem predlogom, ki ga imamo na klopeh. Vlada nam je
               predložila v obravnavo in sprejem sistemski zakon, ki naj bi omogočil organizacijsko
               preoblikovanje državne uprave. Iz ministrstev naj bi se, kot je bilo že rečeno,
               izločila tista področja, ki opravljajo razvojne, analitične in strokovne naloge, in
               se preoblikovale kot agencije, za katere je zaželeno, da bi delovale izven vpliva
               dnevne politike in z večjo mero samostojnosti. S statusnega vidika bi bile agencije
               pravne osebe in s tem tudi organizacijsko in finančno samostojne. Vendar pa je zakon
               premalo dodelan, saj tudi ne daje odgovora na vprašanje, kaj bo z obstoječimi
               agencijami in drugimi osebami javnega prava. Menimo, da bi bilo potrebno ponovno
               proučiti vse določbe, ki se nanašajo na agencije že v drugih zakonih, ne glede na
               področje, na katerem opravljajo svoje funkcije. Potrebno je pregledati njihov pravni
               status, način ustanovitve, njihove organe, način in pogoje imenovanja in razrešitve,
               financiranje in še drugo. O predlogu zakona bi kazalo šerazpravljati, tako na
               strokovni kot politični ravni, saj gre za enega izmed pomembnih zakonov, potrebnih za
               izvedbo reforme javne uprave na področjih paradržavnih organizacij. Poleg tega pa je
               predlog zakona povezan s sprejemom novega zakona o upravi, ki pa še ni vložen v
               zakonodajni postopek.</p>
               <p>Poslanska skupina Nova Slovenija pričakuje in želi, da bi bila javna uprava
               prijaznejša do uporabnikov, da bi bila bolj učinkovita, ekspeditivna in manj
               birokratska. Mislimo, da si Slovenci zaslužimo javno upravo, ki bi ljudem bila blizu
               in v pomoč, ne pa neko nujno zlo, kot ga danes še prevečkrat občutimo. Zato tudi
               želimo, da bi imeli uporabniki na delo javne uprave tudi določen vpliv.</p>
               <p>Predlog zakona je predložen v obravnavo, zamišljeno je bilo po hitrem postopku, ker
               ga pač moramo prilagoditi pravnemu redu Evropske unije. Prav zaradi nedorečenosti in
               zaradi mnenja, da bi morali predlog zakona obravnavati skupaj z zakonom o upravi ali
               vsaj s spremembami in dopolnitvami zakona, potem poslanska skupina Nova Slovenija ta
               predlog ne bo podprla. Če pa že bo parlament zadevo podprl, pa pričakujemo v
               zakonodajnem postopku, da bomo dobili odgovore in pa material na vprašanja, kjer
               nismo še prepričani o stvari, da je dozorela. Hvala lepa.</p>
            </sp>
            <sp xml:id="SDZ3-Redna-04-2001-03-22.sp11">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Naslednji je gospod Barovič v imenu poslanske skupine Slovenske
               nacionalne stranke. Izvolite, prosim.</p>
            </sp>
            <sp xml:id="SDZ3-Redna-04-2001-03-22.sp12">

               <speaker>BOGDAN BAROVIČ:</speaker>

               <p>Hvala lepa, gospod predsedujoči. Spoštovane kolegice, kolegi! Dovolite mi, da v
               imenu poslanske skupine Slovenske nacionalne stranke izrazim velik dvom o načinu
               našega dela. Če ste malo bolj natančno prebrali tudi mnenje državnega sveta, katerega
               vloga je kakršna pač je in ker ga imamo, je prav, da včasih njihova mnenja tudi
               spoštujemo, še posebej, če jih preverimo, me pravzaprav čudi, da je ta državni zbor
               že sploh dobil predlog, da bi šel takšen zakon po hitrem postopku. K sreči ne gre.
               Sprašujem pa se tudi, ali je prav, da ga imamo v prvi obravnavi, če dobimo mnenje -
               in sprašujem se, če je kdo to mnenje državnega sveta proučil - da je tekst zakona
               protisloven.</p>
               <p>Drugič: da ni mogoče govoriti o kakršnikoli samostojnosti javne agencije, ker o vsem
               odloča ustanovitelj ali pa k odločitvam daje soglasja.</p>
               <p>Tretjič: ker smo mnogi postavili zahtevo, da bi morali ta zakon obravnavati skupaj s
               predlogom zakona o upravi ali pa vsaj s spremembami oziroma predlogom sprememb zakona
               o upravi. Mi nimamo na dnevnem redu niti predlog sprememb zakona o upravi, postopek
               ni vložen - nov zakon o upravi, tekst zakona je protisloven. Skratka, priča smo neki
               neusklajenosti, odločamo o nečem, nimamo nobenih primerjav in že spet poudarjam:
               strinjam se, da je treba prilagajati način življenja Evropski uniji, če bo želja
               državljanov Republike Slovenije, da postanemo enakopravni člani Evropske unije. Da
               paponovno prilagajamo neko zakonodajo samo zato, ker jo pač moramo, da pa je ta
               zakonodaja tako slaba, kot je moč razbrati iz poročila državnega sveta, kot je moč
               razbrati iz mnenja pristojnega odbora za notranjo politiko, potem se resno zamislim,
               kaj in kako delamo.</p>
               <p>Naše mnenje je, da bi morali poslanske in poslanci zahtevati vsaj minimalno
               usklajenost zakona, pa čeprav je v prvi obravnavi. Hvala lepa.</p>
            </sp>
            <sp xml:id="SDZ3-Redna-04-2001-03-22.sp13">

               <speaker>PODPREDSEDNIK DR. MIHA BREJC:</speaker>

               <p>Hvala. Želi še kdo od ostalih poslanskih skupin besedo? Gospa Širca, prosim.
               Liberalna demokracija.</p>
            </sp>
            <sp xml:id="SDZ3-Redna-04-2001-03-22.sp14">

               <speaker>MAJDA ŠIRCA:</speaker>

               <p>Zakon o javnih agencijah v obliki, kot je priložen, ni protisloven. Menimo, da ni
               protisloven, je pa res, da so bili pripravljavci ujeti zagotovo v neko -- bom rekla -
               zahtevo ali pa v niti ne dvoje interesov, ampak seveda v dvoje izhodišč.</p>
               <p>Kot prvo je treba poudariti, da rešitve, ki bodo prinesle javne agencije, bodo
               boljše, pomenijo boljše oblike delovne organizacije in delovanja služb in vemo, da so
               te rešitve nujne. Je pa zagotovo res, da bi jih bilo lažje uveljavljati, če bi imeli
               za seboj že zakon o upravi. Vemo, da je ta zakon tako rekoč tik pred - je že v fazi
               usklajevanja in da bo mogoče celo ujel - bom rekla - obravnavo ali pa bo celo
               sovpadel z obravnavo zakona o javnih agencijah, ki gre čisto pravilnoin korektno
               odločeno v redni postopek. Kot že rečeno, protislovnost je mogoče vidna v tem smislu
               zaradi te ujetosti v dve zahtevi: na eni strani je bila zagotovo prisotna intenca, da
               dobimo čimbolj odprto, lahko rečem celo samostojno obliko dela, kamor bise prenesla
               določena področja dela sedanje državne uprave. Res je tudi, da to sistemsko rešitev
               ne pričakuje le samo Evropska unija, ki vemo, da na splošno ljubi oziroma spodbuja
               bolj neodvisne in na politiko ne tako vezane strukture. Vemo pa, da pričakujemo tudi
               mi sami te rešitve zaradi tega, ker smo vse preveč ujeti v rigidne, nefleksibilne
               oblike, kot so javni in ostali zavodi, skladi ail pa uradi. Skratka, na drugi strani
               se je pa predlagatelj srečeval tudi po želji za večjo samostojnost in zato so se-
               mogoče celo upravičeno - pojavili pomisleki, predvsem tisti, ki jih je izrekel
               državni svet, da je te samostojnosti premalo oziroma da je vpliv civilne družbe, da
               ne rečem uporabnikov v njih...</p>
            </sp>
            <sp xml:id="SDZ3-Redna-04-2001-03-22.sp15">

               <speaker>PODPREDSEDNIK DR. MIHA BREJC:</speaker>

               <p>Ali lahko prosim ponovno oprostite - dajte se nekako pomiriti, če se da. Ni mogoče
               tako razpravljati. Hvala. Prosim.</p>
            </sp>
            <sp xml:id="SDZ3-Redna-04-2001-03-22.sp16">

               <speaker>MAJDA ŠIRCA:</speaker>

               <p>Gre za širok spekter interesov, kot tudi oblik agencij - tisti, ki ste prebrali tekst
               oziroma ki ste se z njim soočali, vidite, da zajema od regulatornih, razvojnih,
               analitično strokovnih, nadzornih oblik delovanja, do tistih, ki bi na nek način
               prevzele dela, ki jih sedaj opravlja državna uprava. Toda ker gre v večini primerov
               za napajanje agencij iz javnih sredstev, pa seveda tudi iz kombiniranih sistemov -
               recimo, taks, ki se bodo po principu integralnega proračuna izlivale v integralni
               proračun -, je zagotovo nadzorstvo oziroma pristojnost vlade ali, kot smo sedaj
               slišali predstavnika vlade, tudi mogoče državnega zbora, če se bodo tako odločili,
               znotraj agencije razumljiva; nadzor je pač razumljiv. Hkrati pa je razumljivo tudi,
               da uporabniki morebiti ne bi imeli večje vloge oziroma vpliva, kot ga imajo v
               predlogu, da je pač tudi njihova želja, izražena v državnem svetu, razumljiva.</p>
               <p>Dejansko pa prihaja, kot pravim, zaradi tega necelostnega obravnavanja oblik
               delovanja državne uprave do določenih razhajanj, ki jih sicer ne navajam kot moteče,
               bi jih pa vseeno rada poudarila. Imamo, recimo, prav na tej seji zbora obravnavamo
               predlog zakona o telekomunikacijah, ki bo, bom rekla, "rodil" agencijo za
               telekomunikacije in radiodifuzijo, ki se bo prelevila iz sedanjega urada za
               telekomunikacije. Ta agencija bo na nek način, tako kot je predlagano v zakonu, ki ga
               bomo sedaj obravnavali - na drugače način ureja delovanje agencije, kot je ujeta v
               zakonu o javnih agencijah. Zaradi tega bo funkcionirala agencija za telekomunikacije
               kot nek "lex specialis". Te stvari se bodo očitno dogajale tudi v drugih primerih
               agencij. Recimo, zakaj pravim, da je drugačna. Agencijaza telekomunikacije bo kot
               neodvisno samostojno telo imela dve strokovni telesi ali dva sveta, enega za
               telekomunikacije, ki bo urejal v tehničnem smislu storitve, drugega pa za
               radiodifuzijo, ki ga bo pa imenoval državni zbor, ta svet za radiodifuzijo, in bo
               bolj svetovalno, nadzorno telo v smislu urejanja radiodifuznega prostora. Ponavljam,
               tega ne navajam kot sporno rešitev, temveč kot možnost fleksibilnih poti, pa četudi
               bodo v tem primeru, kot pravim, figurirale kot poseben zakon. In če se bo kakšen
               zavod ali sklad - na področju kulture, smo slišali, da je takih zahtev kar nekaj
               oziroma takih predpostavk kar nekaj - preoblikoval v agencijo, ne bodo zadovoljni
               samo zaradi tega, zaradi rešitev, ki jih prinaša in jih bo oblikovala pot javnih
               agencij, ampak tudi zaradi tega, ker se bo končno presežek nad dohodki lahko v
               agenciji uporabljal oziroma delil za dodatno delovno uspešnost zaposlenih oziroma se
               bo uporabljal za razvoj dejavnosti, kar se je sedaj dogajalo v bistveno bolj rigidnih
               in omejenih oblikah. Omenjam seveda le eno prednost.</p>
               <p>Skratka, če se bi upoštevala napotila odbora za notranjo politiko, sekretariata in
               tudi tiste, ki jih napoveduje vlada in smo jih danes že slišali, menimo, da velja
               temu zakonu prisluhniti v pozitivnem smislu. Če ne drugega, pospešuje pripravo
               celostnega zakona o upravi in revidira sedanje agencije, ki jih je precej in so zelo
               zelo heterogeno sestavljene in sprošča tudi delo nekaterih ministrstev - pa ne samo v
               smislu antibirokratskega programa, kot je večkrat predlagano. Hvala.</p>
            </sp>
            <sp xml:id="SDZ3-Redna-04-2001-03-22.sp17">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kakšna od poslanskih skupin želi predstaviti svoje stališče? <stage xml:id="SDZ3-Redna-04-2001-03-22.stage6">(Ne
               želi.)</stage> Ker pisnih prijav k razpravi nismo prejeli, omejujem posameznega poslanca na 5
               minut. Kdo želi besedo? Prosim, gospod Gaspari.</p>
            </sp>
            <sp xml:id="SDZ3-Redna-04-2001-03-22.sp18">

               <speaker>MAG. MITJA GASPARI:</speaker>

               <p>Hvala lepa, gospod podpredsednik. Moja krajša razpravo bo vezana na sistem. Mislim,
               da je pomembno, ko govorimo o javnih agencijah, vedeti celoto javnih funkcij in
               javnih pooblastil, ki naj bi jih urejali z zakonodajo na tem področju. Slovenija je
               bila do sedaj relativna izjema od - če hočete - centralnega evropskega sistema
               urejanja področja javnih funkcij, predvsem nemškega in francoskega, pa nekoliko
               drugačnega od anglosaksonskega, pa če ostanemo pri tem, imajo Nemci, Francozi in še
               kdo v centralni Evropi delovanje javnih funkcij, javnih pooblastil, tudi javnega
               lastništva običajno urejeno z enim generalnim zakonom. Kot obstaja zakon, recimo,
               trgovinski ali pa zakon o družbah, obstaja običajno tudi zakon o javnih funkcijah
               oziroma javnih institucijah. V Sloveniji je s prehoda iz prejšnjega v novi sistem ta
               zadeva ostala nedorečena. Dobili smo zakon o vladi in pa o ministrstvih, znotraj tega
               relativno dovolj nejasno definicijo ostalih institucionalnih oblik organizacij, ki
               niso imele pravne osebnosti znotraj tega sektorja, hkrati je pa popolnoma zapuščeno
               področje tako imenovanih zavodov in seveda inovativne rešitve za druge oblike
               organizacije - pravne osebnosti, če tako lahko rečem. Mislim, da je ta reforma, ki je
               v tem trenutku na točki javnih agencij, v Sloveniji neke vrste izhod, za katerega
               mislim, da ni slab, je pa seveda drugi najboljši, da se pravna osebnost javnih
               institucij, javnih pooblastil, ki se prenašajo z vlade, tudi ustrezno legalizira,
               organizira.</p>
               <p>Zato mislim, da je bil začetek z zakonom o javnih skladih pravilna usmeritev, da je
               nadaljevanje z javnimi agencijami ustrezno nadaljevanje in da bi moral ta proces biti
               zaključen z relativno pomembnim posegom na področje zavodov. Mi ta trenutek imamo
               zakon o zavodih, ki je biltransformacijska rešitev v letih 1989-1990, da so se lahko
               SIS-i preoblikovali v nekaj, kar je bilo bliže novemu sistemu ekonomskem v Sloveniji.
               In od takrat naprej seveda je na tej točki situacija ostala nedokončana. Zaradi tega
               je ogromno problemov na področju tistih javnih pooblastil, ki jih pri izvajamo s
               pojmom zavoda oziroma javnega zavoda. Mimogrede, tega pojma Evropa sicer ne pozna.
               Običajno te institucije nimajo pravne osebnosti v Evropi. To so šole v takem primeru
               ali pa v določenih primerih bolnice.</p>
               <p>Zato mislim, da je pravna ureditev segmenta od državne uprave, ki ima predvsem
               sistemsko in neposredno izvršilno funkcijo, do v institucij, kot so skladi, ki imajo
               predvsem funkcijo upravljanja z javnim premoženjem, na kvaliteten način, pod javnim
               nadzorom, prek agencij, ki so predvsem regulatorno nadzorne institucije, na katere se
               prenese javno pooblastilo, do zavodov, ki so neke vrste obrati - Nemci imajo za to
               izraz obrat - ki izvajajo funkcije, ki jih ima ta država, da se morajo opraviti v
               okviru javnega pooblastila oziroma znotraj tistega, kar javno pooblastilo omogoča.</p>
               <p>Zato mislim, da je poleg tega zakona zelo nujno rabimo v dokončanju te reforme, ne
               zakon o zavodih, ampak zakon o javnih zavodih. Zavodov pa ne potrebujemo.
               Institucije, ki se sedaj imenujejo zavodi, so lahko: ali gospodarske družbe, ali
               družbe z omejeno odgovornostjo, ali društva, ali fundacije, ali nekaj drugega. To se
               pravi; pravni prostor za njihovo definicijo je odprt in omogoča njihovo ustrezno
               organizacijo.</p>
               <p>Zato mislim, da je napor, ki je vložen v ta zakon, dober. Ne strinjam se s stališčem
               državnega sveta, za katerega se mi zdi, da je neustrezen in neutemeljen. Vloga
               civilne družbe na tem segmentu nima te vloge, da bi morale biti agencije od sistema
               javne uprave neodvisne. One morajo biti neodvisne v postopku, ki jim ga zakon kot
               pooblastilo omogoča. To se pravi, država je z zakonskim pooblastilom prenesla
               določene funkcije na tako javno osebo in ta javna oseba mora v okviru teh zakonskih
               pooblastil delovati neodvisno in samostojno.</p>
               <p>Glede financiranja se sam v principu strinjam s tezo, da prenos sredstev prek
               proračuna v te agencije ne omejuje njihove samostojnosti v delovanju, glede na to,
               kako se sprejema njihov finančni načrt. Zakaj? Zato, ker je tudi po mednarodni
               klasifikaciji - na tem področju so agencije del tako imenovane širše države - general
               gouverment, da povem po angleško. Sodijo pa običajno, če so ustanovljene na ravni
               države, pod tako imenovano centralno državo - central gouverment oziroma pri nas,
               recimo,v ožjo državo. Zato mislim, da je ta povezava z državnim proračunom oziroma z
               javnofinančnimi blagajnami kot takimi umestna.</p>
               <p>Glede na to, da že obstajajo agencije, ki so nastajale na neorganiziran način s tega
               stališča, se pravi s posamičnimi akti, mislim, da bi ta zakon - in to bo po mojem
               najtežje poglavje tega zakona, to so prehodne določbe zakona, tako kot je bilo pri
               zakonu o javnih skladih, kjer so bile prehodne določbe najtežje določbe zaradi
               interesov in zaradi zatečenega stanja - uredil tudi zadeve, ki so vezane na tiste
               agencije, ki že obstajajo. Recimo, nadzorne agencije, kot so agencije za trg
               vrednostnih papirjev, agencije za zavarovalniški nadzor, če omenim samo dve.
               Prihajajo pa nekatere druge, ki so regulatorne narave, kot je telekomunikacija in
               energetika. Za njih bi po mojem mnenju veljal enak princip. Generalno morajo slediti
               ureditvi v krovnem zakonu, to je zakonu o javnih agencijah, glede tistih osnovnih
               postulatov, ki so v tem zakonu obdelane. Namen delovanja, postopki delovanja in tako
               naprej, pooblastila se pa urejajo v področnem, vsebinskem zakonu, ki ureja tematiko,
               ki naj bi jo seveda te agencije, kot sicer pravno samostojne institucije, tudi
               izvajale.</p>
               <p>Zato sam podpiram intenco pripravljavcev zakona. Tudi upam, da bo ta zakon lahko
               čimprej uveljavljen. Sam ne vidim velikih težav z zakonom o upravi, ker je konec
               koncev zakon o upravi sinteza teh rešitev, ki so na posameznih segmentih ureditve
               pravnega statusa institucije javnega prava. Bi pa ustavil in se ukvarjal pretežno s
               tistim delom javne uprave, ki mu rečemo, bom rekel državna uprava; to se pravi,
               predpostavljam, predvsem kar se tiče ministrstev, institucij znotraj ministrstev in
               pa verjetno upravnih enot oziroma kakorkoli se bo to imenovalo - tisto, kar se
               prenaša iz teh funkcij na raven, ki je medlokalno in centralno. Zato bi seveda podprl
               to, kar je rekel gospod državni sekretar, in tudi podpiram čim hitrejši postopek v
               drugi in tretji fazi sprejemanja tega zakona. Hvala lepa.</p>
            </sp>
            <sp xml:id="SDZ3-Redna-04-2001-03-22.sp19">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo želi besedo? <stage xml:id="SDZ3-Redna-04-2001-03-22.stage7">(Nihče.)</stage> Ni več razpravljavcev. Zato zaključujem
               razpravo. Prehajamo na razpravo o predlaganih sklepih in stališčih. V bistvu gre tudi
               za sklep matičnega delovnega telesa, ki se glasi: "Predlog zakona o javnih agencijah,
               prva obravnava, je primerna podlaga za pripravo predloga zakona za drugo obravnavo".
               Želi kdo razpravljati o predlogu sklepa? <stage xml:id="SDZ3-Redna-04-2001-03-22.stage8">(Ne želi.)</stage> Prehajamo na odločanje.
               Glasujemo, prosim. Navzočih je 64. Za 38, proti 8.</p>
               <p><stage xml:id="SDZ3-Redna-04-2001-03-22.stage9">(Za je glasovalo 38.)</stage> <stage xml:id="SDZ3-Redna-04-2001-03-22.stage10">(Proti je glasovalo 8.)</stage></p>
               <p>Ugotavljam, da je predlagani sklep sprejet.</p>
               <p>Imamo še razpravo in glasovanje o stališčih. Kot je znano, prehajamo na razpravo o
               stališču, ki ga je pripravilo matično delovno telo in je zapisano v poročilu
               delovnega telesa. Želi kdo besedo? <stage xml:id="SDZ3-Redna-04-2001-03-22.stage11">(Ne želi.)</stage> Nihče ne želi razpravljati, zato
               zaključujem razpravo in seveda prihajamo na odločanje o predlogu stališča. Glasujemo,
               prosim. Navzočnost: 66 poslank in poslancev. Za 43, proti 3 poslanci.</p>
               <p><stage xml:id="SDZ3-Redna-04-2001-03-22.stage12">(Za je glasovalo 43.)</stage> <stage xml:id="SDZ3-Redna-04-2001-03-22.stage13">(Proti 3.)</stage></p>
               <p>Ugotavljam, da je predlagano stališče v celoti sprejeto.</p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ3-Redna-04-2001-03-22.title2">5. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O ODVETNIŠTVU.</title>
               </p>
               <p>Zahvaljujem se predstavnikom vlade za prejšnjo točko.</p>
               <p>Predlog zakona je v obravnavo zboru predložila vlada Republike Slovenije. Najprej je
               prva obravnava. Želi predstavnik vlade besedo, prosim? Gospod Jenull, prosim.</p>
            </sp>
            <sp xml:id="SDZ3-Redna-04-2001-03-22.sp20">

               <speaker>HINKO JENULL:</speaker>

               <p>Hvala za besedo. Spoštovane poslanke in poslanci! Vlada predlaga v sprejem spremembe
               in dopolnitve zakona o odvetništvu, in sicer zaradi uskladitve odvetniške zakonodaje
               z zahtevami Evropske unije oziroma zahtevami v pridružitvenem procesu.</p>
               <p>Na področju odvetništva veljajo tri direktive Evropske unije, in sicer o splošnem
               priznavanju diplom, pridobljenih s poklicnim izobraževanjem in usposabljanjem, za
               olajšanje opravljanja poklica odvetnika na trajni podlagi v kaki drugi državi članici
               od tiste, v kateri je kvalifikacija pridobljena, in za olajšanje uspešnega
               izvrševanja odvetniške pravice do svobodnega opravljanja storitev. V skladu s temi
               direktivami s spremembami zakona omogočamo opravljanje odvetniške dejavnosti tujim
               odvetnikom, ki so pridobili to pravico v državah članicah Evropske unije, in sicer z
               veljavnostjo od dneva polnopravnega članstva Slovenije v Evropski uniji, na tri
               načine, in sicer: opravljanje odvetniških storitev z vpisom, z enakimi pravicami kot
               odvetniki v Republiki Sloveniji; z opravljanjem odvetniškega poklica na podlagi
               odvetniškega naziva, pridobljenega v matični državi, in z opravljanjem posameznih
               odvetniških storitev.</p>
               <p>Poleg tega predlagamo še nekaj manjših sprememb in dopolnitev, ki dopolnjujejo
               ureditev, tako da bo evropsko primerljiva. Hvala lepa.</p>
            </sp>
            <sp xml:id="SDZ3-Redna-04-2001-03-22.sp21">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim poročevalca za poročilo. Gospod Lavrinc, prosim.</p>
            </sp>
            <sp xml:id="SDZ3-Redna-04-2001-03-22.sp22">

               <speaker>MAKSIMILJAN LAVRINC:</speaker>

               <p>Hvala lepa za besedo, gospod podpredsednik. Na odboru se je razvila huda diskusija
               glede nekaterih določil, ki jih je predlagala vlada kot predlagateljica sprememb tega
               zakona, in sicer predvsem v tistem delu, ko bi se odvetnikom, ki prihajajo iz tujine
               in so obenem tudi notarji - je nekaj držav oziroma bolje rečeno dežel, kjer to
               dovoljujejo - omogočilo na nek način opravljanje odvetniškega dela tudi v Sloveniji.</p>
               <p>Na podlagi diskusije je potem odbor sprejel predlog amandmaja, sicer s tesno večino,
               ampak amandma je oblikovan in je pred vami. Torej, tudi tu, če rečem, je bil v
               razpravi večkrat izražen tudi pomislek glede samega postopka. Namreč, ko se neki
               pomembni zakoni popravljajo in se to počne na hitro, se kaj hitro lahko kakšna
               pomembna zadeva tudi spregleda. Temu so seveda namenjeni vsi ostali amandmaji, ki jih
               odbor predlaga v sprejetje državnemu zboru.</p>
               <p>Ker je pa na koncu ostalo še nekaj malega, nedorečenega, smo predlagali tudi, da se
               sekretariat za zakonodajo in pravne zadeve pooblasti, naj opravi v končni redakciji
               tole potrebno delo in seveda pripelje do tega, da bo zakon korekten. Hvala.</p>
            </sp>
            <sp xml:id="SDZ3-Redna-04-2001-03-22.sp23">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Želi besedo predstavnica sekretariata? <stage xml:id="SDZ3-Redna-04-2001-03-22.stage14">(Ne želi.)</stage> Hvala lepa. Želijo
               besedo predstavniki poslanskih skupin? K besedi se je priglasil gospod Janez
               Podobnik, SLS.</p>
            </sp>
            <sp xml:id="SDZ3-Redna-04-2001-03-22.sp24">

               <speaker>JANEZ PODOBNIK:</speaker>

               <p>Spoštovani gospod podpredsednik, kolegice in kolegi! Ker sem tudi na delovnem telesu
               sodeloval kot predstavnik poslanske skupine, mi dovolite kratek poseg. Predsednik
               odbora je dobro povzel vsebino razprave na odboru. Prav tako pa je tudi poročilo
               odbora zelo kvalitetno in zelo dobro povzame nekatere dileme, ki so se odprle v sami
               razpravi. In res: med samo razpravo smo vmes nekaj časa celo razmišljali, ali naj
               obstajajo razlogi, da bi se zakon sprejemal po rednem postopku. Ampak, po pojasnilih
               vlade in drugih strokovnih institucij oziroma društev in zbornic smo se potem z
               veliko večino oziroma mislim, da celo soglasno, odločili za hitri postopek.</p>
               <p>Naša poslanska skupina bo predlagani zakon, to je zakon o spremembah in dopolnitvah
               zakona o odvetništvu, podprla. Kot je že povedal državni sekretar, ko je utemeljeval
               razloge oziroma cilje in načela zakona, je omenjal več razlogov, torej uskladitev
               slovenske zakonodaje s predpisi Evropske unije in s tem zagotoviti njeno
               pripravljenost. Potem tudi uskladitev z nekaterimi direktivami in tudi nekatere
               manjše posege v sam zakon, npr. izboljšanje kakovosti odvetniškega dela. Tukaj bi rad
               opozoril na to nevarnost ali pa dvojnost, ki se pojavi, da v nek zakon pod postavko
               EU zakonodaje - in ko ga usklajujemo z direktivami in tako naprej - potem še kaj
               dodamo, še kakšno vprašanje hočemo rešiti. In prav v takih podrobnostih se lahko
               včasih skrije kakšna pomembna rešitev. In zato je zelo pomembno tudi s strani
               predlagatelja, da vedno tudi v obrazložitvi loči, kaj je zahteva direktiv oziroma kaj
               je področje, ki smo mu rekli uskladitev našega pravnega reda z EU, kaj pa je
               reševanje zakonske materije in je vezano na življenje v Sloveniji. Razumljivo, vse
               kar delamo glede na direktive, je tudi dobro za nas, ampak za poslance, ko sprejemamo
               zakon, je pa to zelo pomembno.</p>
               <p>Naša poslanska skupina je bila pozorna na nekaj določb zakona. Bili smo pozorni tudi
               na mnenje sekretariata, ki je opozorilo, da je lahko vprašljivo črtanje člena 3. Ta
               namreč določa nezdružljivost notarske in odvetniške funkcije. Sami smo tudi vložili
               amandma, da bi se kljub temu ta člen črtal, pa žal zanj nismo dobili podpore. Res pa
               je, da je tudi na podlagi naših razprav potem vlada predlagala amandma, da bi
               uveljavitev tega člena stopila v veljavo šele z dnevom vstopa Slovenije v Evropsko
               unijo. Radi bi tudi slišali stališče vlade do amandmaja, ki ga je vložila spoštovana
               kolegica Zupanova. Namreč, to je vsebinsko zelo pomemben amandma in tudi na podlagi
               stališča vlade bi se potem, če bo potrebno, še enkrat oglasil. Hvala lepa.</p>
            </sp>
            <sp xml:id="SDZ3-Redna-04-2001-03-22.sp25">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče NSi, gospa Zupanova, prosim.</p>
            </sp>
            <sp xml:id="SDZ3-Redna-04-2001-03-22.sp26">

               <speaker>MAJDA ZUPAN:</speaker>

               <p>Hvala lepa. Spoštovani. Naša poslanska skupina Nova Slovenija ima v zvezi s
               predlogom zakona o spremembah in dopolnitvah zakona o odvetništvu nekaj mnenj in bi
               vam jih rada predstavila. Predlagani zakon, kot rečeno, sodi v sklop zakonov, ki jih
               je treba sprejeti v procesu prevzemanja pravnega reda Evropske unije. Naša država se
               je zavezala, da bo zakon o odvetništvu uskladila do konca leta 2000, pri čemer naj bi
               določila zakona, ki urejajo izpolnitev zahtev evropskih direktiv, pričela veljati z
               dnem dejanskega pristopa Slovenije k Evropski uniji. Poleg uskladitve z evropskim
               pravnim redom pa želi predlagatelj izboljšati tudi kakovost odvetniškega dela in tako
               nuditi večjo zaščito potrošnikom ter na drugi strani sankcionirati opravljanje
               odvetniških storitev tistim osebam, ki ne izpolnjujejo določenih pogojev.</p>
               <p>Že v 3. členu predlagane novele trčita dva zakona: zakon o odvetništvu in zakon o
               notariatu. Pri nas velja ustavna ločenost javne službe notariata od odvetniškega
               poklica. Zakon izrecno določa, da je z notariatom nezdružljivo opravljanje
               odvetništva. Predlagatelj predlaga črtanje določila o nezdružljivosti opravljanja
               odvetniškega poklica z notarskim. Takšna določba bi namreč lahko bila ovira za
               opravljanje poklica odvetnikom iz držav članic Evropske unije, v katerih odvetništvo
               ni združljivo z notariatom. S črtanjem te določbe je možno torej zagotoviti, da bo
               prav do vseh odvetnikov v evropskih državah zakon nediskriminatoren glede možnosti za
               opravljanje odvetniškega poklica v Sloveniji. Tuji odvetniki, ki so v svoji matični
               državi hkrati notarji, torej v Sloveniji ne bodo mogli opravljati notarskih
               storitev.</p>
               <p>V zvezi s tem pa bi veljalo opozoriti še na nekaj. V Sloveniji imamo monopolen
               notarski zakon in konkurenca na tem področju bi bila več kot dobrodošla za
               potrošnike. Država je notariatu podelila monopol nad opravljanjem tudi nekaterih
               najpreprostejših opravil oziroma sestavljanje preprostih podob. In v zvezi s tem smo
               vložili tudi amandma. Pri delu notarjev, karpri nekaj opravilih niso razmerja med
               opravljanim delom in plačilom za to delo, kar je v nasprotju s temeljnimi principi
               pravičnosti v družbi. Primer, najbrž ga srečujemo - z njim se srečujemo velikokrat.
               Za navadno overitev, ki jo uslužbenka v sprejemni pisarni opravi, moramo občani
               plačati nekaj tisoč tolarjev. Samo opravilo traja le nekaj minut in ne zahteva
               posebnih sposobnosti. Notar doda le svoj podpis. Potem, da ne govorimo o drugih
               storitvah, za katere mora potrošnik kar globoko seči v žep, kar predstavlja za ljudi
               z nizkimi dohodki zelo hudo finančno breme. Zanimivo je tudi, da so se storitve
               notarjev v zadnjih letih kar dvakrat znižale, kljub letni inflaciji 8 - 9 odstotkov.
               Prepričani smo, da bi se morale tarife še znižati, in se hkrati sprašujemo, kako je
               mogel minister za pravosodje dati soglasje k tako visokim tarifnim postavkam.</p>
               <p>Zanimiva pa je še druga navedba predlagatelja predloga, in sicer da Odvetniška
               zbornica Slovenije kot stanovska organizacija ugotavlja, da so v praksi vse bolj
               pogoste kršitve odvetniške etike in obračunavanja storitev v nasprotju z odvetniško
               tarifo, pravno varnost potrošnikov in tudi poklicni ugled odvetnikov. Spet so
               potrošniki tisti, na plečih katerih se pojavljajo kršitve, saj so ponavadi preveč
               obračunane storitve prav v škodo potrošnikov in ne odvetnikom. Da ne govorimo potem o
               etiki, saj je vendar potrebno poznavanje in upoštevanje poklicne etike v vsakem
               poklicu. Zavedati se moramo, da se moralnih norm ni mogoče zgolj naučiti. Potrebno
               jih je živeti. Splošni problem v Sloveniji je, da večina državnih in paradržavnih
               institucij ne slovi ravno po visoki pravni kulturi. Potrošniki smo v razmerju do teh
               institucij že v samem izhodišču v podrejenem položaju. Marsikdaj so državljani glede
               svojih pravic in poteka postopkov pravno neuki, zato potrebujemo neodvisne in
               predvsem strokovno dobro usposobljene odvetnike. Danes je pravo tako kompleksna
               zadeva, da je nemogoče pričakovati, da bi lahko povprečni državljan nastopal v
               pravnih postopkih brez strokovne pomoči. Zastavlja se torej vprašanje, ali je v
               Sloveniji dejansko poskrbljeno za zagotavljanje strokovne pravne pomoči na primeren
               način.</p>
               <p>V predlogu spremembe zakona je prav zaradi tega predlagana uvedba obveznega
               preizkusa znanja iz odvetniške etike in odvetniške tarife za vse nove odvetniške
               kandidate. Po svoje je pa prav zanimivo, da bi se morali ravno odvetniki učiti
               moralnega kodeksa, sodnikom, tožnikom in notarjem pa bi zadoščal državni pravniški
               izpit. Prav bi bilo, da bi odvetniška zbornica dosledno izvajala sankcije za
               morebitne kršitve in dodatno organizirala izobraževanje za svoje člane, tudi v zvezi
               s poznavanjem svojega kodeksa in tarife. Pa tudi predlog na ustrezen naslov, da se
               posveti več pozornosti odvetniški etiki in odvetniški tarifi pri
               usposabljanjusodniških pripravnikov ne bi bil odveč.</p>
               <p>V naši stranki smo za krepitev etike, pa ne samo pri odvetnikih. In če odvetniška
               zbornica, ki zastopa interese svojih članov, meni, da brez uvedbe obveznega preizkusa
               znanja iz odvetniške etike in odvetniške tarife ne moremo pričakovati zboljšanja na
               tem področju, potem podpiramo takšen predlog. Vendar pa uvedba takšnih izpitov ne bi
               smela biti dodatna ovira za mlade pravnike. Tukaj mislim, tudi cena bi morala biti
               primerna in dostopna. V Sloveniji namreč že šest let velja zakon o državnem
               pravniškem izpitu, ki je nekakšen univerzalen pravniški strokovni izpit. Na njem
               morajo pravniki pokazati znanje iz vseh pravnih področij. Tudi s področja odvetništva
               in uspešno opravljen državni pravniški izpit zadošča za opravljanje odvetniške,
               notarske, sodniške, tožilske in še kakšne službe. Menimo, da bi prav odvetniška
               zbornica morala skrbeti tudi za to, da bo v odvetništvo vstopilo čim več pravnikov,
               ker je le to garant, da se bo dolgoročno izboljšala kakovost odvetniških storitev.</p>
               <p>Edino zdravilo je torej konkurenca. Zato nas ni strah prihoda tujih odvetniških
               družb v Slovenijo. Če bodo ponudili boljše storitve, bodo pač pobrali boljše kliente.
               Prihod tujih odvetniških družb bo zagotovo imel več pozitivnih kot negativnih
               posledic. Pričakujemo, da bo to spodbuda tudi za domače odvetnike, da bodo izboljšali
               svoje storitve, da se bodo bolj potrudili za svoje stranke in da bodo lahko
               konkurirali tudi odvetniškim družbam z zvenečimi imeni, sicer pa se bodo morali
               zadovoljiti z le manjšimi zadevami. Hvala lepa.</p>
            </sp>
            <sp xml:id="SDZ3-Redna-04-2001-03-22.sp27">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Želi še kdo od predstavnikov poslanskih skupin? Prosim, gospod Vučko.</p>
            </sp>
            <sp xml:id="SDZ3-Redna-04-2001-03-22.sp28">

               <speaker>DUŠAN VUČKO:</speaker>

               <p>Spoštovani podpredsednik, spoštovane kolegice in spoštovani kolegi! Dovolite, da
               predstavim stališče poslanske skupine LDS.</p>
               <p>S podpisom evropskega sporazuma o pridružitvi med Republiko Slovenijo in Evropsko
               unijo se je Republika Slovenija obvezala zagotoviti postopno združljivost svoje
               zakonodaje s pravnim redom Evropske unije. Pravna ureditev, ki ureja področje
               odvetništva, še ni usklajena s tem pravnim redom, zato je temeljni namen predlagane
               novele ravno uskladitev zakona o odvetništvu z direktivami, ki v okviru Evropske
               unije veljajo za področje odvetništva.</p>
               <p>V poslanski skupini Liberalne demokracije Slovenije v tem delu v celoti podpiramo
               predlog zakona in menimo, da novela zakona v celoti povzema omenjene direktive.
               Novela zakona na recipročen in nediskriminatoren način, prvič, omogoča opravljanje
               odvetniške dejavnosti odvetnikom iz držav članic Evropske unije v Republiki Sloveniji
               po vstopu Slovenije v Evropsko unijo in tudi določa pogoje, pod katerimi bodo tuji
               odvetniki lahko to dejavnost opravljali. V tem delu bo poslanska skupina zakon
               podprla v celoti.</p>
               <p>V zvezi z vloženimi amandmaji pa bo naša poslanska skupina podprla tiste amandmaje,
               ki so na matičnem odboru dobili ustrezno večino, pri čemer pa moram poudariti, da
               stališče posameznih članov ni enotno glede predlaganega amandmaja za črtanje 5.
               člena, o katerem pa se bodo člani poslanskeskupine odločali na podlagi argumentov.
               Hvala lepa.</p>
            </sp>
            <sp xml:id="SDZ3-Redna-04-2001-03-22.sp29">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Ni več prijav poslanskih skupin? <stage xml:id="SDZ3-Redna-04-2001-03-22.stage15">(Ni.)</stage> Hvala.</p>
               <p>Besedo dajem poslankam in poslancem. Pismeno se je k razpravi prijavil gospod dr.
               Jožef Bernik. Prosim!</p>
            </sp>
            <sp xml:id="SDZ3-Redna-04-2001-03-22.sp30">

               <speaker>DR. JOŽEF BERNIK:</speaker>

               <p>Hvala lepa, gospod predsednik. Kolegice in kolegi poslanci! Odpiram smer, v katero
               gledajo nekatere spremembe v tem zakonu, vendar bi rad nekaj splošnih komentarjev dal
               na to temo. Odvetniki so izredno pomembna funkcija v delujoči demokraciji, kljub temu
               da je Shakespeare v neki drami položil v usta kraljev "najprej pobijmo vse
               odvetnike". Vsekakor, oprostite, gospe kolegice odvetnice in pa kolegi odvetniki, da
               bom neke kritike izrekel tukaj. Odvetniška praksa v nekaterih deželah Evrope je tako
               rekoč zelo dobro delujoči kartel in mislim, da je tudi to pri nas. Določa tarife,
               pravzaprav bi lahko rekli, cene takorekoč, pravila igre, kontrolo nad delovanjem
               odvetnikov in podobno. To je neke vrste samokontrola, ki jo odvetniška zbornica
               uporablja. Vendar, ta nadzor samokontrole se je izkazal drugod po svetu kot
               nezadosten; dočim vemo, je sistem tarif oziroma cen odvetniških uslug do neke mere
               dobrodošla fikcija, mnogo storitev pa je čisto mimo teh tarifnih določil. In tukaj
               zadanemo takoj na vprašanje etičnih standardov, ki bi morali veljati v praksi za vse
               odvetnike. Namreč, zakon govori o tem, vendar ni nikjer o kršitvah teh etičnih
               standardov - te niso sankcionirane. Kot razumem, v študiju prava pri nas ni vključen
               predmet o etičnih standardih. Toje povsem v nasprotju s prakso razvitih dežel, kajti
               ta etični kodeks oziroma ta pouk in pa interpretacija raznih kršitev je nujno
               potrebna za tudi to področje. Ker starejši odvetniki niso imeli nobene take
               izobrazbe, niti mlajši ne, čeprav slišim, da se uvaja v pravosodni izpit tudi
               vprašanje iz poslovne etike. Za vse bi morala, za vse pravnike oziroma - ne pravnike,
               odvetnike - bi morala odvetniška zbornica vsako leto prirediti obvezen tečaj za
               etična vprašanja, kajti to je dinamika, ki se še vedno bolj povečuje in bi morali
               tudi odvetniki, ki so že v praksi nekaj let, imeti tako izobrazbo. Namreč, razumljivo
               je, da čim večja postaja konkurenca tudi na tem področju, tem več bo konfliktov in
               tem več bo pritožb s strani klientov oziroma strank.</p>
               <p>Vprašanje je, kako obravnavati to področje. Kot sem že rekel, samokontrola ni
               dovolj. Bi pa priporočal, da začnemo razmišljati tudi o tem, da se ustanovi enkrat v
               prihodnosti komisija, ki bo imela člane vlade, odvetnike, odvetniške zbornice in pa
               tudi državljanov. Le na ta način bo lahko razmerje na raznih preranih konfliktih
               resnično prišlo na dan in pa potem tudi pravilna obravnavanja, kajti saj vemo - star
               slovenski pregovor pravi: Vrana vrani ne izkljuje oči. Hvala lepa.</p>
            </sp>
            <sp xml:id="SDZ3-Redna-04-2001-03-22.sp31">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Drugih pisnih prijav k razpravi ni bilo. Razprava ostalih poslancev in
               poslank, ki se niso pisno prijavili, omejujem na pet minut. Želi kdo razpravljati?
               Gospod Lavrinc, prosim.</p>
            </sp>
            <sp xml:id="SDZ3-Redna-04-2001-03-22.sp32">

               <speaker>MAKSIMILJAN LAVRINC:</speaker>

               <p>Hvala, gospod podpredsednik. Ko smo delali reformo slovenskega sodstva, se je to
               delalo na hitro, tako kot to počnemo v tej državi vse in po mojem bi bila potrebna
               ena resna analiza, kaj vse je tistega, kar je potrebno spremeniti, pripraviti
               ustrezne popravke za različne zakone. Zato se s svojim predgovornikom v praktično
               vseh stvareh, ki jih je omenjal, strinjam. Ne strinjam se morda v izvedbenem delu,
               torej kako bi k temu pristopil. Zakaj?</p>
               <p>Namreč, zakon o odvetništvu ni zakon nekje tam v oblakih, ampak je vpet v neke druge
               zakone. Torej, zato tudi če sledimo, denimo, predlogu na seji, da se v tem zakonu
               popravi to, da bodo odvetniki tudi te notarske storitve opravljali, tega nismo
               popravili v zakonu o notariatu. Strinjam se tudi s kritikami, ki so šle po moje že
               čez mejo dovoljene razprave v tem prostoru ob zakonu o odvetništvu glede ureditve
               samega notariata. Naj spomnim tiste, ki so bili takrat v tem prostoru, sicer drugače
               oblikovanem, da je dr. Pučnik vprašal, edini pravzaprav od nas, ministra, ki je
               predstavil ta zakon o notariatu, ali ne delamo posebne kaste izredno bogatih ljudi v
               tej državi. Skoraj so tekle krokodilje solze, da to ni res in da so varovalni
               mehanizmi, ki bodo preprečili, da do tega pride. Kot ugotavljamo sedaj, so varovalni
               mehanizmi preslabi. Tudi to, kar je bilo rečeno v razpravi, da bo večja kvantiteta
               odvetnikov pomenila tudi večjo kvaliteto, s tem se ne strinjam. Denimo, če vzamemo
               primer Nemčije. V Nemčiji je po mnenju oziroma po izjavi našega predsednika vrhovnega
               sodišča le 24 odvetnikov, ki imajo posebno licenco, da se lahko na najvišje sodišče
               pritožijo. Skratka, pridobitev posebne licence med odvetniki pomeni tudi nek preizkus
               znanja, torej en izkaz, da je nekdo na nekem področju uspešen in tako naprej.</p>
               <p>Žal mi je pravzaprav, da črtamo tisti člen na podlagi amandmaja, da morajo opraviti
               preizkus iz poznavanja odvetniške etike. Bom tudi povedal, zakaj. Zato, ker razlika
               je med sodniki in odvetniki. Odvetniki pravzaprav dobro poslujejo, če nobenega spora
               ne rešijo. Mislim, da vam je znan tisti vic, ko je ata predal sinu posle in ko ga je
               obiskal po mesecu dni, se mu sin pohvali, da je oba najstarejša primera že rešil. Je
               rekel, oče tepec, ta dva primera sta te izšolala in ti tudi pomagala, da si lahko
               ugodno stanoval. Torej, zato mislim, da je treba pristopiti drugače. To je, torej k
               celoviti analizi, pripravi posameznih zakonov in tako, denimo, bomo popravljali
               verjetno tudi zakon o sodniški službi. Sodniki imajo svoj kodeks, sodniki imajo tudi
               procesna določila, kjer jih posebej zavezuje, kako in kaj ravnati. Ni mogoče, torej
               po pravilu "gliha skup striha", pa da so vsi enaki.</p>
               <p>Zato predlagam torej, da se tukaj omejimo predvsem na ta del, tudi apeliram na
               kolegice in kolege, da ne posegamo tako noro v ta zakon, da bi - sem uporabil napačen
               izraz -, tako divje v ta zakon, da bi podprli amandma gospe Majde Zupanove.
               Predlagatelju, torej vladi, posebej gospodu državnemu sekretarju Jenullu, pa bo naša
               razprava dobrodošla. Namreč, mi smo tako ali tako menili, tudi na odboru, da bi
               enkrat bilo potrebno o vseh teh problemih, ki so v sodstvu, ki niso rešljivi kar tako
               čez palec, opravimo neko razpravo, vendar korektno, podprto z neko analizo, sicer bo
               to spet čvekanje na pamet. Hvala lepa.</p>
            </sp>
            <sp xml:id="SDZ3-Redna-04-2001-03-22.sp33">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Podobnik, prosim.</p>
            </sp>
            <sp xml:id="SDZ3-Redna-04-2001-03-22.sp34">

               <speaker>JANEZ PODOBNIK:</speaker>

               <p>Hvala za besedo, gospod podpredsednik. Najprej bi podprl razmišljanje kolega
               Lavrinca in dr. Bernika, še posebej glede tega vprašanja, da je preprosto potrebna
               ena resna analiza stanja v sodstvu in pravosodju in da najprej vlada, nato pa ko
               zakonodajalci storimo poteze, ki bodo dobro premišljene. Najverjetneje bomo prišli po
               rednem postopku k takim rešitvam.</p>
               <p>Rad bi pa vendarle, ker je bila pač tukaj izražena, rečena beseda glede notariata.
               Jaz ne želim biti arbiter glede odnosa notar: odvokat oziroma odvetnik. Jaz bi rad se
               pravično in prav odločil. Zelo pozorno sem poslušal kolegico Zupanovo. Ampak, kot
               rečeno, jaz bi se rad prav odločil. Ne navijam za nikogar, toda v obrazložitvi
               amandmaja piše - to pa je amandma, kar je treba jasno povedati, s katerim spreminjamo
               koncept. Koncept je pa jasen: ustava Republike Slovenije v svojem členu določa, da je
               odvetništvo kot del pravosodja samostojna in neodvisna služba, ki jo ureja zakon <stage xml:id="SDZ3-Redna-04-2001-03-22.stage16">(to
               imamo)</stage>; notariat pa je javna služba, ki jo ureja zakon <stage xml:id="SDZ3-Redna-04-2001-03-22.stage17">(to imamo)</stage>. Obe področji sta
               urejeni z matičnima zakonoma oziroma sistemsko zakonodajo, ki med drugim določa
               pogoje za opravljanje odvetništva oziroma notariata. Kakor zakon o odvetništvu
               določa, da je z opravljanjem odvetniškega poklica nezdružljivo opravljanje notariata,
               tudi zakon o notariatu v 9. členu določa - danes pa tega zakona ni na dnevnem redu,
               ker ne more biti -, da je z notariatom nezdružljivo opravljanje odvetništva. Dejstvo
               je, da s tem zakonom nezdružljivost zapiramo. Zakaj? Če smo dobro razumeli državnega
               sekretarja in zakon, zaradi Evropske unije, da grdo rečem, zaradi smernic. Dobro, če
               je temu tako, naj bo. Gospa Zupanova pa predlaga, da bi del nalog notarjev opravljali
               odvetniki. Menim, da se s tem pa spreminja osnovni koncept. In, seveda, v tem
               amandmaju tudi piše: "V Sloveniji imamo model notariata, ki ima za posledico dejanski
               monopol." V Sloveniji imamo model notariata, ki ga je določil zakon, in v zakonu smo
               se odločili za tako imenovani latinski tip, za notariat latinskega tipa, to je tudi
               zelo prevladujoč model v Evropski uniji. Notariat in odvetništvo sta se razvila v dve
               samostojni in medsebojno neodvisni službi kot posledica delitve dela na področju
               nudenja pravnih storitev. Naprej v tem amandmaju tudi piše, da je rezultat tega
               monopola visoke cene notarskih storitev. Tukaj naredim oklepaj in povem, da je
               vprašanje cen notarskih storitev lahko vprašanje, in tu je potrebna skrb resorja, da
               oceni in se modro odloči. Tu ostajam kritičen oziroma odprt. Toda ne morem se pa
               strinjati z naslednjim stavkom, da "v večini primerov visoke cene notarskih storitev
               niso v sorazmerju z opravljenim delom". To pa je zelo zelo huda kritika dela
               notarjev. Tu bi pa rad konkretne primere oziroma ali je temu res tako. Če je temu res
               tako, potem je treba nekaj ukreniti. Imam nekaj poznanstev oziroma stikov z ljudmi in
               lahko rečem, da so notarji zelo spoštovane osebe, kajti notarji so postali spoštovani
               sodniki, in prav vedno samo človek in oseba da pečat neki funkciji in dejavnosti. In
               če je kaj dobro v Sloveniji, je potem to, da so dobili možnost, da so postali notarji
               pravniki, večinoma sodniki, ki so bili prej spoštovane osebnosti tam, kjerživijo. In
               nikakor ne bi pristal na počez slabe ocene o delovanju notarjev; če je konkreten
               primer, naj se pove, pavšalnih ocen pa iz korektnosti do tega instituta ne bi
               sprejel.</p>
               <p>Pričakujem pa, da bo državni sekretar se oglasil, kajti v razpravi na delovnem
               telesu je bilo jasno povedano, da predlog, da se nezdružljivost črta, ne pomeni
               spremembo koncepta. Če to ne pomeni spremembo koncepta, potem je razumljivo, vlada ne
               more podpreti vsebine amandmaja, kot jo je predlagala gospa Zupanova. Hvala lepa.</p>
            </sp>
            <sp xml:id="SDZ3-Redna-04-2001-03-22.sp35">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Kdo želi besedo? Prosim lepo. Gospa Simšič.</p>
            </sp>
            <sp xml:id="SDZ3-Redna-04-2001-03-22.sp36">

               <speaker>DANICA SIMŠIČ:</speaker>

               <p>Hvala lepa za besedo, gospod podpredsednik. Spoštovane kolegice in kolegi,
               spoštovani predstavnik vlade. Sama bi se pravzaprav pri tem zakonu odzvala v tem
               smislu, v katerem so me nanj opozorili nekateri, lahko rečem volivci ali pa ljudje,
               ki so uporabljali ali notarske ali pa odvetniške storitve. No in v tem smislu bi
               seveda tudi rada podprla predlog, ki ga je dala vlada, da naj vendarle ta preizkus
               tarife, etike in poznavanja bo. Kajti vlada sama je zapisala v svojem predlogu, ki
               spremlja ta zakon v parlamentarno razpravo, da tudi odvetniška zbornica ugotavlja, da
               so vse pogostejše kršitve, ki naj bi izvirale iz nepoznavanja predpisov. Z vidika
               tistih, ki storitve odvetnikov uporabljajo, je seveda nedopustno, da tisti, ki neko
               storitev opravlja, predpisov, povezanih s to storitvijo, ne obvlada. In seveda, na
               škodeks, tukaj sicer lahko piše potrošnikov, lahko potrošnikov, jaz bi rekla prej
               uporabnikov teh storitev - odvetniških. Tako, da seveda tisto, kar je predlagano ta
               trenutek z vidika matičnega delovnega telesa, to je črtanje tega, osebno ne morem
               podpreti, tudi zaradi tega, ker je zelo veliko opozoril ljudi, da so te storitve
               drage.</p>
               <p>Zdaj, sama se ne bom spuščala v to, koliko in kako drage so, bi pa rekla, da v tem
               predlogu zakona, za katerega piše, da je popolnoma usklajen z evropsko zakonodajo,
               morda pogrešam neko določbo v smislu "pro bono", torej, da bi tudi odvetniki z
               zakonom sebi naložili ali omogočili možnost, da nekatere storitve opravijo brez
               plačila, brezplačno. Ko sem ugotavljala, ali je to mogoče ali ne, seveda je po
               kodeksu mogoče. Toda, ni v zakonu te določbe, za katero bi sama menila, da bi morda
               vsaj v nadaljevanju - strinjam se s kolegoLavrincem, da sistem sodstva in kompletno
               to področje zahteva neko širšo obravnavo, neko poglobljeno obravnavo, zato tudi nisem
               amandmaja v tem smislu predlagala. Ampak vendarle se mi zdi, da bi v nadaljevanju
               veljalo paziti v zakonodaji tudi na to.</p>
               <p>Imam pa vprašanje za predstavnika vlade. In sicer je vlada zapisala eno zelo
               pomembno opozorilo, pa me zanima, kako ga bo potem v nadaljevanju reševala. Zapisala
               je, da ob zadnji noveli kazenske zakonodaje v letu 1994, da je bilo iz kazenskega
               zakona izpuščeno kaznivo dejanje zakotnega pisaštva. Po zakonu o odvetništvu pa ni
               sankcionirana črna praksa oziroma opravljanje odvetniškega poklica v nasprotju z
               zakonom. Ni. Če sem uspela ta predlog prav prebrati, tudi v tem predlogu tega ni. In
               zato - da preberem še naslednji stavek, ki ga je zapisala vlada - "...zato bi bilo
               primerno, še zlasti v času, ko se bo povečala konkurenca in ponudba storitev tudi
               tujih odvetnikov v Sloveniji, ustrezno sankcionirati določeno ravnanja ter prekrške".
               Ja, se strinjam, ne strinjam se pa s tem podtonom. Torej, ko bodo tuji odvetniki
               prišli, bo treba sankcionirati prekrške, zdaj jih ni treba sankcionirati, te določbe
               ni, če pravilno razumem, in sprašujem hkrati predstavnika vlade, kaj bo narejenega na
               področju kazenskega zakona glede tega zakotnega pisaštva. Hvala lepa.</p>
            </sp>
            <sp xml:id="SDZ3-Redna-04-2001-03-22.sp37">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo od poslank in poslancev? Gospod Vučko.</p>
            </sp>
            <sp xml:id="SDZ3-Redna-04-2001-03-22.sp38">

               <speaker>DUŠAN VUČKO:</speaker>

               <p>V enem delu bi repliciral gospe kolegici Simšičevi, in sicer v tistem delu, ko se je
               dotaknila tudi amandmaja, katerega prvopodpisani predlagatelj sem sam s kolegom in
               kolegico in se nanaša na preizkus znanja odvetniške tarife.</p>
               <p>Odvetniško tarifo ne določa zakon, ampak si jo določa odvetniška zbornica sama.
               Strinjam se z marsičem, kar je bilo tu povedanega, da je lahko predmet debate višina
               odvetniških tarif, še posebej, če upoštevamo tisti del prebivalstva, ki si mogoče
               niti odvetniških storitev ne more privoščiti. Vendar, s preizkusom znanja odvetniške
               tarife, ki se lahko spreminja, mi tega problema seveda ne moremo odpraviti. Še
               posebej pa ne, če je v zakonu predlagano tako, da tisti, ki naj bi povzročali
               probleme, češ, odvetniška zbornica ugotavlja, da je veliko kršitev s tega področja, v
               isti sapi pa v zakon napišemo - seveda ob upoštevanju pridobljenih pravic in tako
               dalje -, da pa ne bodo tega preizkusa opravljali tisti, ki to kršijo danes, se mi pa
               zdi malo sporno, če ne smešno. V bistvu uvajamo nek pogoj, nov pogoj za pridobitev
               pravniškega poklica v določeni sferi iz zaposlenih ali poklicev v pravosodju. In v
               tem delu mislim, da se ta problematika ne bo rešila na ta način. Ne nazadnje zakon o
               odvetništvu in odvetniška zbornica in statut odvetniške zbornice določa jasno, katere
               so hujše kršitve, kadar gre za zlorabo te odvetniške tarife, če se omejim; da ne
               govorim o etiki. In hujša kršitev delovne obveznosti odvetnika je, kadar zaračunava
               ali zaračuna stranki višjo odvetniško tarifo, kot je določena s tarifnim delom, če se
               vnaprej s stranko ne dogovori. To pa pomeni, da bomo ta problem reševali samo na ta
               način, da odvetniška zbornica poveča nadzor nad tistimi, ki to kršijo. Ne
               predstavljam pa si nekoga, ki je v pravosodnih organih ali se s pravom srečuje mogoče
               15 let, potem se pa odloči, da bi šel v odvetniško prakso, in ga bomo kot šolarčka
               poslali na odvetniškozbornico na preizkus znanja odvetniške tarife, ki se lahko
               spremeni, v skladu z odločitvijo organov odvetniške zbornice, vsako leto. Povejte mi,
               kdo ima poseben preizkus v tej državi, da se uči tistega, kar mora po nekem predpisu
               zaračunavati! Pa če se obrnem na upravne delavce, javne uslužbence, ki morajo
               spoštovati zakon o upravni taksi, pa naj se obrnem - ne nazadnje gremo lahko tako
               daleč, da bi morali poseben preizkus uvesti za trgovke, kakšen je cenik v njihovi
               prodajalni. To se mi pa zdi smešno.</p>
               <p>In v bran vseh tistih, ki so danes na pravnih fakultetah, ki bodo želeli opravljati
               odvetniški poklic, se mi zdi, da je to dodatni pogoj. Niti sodniki, niti notarji, če
               jih omenim, ki so bili omenjeni, nimajo posebnih preizkusov znanja o svoji etiki in o
               svojih tarifah. In vsaka sfera tega poklica imajo svoje tarife.</p>
               <p>Tako da se strinjam tudi s tistim, kar je gospod Podobnik rekel. V tem delu govorimo
               o uskladitvi zakona z direktivami in nekaj je padlo zraven. Padlo je pa zraven na
               predlog odvetniške zbornice. Jaz sem želel svoj amandma obrazložiti pri drugi
               obravnavi, pa sem izkoristil to priložnost že sedaj. Hvala lepa.</p>
            </sp>
            <sp xml:id="SDZ3-Redna-04-2001-03-22.sp39">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Jaz bi le prosil poslanke in poslance, da razpravljajo o tem pri
               amandmajih. To je, trenutno je še splošna razprava in vas prosim, da v okviru splošne
               razprave se še kdo prijavi k besedi. Ja, gospod Lavrinc, pa potem gospod Moge.</p>
            </sp>
            <sp xml:id="SDZ3-Redna-04-2001-03-22.sp40">

               <speaker>MAKSIMILJAN LAVRINC:</speaker>

               <p>Hvala lepa. Jaz bi bolj kot, ne vem, ne replika, ampak dopolnilo. Na nek način imata
               oba prav. Torej, jaz tudi tako mislim, kot misli gospa Simšičeva, po tistem starem
               slovenskem pregovoru: "Bolje vrabec v roki kot pa golob na strehi. Za kaj gre? Za to,
               ker je po moje problem, izviren greh pri nas, da imamo boljših odvetnikov, še boljših
               - no, je boljši izraz -, je v tem, da je, denimo, ta pravniški državni izpit za vse
               enak, ne glede na to, ali bo potem notar, ali bo sodnik, ali bo odvetnik. In
               prepričan sem, da bi moral biti sestavljen iz dveh delov. Eden je ta splošni, kjer se
               pravzaprav vsak z vsem poduči, in ta drugi del, denimo je pa ta, ki bi moral biti
               usmerjen tako, kot je gospod Bernik predlagal, da bi se že v času študija to tudi
               opravilo.</p>
               <p>Naj povem še nekaj, pri nas, vsaj takrat ko sem jaz študiral, tudi govorništva nismo
               imeli, pa je ena od pomembnih veščin, da tako rečem - vsaj za tiste, ki javno
               nastopajo in to so nesporno odvetniki na eni strani, na drugi strani pa tožilci. Zato
               je, po moje, ta gesta odvetniške zbornice, da poskuša na nek način znotraj svojih
               meja ohranjati neko stopnjo znanja, tudi tako, da preprečuje oziroma da sanira na nek
               način to našo pomanjkljivost, denimo ko nekdo iz povsem druge sfere pride tja, pa ima
               ta pravniški državni izpit, da mu kot nek pogoj pravzaprav za vstop v njihovo družbo
               postavijo to poznavanje odvetniških predpisov, etike in tarife, ker tarifa je samo en
               del v tej alinei, ki jo je vlada predlagala, razumljiv. Ni pa - se pa strinjam, da
               vseh problemov pa, ne s tem, pa ne z drugimi amandmaji, ne bomo rešili.</p>
               <p>Kar se pa tiče samih amandmajev, jaz sem računal nekako, da je vseeno, ali, te naše
               trileme rešimo v tej splošni diskusiji ali pa potem pri posameznem amandmaju spet
               zapnemo. Hvala lepa.</p>
            </sp>
            <sp xml:id="SDZ3-Redna-04-2001-03-22.sp41">

               <speaker>PODPREDSEDNIK DR. MIHA BREJC:</speaker>

               <p>Hvala lepa. No, jaz pričakujem, da potem ne bi razprav ponavljali tam, ampak
               vendarle po poslovniku je zdaj splošna razprava. Gospod Moge, prosim.</p>
            </sp>
            <sp xml:id="SDZ3-Redna-04-2001-03-22.sp42">

               <speaker>RUDOLF MOGE:</speaker>

               <p>Hvala za besedo. Vključil se bom tudi nekoliko v to debato, ki je bila doslej
               izrečena. Nisem specialist s tega področja, imam pa v "familiji"dosti ljudi, ki se s
               tem ukvarjajo, tako da so mi zadeve jasne.</p>
               <p>Zdi se mi, da v tem zakonu o spremembah in dopolnitvah zakona o odvetništvu ni bilo
               potrebno ohraniti tisto distinkcijo, da naj odvetnik opravlja odvetniške posle in da
               naj notar opravlja notarske posle, saj si ne znam predstavljati človeka, ki bi pol
               ure imel oblečeno notarsko haljo, potem bi se pa prelevil, bi si dal odvetniško
               haljo, enkrat bi zastopal javni interes, drugič bi pa zastopal interes klienta. Ti
               interesi se tukaj bijejo, tako po - bi človek rekel - po zadevi, v kateri se dotična
               oseba, ki te probleme rešuje, kakor tudi klient sam, ki si takega človeka najame,
               mogoče za dve osebi, da o kakšni nelojalni konkurenci tukaj niti ne govorim.</p>
               <p>Po drugi strani bi pa jaz nekako odvetnika primerjal z zdravnikom. Odvetnik je v
               bistvu pravniški zdravnik, ki pomaga svojemu klientu, da zaradi prava nevešče osebe
               pride do nekih svojih rezultatov oziroma svojega videnja rešitve problema, ko išče
               pravno pot za rešitev svojih problemov. In zdi se mi več kot očitno, da je bil pred
               časom, saj je bilo, ko je še kolega Anderlič vodil KVIAZ, je prihajalo do tega, da je
               zaradi tržnih interesov dosti pravnikov napolnilo odvetniške vrste. Nekateri potem
               tam tudi niso uspeli in so se vračali nazaj na prvotne zaposlitve in je vprašljivo,
               če je človek, ki dolgo časa opravlja neko dejavnost, potem preide takoj v naslednjo
               dejavnost, in če samo tisti ljudje, ki obvladujejo ta prostor- zagotovo pa je eden
               izmed teh organov tudi odvetniška zbornica - opozarjajo na to, da so določeni
               problemi. In sam lahko tudi povem iz primerov, ki sem jih imel sam, kot predsednik
               sveta nekega javnega zavoda, da so pri zaračunavanju s strani odvetnikov tarif pri
               zastopanju delavcev v raznih sporih bile te stvari tudi take, da je tudi odvetniška
               zbornica presodila, ko smo potem dali v obravnavo, da niso obračunavali v skladu z
               odvetniško tarifo. Zato bi jaz rekel to, da znanje skoraj nikomur ne škodi in če sami
               tisti, ki pač obvladujejo določeno področje predlagajo neko dodatno izobraževanje
               ljudi, da bi jaz tako dodatno izobraževanje seveda, ko bo tukaj, tudi podprl in ne
               bom pač podprl tega, kar so nekateri drugi predlagali, da bi se vse to dodatno
               izobraževanje ukinilo.</p>
            </sp>
            <sp xml:id="SDZ3-Redna-04-2001-03-22.sp43">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Jerovšek.</p>
            </sp>
            <sp xml:id="SDZ3-Redna-04-2001-03-22.sp44">

               <speaker>JOŽEF JEROVŠEK:</speaker>

               <p>Hvala lepa. Rad bi v bistvu vprašal oziroma izpostavil eno dilemo. Namreč, iz 4.
               člena predlagane dikcije dopolnitve drugega odstavka 23. člena izhaja prepoved
               odpiranja podružnice odvetniške pisarne v Republiki Sloveniji. To je doslej tudi
               tako, da odvetniške pisarne ne morejo - kot sem obveščen - imeti podružnice na
               ozemlju Republike Slovenije. Vendar pa "baje" v državah Evropske unije temu ni tako.
               Odvetniške pisarne imajo lahko podružnice, več podružnic. In sedaj s tem predpisom v
               Republiki Sloveniji pomeni, da mi v bistvu zapiramo za odvetnike iz držav Evropske
               unije tudi ustanavljanje podružnic, več podružnic. Je pa to na nek način verjetno
               diskriminatorno, ker naši trenutno bodo lahko odpirali podružnice v drugih državah
               Evropske unije.</p>
               <p>In glede na dopoldansko razpravo na odboru za zunanjo politiko, kjer je sicer šlo za
               to, da smo odprli razpravo o zahtevah Evropske unije, o nujnosti spremembe ustave in
               ohranitve pogoja vzajemnosti, in sicer na področju prostega pretoka kapitala; vendar
               se tu sprašujem, če celo to, odvetniška pisarna kot, recimo, gospodarska družba ali
               pa ne vem kaj, ne pade celo v to, toda ali ne bo tudi v tem primeru prišlo z vstopom
               v Evropsko unijo do zahtev, da se to odpravi. Kako je to usklajeno z zahtevami
               Evropske unije? In rad bi tudislišal, zakaj je to potrebno, v čem so tu argumenti, da
               je to tako. Pravzaprav me tudi čudi, zakaj pri nas ni možno, da velike odvetniške
               hiše odpirajo odvetniške pisarne po različnih krajih, ker bi s tem svoje storitve
               približali klientom. In če bo to tako, če si to pravilno razlagam, kako bo, kot sem
               že omenil, z vstopom Slovenije v polnopravno članstvo oziroma že prej, ali ne bomo
               spreminjali zakona takoj po vzpostavitvi, da bo v postopku pogajanj z Evropsko unijo
               prišlo do neskladnosti s pravnim redom Evropske unije in da bomo morali to dikcijo in
               to določilo spremeniti. Hvala.</p>
            </sp>
            <sp xml:id="SDZ3-Redna-04-2001-03-22.sp45">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kdo od poslank in poslancev? <stage xml:id="SDZ3-Redna-04-2001-03-22.stage18">(Nihče več.)</stage> Mogoče bi gospod državni
               sekretar odgovoril na nekaj vprašanj? Gospod Beuermann. Ali lahko samo opozorim na
               183. člen poslovnika - v splošni razpravi govorimo o načelih in ciljih zakonskega
               predloga. Če je v tem kontekstu, prosim, v okviru splošne razprave.</p>
            </sp>
            <sp xml:id="SDZ3-Redna-04-2001-03-22.sp46">

               <speaker>RICHARD BEUERMANN:</speaker>

               <p>Torej, sedaj tvegam, da bom po tej vaši razlagi kršil poslovnik. Želel bi namreč
               gospoda državnega sekretarja samo povprašati o smiselnosti uvajanja denarne kazni za
               reklamiranje dejavnosti odvetnikov, ker me res zanima, kje je vzrok za pravzaprav kar
               drastično kazen. Hvala.</p>
            </sp>
            <sp xml:id="SDZ3-Redna-04-2001-03-22.sp47">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kdo od poslank in poslancev? Tako lahko strnemo splošno razpravo, pa
               bi bilo mogoče res dobro, da gospod državni sekretar odgovori na nekaj vprašanj, ki
               so bila podana v razpravi.</p>
            </sp>
            <sp xml:id="SDZ3-Redna-04-2001-03-22.sp48">

               <speaker>HINKO JENULL:</speaker>

               <p>Hvala za besedo. V tem delu, kjer gre za splošno razpravo, bi poskušal odgovoriti na
               vprašanja, ki se nanašajo na kontekst sprememb in dopolnitev zakona o odvetništvu v
               celotni problematiki, ki je bila odprta v razpravi.</p>
               <p>Najprej bi povedal gospodu Podobniku na njegovo vprašanje, da namen vlade ni, da bi
               s tem zakonom kakorkoli spreminjala sedanji koncept ureditve odvetništva in
               notariata; tega tudi ne more ob ustavnih določbah, ki ločujejo obe službi, eno je
               javna služba, drugo je pa samostojni poklic v okviru pravosodja.</p>
               <p>V sklopu razmerja med odvetništvom in notariatom in znotraj obeh poklicev so bila
               načeta številna vprašanja, med ostalimi "pro bono" zastopanje, pogoji za vstop v
               poklic, dostop do posameznih sodišč, permanentno izobraževanje, disciplinska
               odgovornost, notarska in odvetniška tarifa in dostop mladih pravnikov v vse
               pravosodne poklice. Nobenega od teh vprašanj predlagatelj ni imel namena reševati s
               tem predlogom zakona, ker ta temelji samo na zahtevi po uskladitvi z Evropsko unijo.
               Vseh teh vprašanj pa se predlagatelj zaveda in bodo predmet zakonodajnih sprememb, ki
               se pripravljajo.</p>
               <p>V zvezi z dvema vprašanjema bi samo na splošno povedal. Glede tarife so pristojnosti
               ministrstva omejene, ker je zakonska ureditev taka, da tarifo predlaga notarska
               oziroma odvetniška zbornica, ministrstvo daje samo soglasje. Znižanja ni mogoče
               doseči, če znižanje ni predlagano s strani obeh poklicev.</p>
               <p>Kar zadeva disciplinsko odgovornost, na kar je bilo opozorjeno, bi povedal, da je
               urejeno, in sicer tako, da zakon odkazuje na statut in taka rešitev ni bila ustavno
               sporna.</p>
               <p>Kar zadeva prost vstop v poklic, na kar je opozoril poslanec gospod Vučko, bi
               povedal, da ta problem je, vendar je še bolj kot pri vstopu v odvetniški poklic odprt
               pri vstopu v vse pravosodne poklice zaradi omejenosti možnosti za pridobitev statusa
               pripravnika. Tudi tega vprašanja se vlada zaveda in bo predmet proučitve in morebitne
               spremembe določb o državnem pravniškem izpitu in o pripravništvu.</p>
               <p>Kar zadeva konkretna vprašanje v tem delu - še na vprašanje poslanke gospe
               Simšičeve. Zakotno pisaštvo je bilo dekriminirano skupaj še z nekaterimi drugimi
               kaznivimi dejanji, za katera potem ni bilo določeno, da so prekrški in tukaj obstaja
               pravna praznina. Obstajal je nek uvodni zakon za zakon o kazenskem postopku, ki pa ni
               bil sprejet, in to vprašanje ni urejeno. En del, ki se nanaša na odvetniški poklic,
               urejamo s tem zakonom, v novih določbah, kjer je predpisana denarna kazen za prekrške
               s tega področja, to se pravi tisto, čemur se reče zakotno pisaštvo.</p>
               <p>S tem povezano je vprašanje poslanca Beuermanna za nedopustno reklamiranje; razlog
               je v tem, da zakon prepoveduje reklamiranje odvetniške dejavnosti in predlagatelj
               šteje, da je kršitev tega pravila, ker je lahko povezana z razkritjem osebnih
               podatkov s predstavitvijo primerov, s katerimi bi se odvetnik želel pokazati kot
               dober, kvaliteten in pridobiti stranke tako huda, da je potrebno sankcionirati na tak
               način, kot je predlagano.</p>
               <p>Kar zadeva odpiranje podružnic, na kar je opozoril gospod poslanec Jerovšek, moram
               povedati, da je razlog sedanje prepovedi v konceptu slovenskega odvetništva, ki je
               zgodovinsko tak, da se odvetništvo opravlja dejansko stalno in kot osebna storitev:
               osebno določenega odvetnika do določenega klienta. Mi nismo imeli takega odvetništva,
               kot ga poza predvsem Amerika, kjer gre za velike odvetniške pisarne, ki so praviloma
               neosebne in ki zaposlujejo po sto ali celo tisoč partnerjev, pridruženih članov in
               odvetnikov. Koncept zbornice je bil ves čas - in predlagatelj mu je prisluhnil -, da
               takega razvoja odvetništva tudi v bodočene bi dopuščali, dopustiti pa moramo tisto,
               kar zahtevajo direktive. Zato se po konceptu tega zakona opravljanje prakse tujih
               odvetnikov ne šteje za podružnice, ampak se šteje, da opravljajo tukaj poklic na
               trajni in stalni podlagi. Odvetniška zbornica jebila vprašana v odboru pri gospodu
               Lavrincu - izrecno, kako je s podružnicami v tujini, in je predstavnik dejal, da niso
               zainteresirani za odpiranje takih podružnic. Sicer bodo pa to možnost imeli od vstopa
               Slovenije v Evropsko unijo, ko bodo tudi te vse spremembe, skoraj vse spremembe,
               začele veljati.</p>
               <p>Povedal bi še to. Direktiva Evropske unije dopušča prepoved ustanavljanja podružnic
               v matični državi, to je 11. člen direktive, št. 78, tako da ni problema, da bi o
               pristopu v Evropsko unijo morali iz tega razloga zakonske določbe ponovno
               spreminjati. O ostalem pa morda pri ...</p>
            </sp>
            <sp xml:id="SDZ3-Redna-04-2001-03-22.sp49">

               <speaker>PODPREDSEDNIK DR. MIHA BREJC:</speaker>

               <p>Hvala vam. Če dovolite, nisem vas hotel prej prekinjati. V tem državnem zboru je
               navada, da predstavniki vlade, kadar govorijo poslancem, stojijo. Hvala.</p>
               <p>Želi še kdo besedo? <stage xml:id="SDZ3-Redna-04-2001-03-22.stage19">(Ne želi.)</stage> Zaključujem splošno razpravo in prehajam na <title xml:id="SDZ3-Redna-04-2001-03-22.title3">-
                  drugo obravnavo,</title> na razpravo ter odločanje o posameznih členih predloga
               zakona. Zboru predlagam, da skladno z drugo alineo 189. člena poslovnika po končani
               razpravi in glasovanju o amandmajih in členih razpravlja in glasuje skupaj o
               preostalih členih, h katerim niso bili vloženi amandmaji. Predlagani sklep ne bo
               sprejet, če mu bo nasprotovala najmanj ena tretjina navzočih poslancev. Glasujemo
               lahko o tem. Prosim! Navzočih je 68 poslank in poslancev. Za 46, proti nihče.</p>
               <p><stage xml:id="SDZ3-Redna-04-2001-03-22.stage20">(Za je glasovalo 46.)</stage> <stage xml:id="SDZ3-Redna-04-2001-03-22.stage21">(Proti nihče.)</stage></p>
               <p>Ugotavljam, da je predlog sprejet.</p>
               <p>Prehajam na razpravo o posameznih členih in vloženih amandmajih. Razpravo bomo
               vodili na podlagi pregleda amandmajev, in sicer tu opozarjam na dve gradivi. Eno je
               gradivo, ki smo ga dobili danes, to je vložitev amandmajev k predlogu zakona o
               spremembah in dopolnitvah zakona o odvetništvu, hitri postopek, skupine poslancev
               oziroma poslank. Gospa Majda Širca je tam v oklepaju zapisana, če pogledate. In sicer
               bomo tu govorili predvsem o novem a členu. To je razprava, ki smo jo že včeraj imeli
               odvetniki in odvetnice, se pravi, da je upoštevanje obeh sklepov.</p>
               <p>Potem vas želim opozoriti še na gradivo - pregled vloženih amandmajev k predlogu
               zakona o spremembah in dopolnitvah zakona o odvetništvu, datum 20.3.2001. S tem bomo
               potem nadaljevali.</p>
               <p>Najprej dajem v razpravo amandma za novi A1. člen. Predlagatelji so bili prej
               imenovani. Kdo želi besedo? <stage xml:id="SDZ3-Redna-04-2001-03-22.stage22">(Nihče.)</stage> Ker ni razprave, prehajamo na odločanje o
               amandmaju k 1. členu. Glasujmo, prosim. Navzočih je 72 poslank in poslancev. Za je
               glasovalo 34, proti 5.</p>
               <p><stage xml:id="SDZ3-Redna-04-2001-03-22.stage23">(Za je glasovalo 34.)</stage> <stage xml:id="SDZ3-Redna-04-2001-03-22.stage24">(Proti 5.)</stage></p>
               <p>Ugotavljam, da je amandma sprejet.</p>
               <p>Prehajamo na 2. člen. Amandma k 2. členu, predlagateljice gospe Majde Zupan iz Nove
               Slovenije. Kdo želi razpravljati k temu členu? Nekaj smo že. Prosim, gospa
               Zupanova.</p>
            </sp>
            <sp xml:id="SDZ3-Redna-04-2001-03-22.sp50">

               <speaker>MAJDA ZUPAN:</speaker>

               <p>Hvala lepa. Kot sem že omenila, bi predstavila ta amandma. Amandma je napisan iz
               prakse. V poslanskih pisarnah se srečujemo s temi problemi in mislim, da je prav, da
               če danes ga ne bomo podprli, potem v bodoče bi bilo vredno o tem tudi razmisliti.</p>
               <p>Dovolite, da ga preberem. Obrazložitev. V Sloveniji imamo model notariata, ki ima za
               posledico dejanski monopol. Rezultat le-tega so visoke cene notarskih storitev, ki v
               večini primerov niso v sorazmerju z opravljenim delom, relativna slaba pokritost
               ozemlja s ponudniki storitev in stagnirajoča kakovost storitev. Cena večine notarskih
               storitev zavira pravni promet, pogosto pa ogroža pravno in socialno varnost socialno
               šibkih prebivalcev Slovenije. S predlaganim amandmajem se bo bistveno povečalo
               število ponudnikov storitev, ki so sedaj pridržane, izključno za notarje. Upoštevati
               je potrebno tudi, da je v Sloveniji ogromno občin, ki na svojem območju nimajo
               notarja. Zato bi s sprejemom amandmaja približali prebivalcem manj razvitih območij
               dostop do večine storitev, ki se sedaj opravljajo v večjih mestih. Hkrati pa bo
               konkurenca s strani odvetnikov prisila notarje, da bodo trajno skrbeli za dvig
               kakovosti svojih storitev. Jasno pa je, da je to stvar materije zakona o notariatu in
               potem v nadaljevanju navajamo spremembe.</p>
               <p>No, in če gremo natančno. Obrazložitev. V 2. členu se na koncu prvega odstavka pred
               piko doda naslednje besedilo "ter sestavlja javne listine o pravnih poslih, izjavah
               volje oziroma o dejstvih, iz katerih izhajajo pravice pod pogoji in v obsegu, kot je
               to za odvetnika določeno v zakonu o notariatu". Hvala.</p>
            </sp>
            <sp xml:id="SDZ3-Redna-04-2001-03-22.sp51">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Lavrinc, prosim.</p>
            </sp>
            <sp xml:id="SDZ3-Redna-04-2001-03-22.sp52">

               <speaker>MAKSIMILJAN LAVRINC:</speaker>

               <p>Hvala gospod podpredsednik za besedo. Že preje v splošni razpravi sem povedal, da je
               to preveč divji poseg v ta zakon. Zdi se mi, da izgleda to približno tako kot če bi
               nekoga, ki ga boli zob, šel k ortopedu. Namreč, če se je treba lotiti zakona o
               notariatu,potem se lotimo zakona o notariatu. Ne moremo pa tistih svojih želja
               strniti v to, da bomo še v zakonu o odvetništvu zapisali, da tudi ti lahko delajo in
               tako razdrli kompleten koncept dosedanje ureditve. Bom rekel tako nekontrolirano,
               nepripravljeno, se pa teh stvari res ne dela. In mene preseneča, ker iz razprave,
               tudi člana Nove Slovenije dr. Bernika, sem razumel, da je za tehtni premislek, pa
               šele potem za neko aktivnost. V tem primeru pa bom rekel: brez kakršnekoli analize,
               brez nekega tehtnega premisleka sesuti sistem pravzaprav, ki ga imamo, to je pa, po
               moje, neresno. No, in jaz ljubeznivo prosim vse, ki ne kaj na mojo besedo daste,
               ampak daste kaj na besedo državnega sekretarja, ki je te stvari tudi natančno
               pojasnil, da tega amandmaja ne podprete. Hvala.</p>
            </sp>
            <sp xml:id="SDZ3-Redna-04-2001-03-22.sp53">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Rokavec.</p>
            </sp>
            <sp xml:id="SDZ3-Redna-04-2001-03-22.sp54">

               <speaker>FRANCI ROKAVEC:</speaker>

               <p>Hvala za besedo, gospod predsedujoči. Tudi sam se strinjam z ugovorom gospoda
               Lavrinca k temu amandmaju, bi pa še dodal. Namreč: poglejte; prvič kar je, rušil bi
               se koncept. In drugo, na ta način ne bomo odpravili monopola, še bolj pa tudi ne
               znižali notarskih storitev. In poglejte, zadeva, mislim, da je problem naslednji.
               Verjetno je potrebno najprej ugotoviti tudi način oblikovanja tarif. Mislim, da so te
               tarife splošne, najsi bo to na področju odvetništva ali notarstva. In imajo prevelik
               razpon. V tem zakonu pa tega sigurno ne moremo rešiti. In mislim, da je potrebno
               pristopiti na neki način tudi k oblikovanju novega zakona o notarski tarifi. Ne vem
               točno, kako imajo to urejeno na področju odvetništva, ampak dejansko je to resen
               problem, na katerega je tudi prej v razpravi opozorila gospa Simšičeva. Ampak,
               mislim, da je problem v tem, da ni nadzora nad določanjem: ali notarske ali
               odvetniške tarife. Namreč, tam je jasen razpon, ali gre za enostaven postopek ali gre
               za bistveno bolj kompleksen in zapleten postopek opravljanja določene naloge. In
               mislim, da je to problem. V tem primeru bomo pa na neki način, če sprejmemo ta
               amandma, porušili koncept na eni strani samostojnosti odvetništva, na drugi strani
               notariata. Poleg tega pa absolutno ne bomo odpravili monopola oziroma znižali cen
               tarif. Hvala lepa.</p>
            </sp>
            <sp xml:id="SDZ3-Redna-04-2001-03-22.sp55">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospa Bitenčeva, prosim.</p>
            </sp>
            <sp xml:id="SDZ3-Redna-04-2001-03-22.sp56">

               <speaker>TINA BITENC PENGOV:</speaker>

               <p>Hvala lepa za besedo, gospod podpredsednik. Rada bi samo še obvestila zbor, da
               razpravlja trenutno o amandmaju, ki pa tehnično ni povsem pravilno vložen. On namreč
               želi spremeniti 2. člen osnovnega zakona. Mi imamo pa v obravnavi spremembe in
               dopolnitve. In to je potem amandma v bistvu na 1.člen, ki ga imate v obravnavi, ker
               1. člen spreminja 2. člen osnovnega zakona. Samo toliko še v vednost. Hvala lepa.</p>
            </sp>
            <sp xml:id="SDZ3-Redna-04-2001-03-22.sp57">

               <speaker>PODPREDSEDNIK DR. MIHA BREJC:</speaker>

               <p>Hvala. Kdo še želi besedo? Še kdo od poslank in poslancev? Ne. Gospod državni
               sekretar, prosim.</p>
            </sp>
            <sp xml:id="SDZ3-Redna-04-2001-03-22.sp58">

               <speaker>HINKO JENULL:</speaker>

               <p>Hvala lepa za besedo. Samo pritrdil bi temu, kar je gospod poslanec pravkar povedal
               v zvezi z notarsko tarifo. Moram pa obvestiti državni zbor, da kolikor ni še znano iz
               sredstev javnega obveščanja, da je notarska zbornica predlagala znižanje tarife in da
               so o tem potekali razgovori z ministrstvom za pravosodje in da je dogovorjeno
               načelno, da bo zbornica na svoji skupščini to znižanje tarife potrdila konec tega
               meseca in potem bo ministrstvo dalo k temu znižanju soglasje. Tako da ta problem je
               delno že rešen, kar zadeva sedaj veljavno tarifo.</p>
            </sp>
            <sp xml:id="SDZ3-Redna-04-2001-03-22.sp59">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Lavrinc.</p>
            </sp>
            <sp xml:id="SDZ3-Redna-04-2001-03-22.sp60">

               <speaker>MAKSIMILJAN LAVRINC:</speaker>

               <p>Gospod državni sekretar, iz vaših ust v božja ušesa, ampak ne bo čisto tako - po
               moje. Zakaj? Ker je razlika med notarji v centru, denimo z notarji v Ljubljani. Jaz
               se spomnim, da smo te ekscese, da tako rečem, ekscesno veliko zaslužke, ko je en sam
               notar zaslužil več kot trije predsedniki v tej državi, skupaj neto, to kar mu je
               ostalo potem po poplačilu dohodnine. Torej, v enem mesecu,to je absurd, ki je nastal
               zaradi tega. Če zdaj, če se lotimo ali pa če se bodo lotili reševanja tega problema
               tako, da se linearno zmanjšajo, je to na nek način nekorektno. Namreč trg za tovrstne
               storitve je v Ljubljani denimo 90, v vseh ostalih delih Slovenije pa 10. Ni mogoče
               primerjati notarja iz, ne vem ali ga imajo v Cerknici ali ne, ampak denimo iz
               Cerknice in notarja iz Ljubljane. Zato mislim, da bo ta diskusija prvič morala
               temeljiti spet na neki analizi prihodkov, saj navsezadnje so vsi davčni zavezanci, en
               resen temeljit razmislek in tudi neko rangiranje področij. To je en ponder, kaj
               pomeni biti notar v Ljubljani in kaj pomeni biti notar, denimo, tudi že v Kamniku,
               kjer je kupna moč slaba in tako naprej. Mislim, da to ni tako majhen problem, da bi
               ga bilo lahko rešiti od danes do jutri. Sem pa prepričan, gospod državni sekretar se
               bo potrudil, da bi tudi notarski zbornici takrat, ko se bo o teh stvareh odločala,
               prenesel vse naše razmisleke in pobude.</p>
            </sp>
            <sp xml:id="SDZ3-Redna-04-2001-03-22.sp61">

               <speaker>PODPREDSEDNIK DR. MIHA BREJC:</speaker>

               <p>Hvala. Še enkrat opozarjam. Notarska tarifa ni predmet razprave. Je samo posredno in
               prosim, da ne bi nadaljevali razprave v tej smeri. Razpravljamo o amandmaju in členu,
               ki ga je vložila gospa Zupanova, in prosim, če lahko ostanemo v tem okviru. Gospod
               Petan.</p>
            </sp>
            <sp xml:id="SDZ3-Redna-04-2001-03-22.sp62">

               <speaker>RUDOLF PETAN:</speaker>

               <p>Hvala za besedo. Torej, nisem se mislil oglasiti, ampak mislim, da je situacija sama
               prišla tako daleč. Namreč, to kar smo sedaj slišali na koncu in gospodu Lavrincu sem
               hvaležen za to razmišljanje, kar je resnično in to vemo vsi, da ni vseeno v Ljubljani
               ali pa na podeželju, vendar v tem kontekstu pa ravno ta amandma rešuje ravno ta
               problem. Ne zahajam v to. Nisem nič povedal ali sam podpiram ta amandma ali ne.
               Vendar tako kot smo prišli sedaj v razpravi, je to, ravno ta primer, ki smo ga sedaj
               slišali, rešuje ta amandma. Če ni komu všeč ali ni všeč, je to druga stvar. Tudi ne
               zahajam v to, kako se bo kdo za to opredelil. Tudi sam ne bom povedal, kako se bom
               opredelil, ampak hočem povedati to, da ta diskusija je nakazala rešitev v tem
               amandmaju. To je dejstvo in mimo tega ne moremo. Hvala lepa.</p>
            </sp>
            <sp xml:id="SDZ3-Redna-04-2001-03-22.sp63">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo? Gospod Sok, prosim.</p>
            </sp>
            <sp xml:id="SDZ3-Redna-04-2001-03-22.sp64">

               <speaker>ALOJZ SOK:</speaker>

               <p>Hvala za besedo. Tudi sam bi rad podkrepil, da je ta amandma ravno to. Gospod
               Lavrinc je nekako povedal, da mora biti visoka tarifa teh storitev, da tisti, ki dela
               v Cerknici, lahko preživi in zasluži. Na račun tega pa ta, ki je v Ljubljani, kjer je
               pripad zadev velik, pač zasluži toliko in toliko več. Omenil je trikrat več kot
               predsednik države. S tem amandmajem bi torej ravno te zadeve rešili, da tam, kjer pač
               pripad zadev za notarja ni tako velik, bi lahko te zadeve opravljal advokat, pa pač
               notarja tam ne bi bilo potrebno in bi se s tem tarifni sistem gotovo zaradi te
               konkurence zmanjšal. Hvala.</p>
            </sp>
            <sp xml:id="SDZ3-Redna-04-2001-03-22.sp65">

               <speaker>PODPREDSEDNIK DR. MIHA BREJC:</speaker>

               <p>Hvala. Gospa Simšičeva, potem gospod ..., potem pa gospod Lavrinc.</p>
            </sp>
            <sp xml:id="SDZ3-Redna-04-2001-03-22.sp66">

               <speaker>DANICA SIMŠIČ:</speaker>

               <p>Hvala lepa. Tudi sama bi se rada pridružila tistim, ki pravijo, da v zakonu o
               odvetništvu, spremembah in dopolnitvah, ne moremo reševati stvari, ki so določene v
               zakonu o notariatu.</p>
               <p>In jaz sama pravzaprav razumem predlog in prispevek in tudi razpravo gospe Majde
               Zupanove, ki je sama, če ste natančno poslušali, v razpravi rekla, tudi če to ne bo
               sprejeto, ker mislim, da tudi sama zelo dobro ve, da to nekako v ta zakon ne sodi,
               ampak da naj bo to temeljita popotnica ministrstvu naprej, kako bo ravnalo pri
               nadaljnjih spremembah. In priznam, da tudi sama njeno razpravo tako razumem. In
               hkrati seveda povem, da ne glede na tisto, kar sem razpravljala, vsebinsko vse
               ostane. Mislim pa, da z zakonom o osnovni šoli ne moremo reševati zakona o vrtcih ali
               pa o gimnazijah. Mogoče ni ravno ustrezna primerjava, ampak tu nekje smo, ker so
               stvari, recimo, povezane v pravosodja ali pa v vzgojo in izobraževanje.</p>
               <p>Tako, da tako rešitev je seveda težko podpreti, še posebej v smislu opozorila
               sekretariata, da niti člen ni pravilno lociran; torej bi bilo treba, ali spremeniti
               napovedni stavek ali pa verjetno sploh ne dati takega člena na glasovanje. Hvala
               lepa.</p>
            </sp>
            <sp xml:id="SDZ3-Redna-04-2001-03-22.sp67">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Terčon.</p>
            </sp>
            <sp xml:id="SDZ3-Redna-04-2001-03-22.sp68">

               <speaker>DAVORIN TERČON:</speaker>

               <p>Torej, jaz mislim, da na tak način se ta problematika ne more reševati in gre za
               mešanje pristojnosti. Po moje bi bila edina korektna rešitev, da bi na področju
               Ljubljane, kjer so bili ti zaslužki notarjev res enormno veliki zaradi večjega
               števila pripada zadev, bilosistematiziranih oziroma razpisanih in določenih več
               notarskih mest. Tu se ne da mešati, bom rekel, jabolk in hrušk, ampak edino na ta
               način. Hvala lepa.</p>
            </sp>
            <sp xml:id="SDZ3-Redna-04-2001-03-22.sp69">

               <speaker>PODPREDSEDNIK DR. MIHA BREJC:</speaker>

               <p>Hvala. Ne o tarifah prosim, če se le da. Gospod Lavrinc.</p>
            </sp>
            <sp xml:id="SDZ3-Redna-04-2001-03-22.sp70">

               <speaker>MAKSIMILIJAN LAVRINC:</speaker>

               <p>Se odpovedujem.</p>
            </sp>
            <sp xml:id="SDZ3-Redna-04-2001-03-22.sp71">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Drobnič.</p>
            </sp>
            <sp xml:id="SDZ3-Redna-04-2001-03-22.sp72">

               <speaker>MAG. JANEZ DROBNIČ:</speaker>

               <p>Hvala za besedo. Rad bi repliciral gospe Simšičevi. Namen tega dopolnila je bil
               čisto korekten in sama izjava Zupanove, da verjetno ne bo sprejeto, ne gre v tej
               smeri, da sam predlog ni v redu. Ampak glede na to, da imamo takšen glasovalni stroj,
               da vse, kar pride s te strani, ni za podpreti, ker je že v načelu z napačne strani.
               Toliko bi jaz k temu dodal.</p>
               <p>Glede teh pripomb o cenah. Jaz se moram tudi dotakniti cen notariata. Seveda, to
               samo kaže, da notariat ni dobro postavljen. Zlasti glede na to, kako se kandidati
               pulijo za notariat, izredno, to smo imeli v preteklosti videti, če bi bile tarife
               izravnane, tudi ne bi bilo takšnega navala.</p>
            </sp>
            <sp xml:id="SDZ3-Redna-04-2001-03-22.sp73">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Spet smo pri tarifah. Gospod Lavrinc.</p>
            </sp>
            <sp xml:id="SDZ3-Redna-04-2001-03-22.sp74">

               <speaker>MAKSIMILJAN LAVRINC:</speaker>

               <p>Zdaj pa moram no. Se opravičujem kolegicam in kolegom. Pot v pekel je tlakovana z
               dobrimi nameni, pravi en star pregovor, zato bi še enkrat ljubeznivo apeliral na vas.
               Tudi na vas, gospa predlagateljica, tega amandmaja. Formulirajte ga v obliki sklepa,
               pa naj se na vladi - torej predlagamo vladi, seveda potem, ko bomo zakon sprejeli
               brez tega amandmaja, naj se pripravi predlog sprememb zakona o notariatu. To pa sem
               noter res ne sodi! To je pa treba povedati še enkrat, ker je, bom rekel, stvar je
               pritaknjena zraven v neki sili, v neki ihti. Predlagam, da oblikujte v obliki sklepa,
               pa ga bomo podprli. Ne gre za ta stran ali pa ona stran.</p>
            </sp>
            <sp xml:id="SDZ3-Redna-04-2001-03-22.sp75">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo? Ne vidim več... Gospod Anderlič.</p>
            </sp>
            <sp xml:id="SDZ3-Redna-04-2001-03-22.sp76">

               <speaker>ANTON ANDERLIČ:</speaker>

               <p>Proceduralno. Pred odločanjem o tem amandmaju, v imenu poslanske skupine prosim za
               eno uro odmora. Hvala lepa.</p>
            </sp>
            <sp xml:id="SDZ3-Redna-04-2001-03-22.sp77">

               <speaker>PODPREDSEDNIK DR. MIHA BREJC:</speaker>

               <p>Oprostite, ali sem pravilno slišal, eno uro?</p>
            </sp>
            <sp xml:id="SDZ3-Redna-04-2001-03-22.sp78">

               <speaker>ANTON ANDERLIČ:</speaker>

               <p>Eno uro, ja.</p>
            </sp>
            <sp xml:id="SDZ3-Redna-04-2001-03-22.sp79">

               <speaker>PODPREDSEDNIK DR. MIHA BREJC:</speaker>

               <p>Ja, potem je odmor ob 13.00, se pravi, da je s tem dopoldanski del zasedanja
               zaključen in nadaljujemo ob 14.30 uri. Najprej bomo nadaljevali s to točko in potem
               bo na vrsti zakon o veterini. Hvala.</p>
               <stage xml:id="SDZ3-Redna-04-2001-03-22.stage25">(Seja je bila prekinjena ob 12.04 uri in se je nadaljevala ob 14.36 uri.)</stage>
            </sp>
            <sp xml:id="SDZ3-Redna-04-2001-03-22.sp80">

               <speaker>PODPREDSEDNIK ANTON DELAK:</speaker>

               <p>Še enkrat prosim poslanke in poslance, da vložijo kartice, ker bomo ugotavljali
               sklepčnost!</p>
               <p>Nadaljujemo prekinjeno sejo in ugotavljamo prisotnost! 67 prisotnih. Državni zbor je
               sklepčen in lahko nadaljuje z delom.</p>
               <p>Prosim, proceduralno, gospod Peterle.</p>
            </sp>
            <sp xml:id="SDZ3-Redna-04-2001-03-22.sp81">

               <speaker>ALOJZ PETERLE:</speaker>

               <p>Hvala lepa, gospod predsedujoči. Spoštovane poslanke in poslanci! Proceduralni
               predlog dajem v zvezi z našim namenom, da vstopimo v Evropsko zvezo in menim, da smo
               z ozirom na to, da so pred nami pogajalska izhodišča v zvezi s pretokom kapitala v
               neki fazi, ko bi bilo treba vse to naše prizadevanje dobro skordinirati, da bodo
               rezultati primerni, pa imam vtis, z ozirom na razpravona odboru za zunanjo politiko,
               da teh razmer še nismo dosegli, da bi našo pogajalsko ekipo za bližnja srečanja, če
               tako rečem, s partnerji v Bruslju opremili s primernimi odločitvami.</p>
               <p>Menim, da smo v najzahtevnejši fazi našega približevanja in da ne smemo na tej poti
               delati napak. Ker ne vidim zadostne pozornosti do tega vprašanja in velike razlike
               med poslanskimi skupinami, predlagam, da bi danes zaključili delo prej ali si vzeli
               pavzo za to, da bi se vodje poslanskih skupin pogovorili o tej zadevi, ki za enkrat
               na odboru za zunanjo politiko nima še epiloga. Je pa zelo pomembno, kakšen bo ta
               epilog, kar bo potem zastopala naša pogajalska skupina v Bruslju. Jaz predlagam, da
               se o tej zadevi vsi poslanci dobro poučijo, ker vidim od zunaj, da je vedenje o tem,
               za kaj sedajle gre, relativno šibko, in da se ne bi potem odpirale razprave kasneje,
               ko bi bilo nekaj mimo, predlagam da si ta čas danes vzamemo, ker se kot običajno
               zopet mudi. Ne bom rekel zakaj, ampak spet se mudi.</p>
               <p>Predlagam, da si vzamemo eno uro pavze za tole vprašanje, da temeljito vse tisto
               pripravimo, da bomo stvari uredili tako, kot je treba.</p>
            </sp>
            <sp xml:id="SDZ3-Redna-04-2001-03-22.sp82">

               <speaker>PODPREDSEDNIK ANTON DELAK:</speaker>

               <p>Kot sem razumel, je predlog, da se zasedanje konča eno uro prej in da se takoj po
               zasedanju zbora poslanske skupine sestanejo oziroma razpravljajo o problemu, ki je
               bil naveden. Je takšen predlog?</p>
            </sp>
            <sp xml:id="SDZ3-Redna-04-2001-03-22.sp83">

               <speaker>ALOJZ PETERLE:</speaker>

               <p>Nekatere poslanske skupine so to že obravnavale in za ta namen ne potrebujejo časa,
               ampak mislim, da vodje poslanskih skupin potrebujejo čas, da te zadeve uredijo
               oziroma uskladijo v duhu tega, da pač ta projekt delamo skupaj. Pa tudi to, da bi se
               poslanci lahko seznanili s to zadevo natančno, prek ključnih oseb, ki ta proces
               vodijo.</p>
            </sp>
            <sp xml:id="SDZ3-Redna-04-2001-03-22.sp84">

               <speaker>PODPREDSEDNIK ANTON DELAK:</speaker>

               <p>Ali pravilno razumem, da predlagate, da se eno uro prej konča ta seja?</p>
            </sp>
            <sp xml:id="SDZ3-Redna-04-2001-03-22.sp85">

               <speaker>ALOJZ PETERLE:</speaker>

               <p>Da.</p>
            </sp>
            <sp xml:id="SDZ3-Redna-04-2001-03-22.sp86">

               <speaker>PODPREDSEDNIK ANTON DELAK:</speaker>

               <p>Torej, ob 17.00 uri.</p>
               <p>Predlog dajem na glasovanje. Torej, predlog je, da se zasedanje zbora konča ob 17.00
               uri. Za 28, proti 26.</p>
               <p><stage xml:id="SDZ3-Redna-04-2001-03-22.stage26">(Za je glasovalo 28.)</stage> <stage xml:id="SDZ3-Redna-04-2001-03-22.stage27">(Proti 26.)</stage></p>
               <p>Ugotavljam, da je bil predlog sprejet.</p>
               <p>Prosim!</p>
            </sp>
            <sp xml:id="SDZ3-Redna-04-2001-03-22.sp87">

               <speaker>ROMAN JAKIČ:</speaker>

               <p>Proceduralno. Se opravičujem, predsedujoči. Prosil bi, če lahko ponovimo glasovanje,
               glede na to, da mi tipka ni "prijela", ko sem glasoval proti, in lahko v izpisu
               pogledate, da sem prijavljen, nisem pa glasoval. Zato proceduralno prosim za
               ponovitev glasovanja.</p>
            </sp>
            <sp xml:id="SDZ3-Redna-04-2001-03-22.sp88">

               <speaker>PODPREDSEDNIK ANTON DELAK:</speaker>

               <p>Dobro, da ne bomo komplicirali, bomo glasovanje ponovili.</p>
               <p>Najprej dajem na glasovanje predlog za ponovitev glasovanja. Kdo je za? 54 za, 6
               proti.</p>
               <p><stage xml:id="SDZ3-Redna-04-2001-03-22.stage28">(Za je glasovalo 54.)</stage> <stage xml:id="SDZ3-Redna-04-2001-03-22.stage29">(Proti 6.)</stage></p>
               <p>Ugotavljam, da bomo glasovanje ponovili.</p>
               <p>Glasujemo. 75 navzočih, za 31, proti 35.</p>
               <p><stage xml:id="SDZ3-Redna-04-2001-03-22.stage30">(Za je glasovalo 31.)</stage> <stage xml:id="SDZ3-Redna-04-2001-03-22.stage31">(Proti 35.)</stage></p>
               <p>Ugotavljam, da predlog ni bil sprejet.</p>
               <p>Še eno proceduralno vprašanje. Prosim!</p>
            </sp>
            <sp xml:id="SDZ3-Redna-04-2001-03-22.sp89">

               <speaker>MAG. ANDREJ VIZJAK:</speaker>

               <p>Hvala lepa. Glejte, če gremo tako, ugotavljam, da sem se zmotil pri glasovanju in
               prosim, da glasovanje ponovimo, in tako lahko potem delamo do večera.</p>
            </sp>
            <sp xml:id="SDZ3-Redna-04-2001-03-22.sp90">

               <speaker>PODPREDSEDNIK ANTON DELAK:</speaker>

               <p>Če hočemo zadevo komplicirati, bomo pač ponovno glasovali. Ali zahtevate to, da
               ponovimo? <stage xml:id="SDZ3-Redna-04-2001-03-22.stage32">(Ne.)</stage> Se pravi, da je bila samo pripomba. Hvala lepa.</p>
               <p>Moramo se odločiti, kako bomo nadaljevali delo. To pa zaradi tega, ker je bilo
               dopoldan napovedano, da bomo obravnavali zakon o veterini, ni pa še dokončan, in
               ravno tako še ni dokončana točka, ki smo jo imeli v obravnavi, to je predlog zakona o
               spremembah in dopolnitvah zakona o odvetništvu. Po mojem mnenju bi morali nadaljevati
               do konca te točke dnevnega reda, to se pravi, predlog zakona o spremembah in
               dopolnitvah zakona o odvetništvu, in ko bo to končano, nadaljujemo z zakonom, ki je
               bil napovedan danes zjutraj. So kakšne pripombe na moje tolmačenje? Prosim.</p>
            </sp>
            <sp xml:id="SDZ3-Redna-04-2001-03-22.sp91">

               <speaker>MAG. JANEZ KRAMBERGER:</speaker>

               <p>Hvala za besedo, gospod podpredsednik. Kolegice in kolegi! Včeraj je bilo
               napovedano, da bomo z današnjim popoldanskim nadaljevanjem seje državnega zbora
               začeli z zakonom o veterinarstvu. Jaz se strinjam s tem, če bo to res držalo, gospod
               podpredsednik, da po končanju tega zakona, ki smo ga v dopoldanskem času obravnavali,
               da začnemo z zakonom o veterini. Če je to tako, potem se s tem strinjam, drugače pa
               vztrajam pri tistem dogovoru od včeraj, oziroma najavi, ki je bila včeraj. Hvala
               lepa.</p>
            </sp>
            <sp xml:id="SDZ3-Redna-04-2001-03-22.sp92">

               <speaker>PODPREDSEDNIK ANTON DELAK:</speaker>

               <p>Tudi vam hvala lepa. Jaz se bom potrudil, da bomo ravnali tako, kot smo napovedali.
               Torej nadaljujemo s predlogom zakona o spremembah in dopolnitvah zakona o
               odvetništvu. Poslanska skupina LDS je zahtevala enourni odmor. Prosim, če lahko
               povejo svoja stališča, če seveda želijo. <stage xml:id="SDZ3-Redna-04-2001-03-22.stage33">(Ne želijo.)</stage> Zaradi tega imamo v
               obravnavi... Torej, obravnavamo 1. člen. Dal sem se malo podučiti, kako se nadaljuje
               ta postopek. Obravnavamoamandma Majde Zupan k 1. členu. Želi kdo razpravljati?
               Razprava je bila že zaključena in bomo glasovali. Glasujemo. Navzočih 75 poslank in
               poslancev. Za 15, proti 33.</p>
               <p><stage xml:id="SDZ3-Redna-04-2001-03-22.stage34">(Za je glasovalo 15.)</stage> <stage xml:id="SDZ3-Redna-04-2001-03-22.stage35">(Proti 33.)</stage></p>
               <p>Ugotavljam, da amandma ni bil sprejet.</p>
               <p>Glasujemo o členu v celoti. Navzočih 76. 37 za, 13 proti.</p>
               <p><stage xml:id="SDZ3-Redna-04-2001-03-22.stage36">(Za je glasovalo 37.)</stage> <stage xml:id="SDZ3-Redna-04-2001-03-22.stage37">(Proti 13.)</stage></p>
               <p>Ugotavljam, da je člen sprejet.</p>
               <p>Prehajamo k amandmaju k 3. členu. Predlagatelj je Slovenska ljudska stranka + SKD.
               Želi kdo razpravljati? Izvolite, gospod Podobnik ima besedo.</p>
            </sp>
            <sp xml:id="SDZ3-Redna-04-2001-03-22.sp93">

               <speaker>JANEZ PODOBNIK:</speaker>

               <p>Hvala za besedo gospod podpredsednik. Kot sem prej v razpravi že na kratko
               napovedal, je naša poslanska skupina vložila ta amandma. Sledila je tudi opozorilu
               sekretariata. Namreč gre za vprašanje 21. člena veljavnega zakona, ki govori o
               nezdružljivosti. V točki 3 piše, da je z opravljanjem odvetniškega poklica
               nezdružljivo opravljanje notariata. Vlada predlaga, da se ta določba črta. Po našem
               mnenju pa bi bilo modro, da ostane določba o nezdružljivosti še vedno zapisana v
               zakonu. Opozorili smo tudi na ustavno ločenost notariata in odvetniškega poklica. To
               tudi izhaja iz bistvenih razlik med funkcijami navedenih oblik nudenja pravnih
               storitev. Kot je bilo prej v razpravi že povedano, imajo notarji javna pooblastila,
               medtem je področje dela odvetnikov obsega pravno svetovanje, zastopanje in
               zagovarjanje strank pred sodišči in drugimi državnimi organi, sestavljanje listin in
               zastopanje strank v njihovih pravnih razmerjih. Ocenjujemo torej, da so razlogi, da
               državni zbor podpre odločitev, da v zakonu še vedno ostane določba o nezdružljivosti.
               Hvala lepa.</p>
            </sp>
            <sp xml:id="SDZ3-Redna-04-2001-03-22.sp94">

               <speaker>PODPREDSEDNIK ANTON DELAK:</speaker>

               <p>Hvala. Želi predstavnik vlade besedo? Izvolite minister.</p>
            </sp>
            <sp xml:id="SDZ3-Redna-04-2001-03-22.sp95">

               <speaker>IVAN BIZJAK:</speaker>

               <p>Lep pozdrav! Čisto na kratko. Tukaj ne gre za nobeno konceptualno spremembo, če bomo
               črtali, tako kot predlaga vlada, to 3. točko. Gre preprosto za dejstvo, da je takšna
               nezdružljivost opredeljena že v zakonu o notariatu, tako da je na tem mestu po naši
               oceni nepotrebno, da se to navaja, zato smo predlagali črtanje.</p>
            </sp>
            <sp xml:id="SDZ3-Redna-04-2001-03-22.sp96">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima gospod Moge.</p>
            </sp>
            <sp xml:id="SDZ3-Redna-04-2001-03-22.sp97">

               <speaker>RUDOLF MOGE:</speaker>

               <p>Jaz bom podprl ta amandma zaradi izjavne logike. Namreč, če, kot jaz tukajle to
               čitam, v zakonu o notarjih ne govori, da je prepovedano biti istočasno to in ono,
               ampak pravi, da če si notar, potem je nezdružljivo, da sem še kaj drugega, torej tudi
               odvetnik. Nikjer pa ne piše, da če sem odvetnik, v enem drugem zakonu, da sem lahko
               potem tudi notar. Če bi šlo za konjunkcijo - verjemite mi, da je to točno - potem bi
               ta res držala. Ker pa jaz to čitam v okviru disjunkcije, torej če sem notar, tedaj ne
               smem biti odvetnik, nikjer pa ne piše, če sem odvetnik, tedaj ne smem biti notar.
               Zaradi tega se mi zdi, da čisto nič ne zgrešimo, če to varovalko še v tem zakonu
               enkrat vgradimo in da ta varovalka v tem zakonu tudi ostane takšna, kot je. Zato se
               mi zdi pametno podpreti amandma k 3. členu.</p>
            </sp>
            <sp xml:id="SDZ3-Redna-04-2001-03-22.sp98">

               <speaker>PODPREDSEDNIK ANTON DELAK:</speaker>

               <p>Želi še kdo razpravljati? Prosim, gospod Vučko, gospod Lavrinc.</p>
            </sp>
            <sp xml:id="SDZ3-Redna-04-2001-03-22.sp99">

               <speaker>DUŠAN VUČKO:</speaker>

               <p>Hvala za besedo. Na odboru smo o tem vprašanju kar na široko govorili. Gre za to, da
               nezdružljivost odvetništva in notarstva ali notarska in odvetniška funkcija določa
               zakon o notariatu. Če tega ne črtamo, pomeni, da bi onemogočili opravljanje
               odvetniške dejavnosti tistim tujim odvetnikom, iz tistih držav Evropske unije ali
               dežel znotraj teh držav, ki poznajo dvojno registracijo. V takšnem primeru bi kršili
               direktivo, ki določa, da je treba na nediskriminatoren način le-tem omogočiti
               opravljanje odvetniške dejavnosti. Problem bi nastal zlasti tam, v tistem trenutku,
               kotuj odvetnik ne bi mogel registrirati te dejavnosti, ker bi v zakonu o odvetništvu
               še vedno pisalo, da je odvetništvo nezdružljivo z notariatom.</p>
               <p>Seveda, ta določba se uveljavi šele, ko postanemo polnopravni člani. Na odboru je
               bilo dano jasno zagotovilo, da to ne pomeni, da s tem ukinjamo nezdružljivost v tem
               času, se pravi, da bi lahko odvetniki opravljali notarske storitve. Toliko v
               pojasnilo.</p>
            </sp>
            <sp xml:id="SDZ3-Redna-04-2001-03-22.sp100">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima poslanec Lavrinc.</p>
            </sp>
            <sp xml:id="SDZ3-Redna-04-2001-03-22.sp101">

               <speaker>MAKSIMILJAN LAVRINC:</speaker>

               <p>Skoraj se odpovedujem, razen v tistem delu bi popravil kolega Vučka, ko je rekel, "če
               tega ne črtamo". Ne, ne, če to črtamo, bomo to naredili.</p>
               <p>Zato predlagam, da se tako opredelite, kot se je opredelilo matično delovno telo, ki
               ni podprlo tega amandmaja. Hvala.</p>
            </sp>
            <sp xml:id="SDZ3-Redna-04-2001-03-22.sp102">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima poslanec Jelinčič.</p>
            </sp>
            <sp xml:id="SDZ3-Redna-04-2001-03-22.sp103">

               <speaker>ZMAGO JELINČIČ:</speaker>

               <p>Hvala lepa, gospod predsedujoči. Sam bom podprl ta amandma. Mislim, da slovenska
               zakonodaja mora skrbeti za slovensko pravno ureditev, ne pa da bomo že zdaj vnaprej
               nekam lezli tujcem. Mislim, da je obvezno treba sprejeti ta amandma. Če bodo tujci
               hoteli pri nas delovati, zakaj bi morali oziroma zakaj bi bili tujci na boljšem kot
               Slovenci? Slovence bomo omejevali z zakonom o odvetništvu oziroma jih bomo omejevali
               v drugih zakonih, tujcem bomo pa popuščali. Nikakor nisem za to; če bo kdo hotel
               priti k nam, se bo pač registriral samo z eno svojo dejavnostjo, ne pa z vsem
               mogočim. Italijani so znani po tem, da se lahko v okviru svoje zakonodaje
               registrirajo za vse mogoče, po eni strani za odvetnike, za notarje, za prodajalce in
               krotilce kač in kaj vem, kaj še vse. A zdaj bomo pa mi to dovoljevali, da bodo oni
               lahko pri nas počeli tiste zadeve, ki jih naši ljudje ne smejo?! Mislim, da je to
               klečeplazniško in treba je podpreti ta amandma. Hvala lepa.</p>
            </sp>
            <sp xml:id="SDZ3-Redna-04-2001-03-22.sp104">

               <speaker>PODPREDSEDNIK ANTON DELAK:</speaker>

               <p>Hvala. Replika, poslanec Lavrinc.</p>
            </sp>
            <sp xml:id="SDZ3-Redna-04-2001-03-22.sp105">

               <speaker>MAKSIMILJAN LAVRINC:</speaker>

               <p>Ja, "ignorantia inuris nocet", nepoznavanje prava škoduje. Meni je žal, da pride
               potem do takih izpadov. Zato ta trenutek najprej apeliram na predstavnike vlade, da
               malo bolj ognjevito in natančno povedo, v čem je "catch". Tu gre za to, da - torej
               to, kar je bilo zdajle rečeno, da bo nekdo kot tujec prišel k nam in obe dejavnosti
               registriral, to je nonsens! Ni govora! Saj imamo vendar zakon o notariatu, ki
               natančno pove, kako pa kaj kdo lahko pride do notarskega poklica. To je eno.</p>
               <p>Kolega Vučko je lepo povedal - in če bi ga poslušali, potem takih diskusij ne bi
               moglo biti. Tu gre samo za tiste, torej prvič, tuji odvetniki, nekateri, so lahko v
               svojih deželah - tako je bilo tudi pojasnjeno na odboru - tudi notarji. In samo zato,
               da se tem ljudem, ki imajo v svojih državah in deželah - teh je pa zelo malo, še to
               je treba povedati - da se tem ljudem omogoči opravljanje odvetniškega poklica v
               Sloveniji in se tako zadosti pravzaprav zahtevam, zaradi katerih sploh prihaja do
               sprememb zakona o odvetništvu, je treba, da je to tako.</p>
               <p>Kar se pa tiče lezenja Slovenije nekam, Slovenija leze kot celota v Evropsko unijo
               in zato prilagaja svoj pravni red Evropski uniji. Za nič drugega ne gre.</p>
            </sp>
            <sp xml:id="SDZ3-Redna-04-2001-03-22.sp106">

               <speaker>PODPREDSEDNIK ANTON DELAK:</speaker>

               <p>Hvala. Dovolil si bom najprej, da dam besedo ministru, da bo pojasnil stvari.</p>
            </sp>
            <sp xml:id="SDZ3-Redna-04-2001-03-22.sp107">

               <speaker>ZMAGO JELINČIČ:</speaker>

               <p>Gospod predsedujoči, replika je prej.</p>
            </sp>
            <sp xml:id="SDZ3-Redna-04-2001-03-22.sp108">

               <speaker>PODPREDSEDNIK ANTON DELAK:</speaker>

               <p>No, v redu. Jelinčič.</p>
            </sp>
            <sp xml:id="SDZ3-Redna-04-2001-03-22.sp109">

               <speaker>ZMAGO JELINČIČ:</speaker>

               <p>Bo zelo kratka, če je gospod Lavrinc v latinščini, bom jaz povedal v slovenščini,
               pomanjkanje pameti, škoduje še bolj.</p>
            </sp>
            <sp xml:id="SDZ3-Redna-04-2001-03-22.sp110">

               <speaker>PODPREDSEDNIK ANTON DELAK:</speaker>

               <p>Besedo ima minister.</p>
            </sp>
            <sp xml:id="SDZ3-Redna-04-2001-03-22.sp111">

               <speaker>IVAN BIZJAK:</speaker>

               <p>Spoštovani! Želel bi pravzaprav samo ponoviti tisto, kar je poslanec Vučko povedal.
               To sem, rekel bi, pomotoma izpustil pri prvotni utemeljitvi nasprotovanja temu
               amandmaju. To je dejansko lahko razlog, zaradi katerega bi bila določila tega zakona
               vendarle spoznana za neevropska, če bi ostalo noter staro določilo, torej čene
               sledimo predlogu vlade. Za to torej gre. Nihče ne bo v Sloveniji, tudi če gremo
               zavrnit ta amandma, če sledimo vladi, ne bo mogel opravljati obeh dejavnosti. To je
               povsem jasno. Ne bo pa v težavah, morebitnih težavah država Slovenija, če bi skušal
               tu pod enimi drugimi ali tretjimi pogoji oziroma v eni ali drugi, tretji obliki
               opravljati poklic odvetnika nek odvetnik iz neke države, ki je v svoji državi
               registriran tudi kot notar. Takrat bi se pa utegnili znajti v težavah v smislu
               skladnosti tega zakona s predpisi Evropske unije. Za to gre.</p>
            </sp>
            <sp xml:id="SDZ3-Redna-04-2001-03-22.sp112">

               <speaker>PODPREDSEDNIK ANTON DELAK:</speaker>

               <p>Hvala lepa. Poslanec Moge.</p>
            </sp>
            <sp xml:id="SDZ3-Redna-04-2001-03-22.sp113">

               <speaker>RUDOLF MOGE:</speaker>

               <p>Gospod minister, a potem jaz razumem, da je ta zakon diskriminatoren do slovenskih
               odvetnikov.</p>
            </sp>
            <sp xml:id="SDZ3-Redna-04-2001-03-22.sp114">

               <speaker>PODPREDSEDNIK ANTON DELAK:</speaker>

               <p>Poslanec Lavrinc.</p>
            </sp>
            <sp xml:id="SDZ3-Redna-04-2001-03-22.sp115">

               <speaker>MAKSIMILJAN LAVRINC:</speaker>

               <p>Jaz imam repliko na gospoda Jelinčiča. Res je, da pomanjkanje pameti škoduje še
               bolj. In zato bi gospoda Jelinčiča spomnil na njegov podvig, ko smo v teh prostorih
               sprejemali zakon o gospodarskih družbah in zapisali pod njegovim idejnim vodstvom, da
               tujidržavljani ne morejo biti direktorji v naših gospodarskih družbah, kako smo ga
               potem seveda zelo kmalu morali popravljati, kajti ni bil kompatibilen z evropskim
               pravnim redom, da tako rečem.</p>
            </sp>
            <sp xml:id="SDZ3-Redna-04-2001-03-22.sp116">

               <speaker>PODPREDSEDNIK ANTON DELAK:</speaker>

               <p>Hvala. Izvolite. Jelinčič.</p>
            </sp>
            <sp xml:id="SDZ3-Redna-04-2001-03-22.sp117">

               <speaker>ZMAGO JELINČIČ:</speaker>

               <p>Hvala lepa. No, gospod Lavrinc, značilnost mene in tudi Slovenske nacionalne stranke
               je, da skrbi za slovenske državljanke in državljane, ne za Evropo in za vse tiste, ki
               mislite, da vam bodo čez čas rezali kruh in vam ga tudi bodo. Glede pameti gospoda
               Lavrinca, pa še jaz spomnim na eno zadevo, na zakon o poslancih in pa zakon o
               upokojevanju, kjer smo pod njegovo komando sprejeli grozljive zakone za upokojevanje,
               seveda ob asistenci oziroma vodstvu kolegov iz DeSUS-a.</p>
            </sp>
            <sp xml:id="SDZ3-Redna-04-2001-03-22.sp118">

               <speaker>PODPREDSEDNIK ANTON DELAK:</speaker>

               <p>Hvala lepa. Malo izven konteksta je cela stvar. Predlagam spoštovanim poslankam in
               poslancem, da bi se omejili na točko dnevnega reda, ne pa razlagali nekih starejših
               zadev. Kebrič Ivan, izvolite.</p>
            </sp>
            <sp xml:id="SDZ3-Redna-04-2001-03-22.sp119">

               <speaker>IVAN KEBRIČ:</speaker>

               <p>Kratka replika. Čeprav je predsedujoči že opomnil kolega Jelinčiča, menim, da koristi
               vsako priložnost, da bi se pokazal, kako je nasproten DeSUS-u, ker mu je pač krivo,
               da je DeSUS dobil več glasov volivcev kot pa nacionalna stranka. Hvala. <stage xml:id="SDZ3-Redna-04-2001-03-22.stage38">/Smeh./</stage></p>
            </sp>
            <sp xml:id="SDZ3-Redna-04-2001-03-22.sp120">

               <speaker>PODPREDSEDNIK ANTON DELAK:</speaker>

               <p>Ponovno prosim spoštovane poslance, da se ne spuščamo v takšne debate. Besedo ima
               gospod Partljič.</p>
            </sp>
            <sp xml:id="SDZ3-Redna-04-2001-03-22.sp121">

               <speaker>ANTON (TONE) PARTLJIČ:</speaker>

               <p>Dobro poznam gospoda Lavrinca in gospoda Jelinčiča in se štejem za prijatelja obeh.
               In ker ju tako dobro poznam, vam zagotavljam popolnoma resno, da je njuna pamet zelo
               kvalitetna in zelo visoka. In če bosta tekmovala v tem, zaradi te kapacitete ne bo
               konca do zaključka seje. Zato bi predlagal, da prekinete to tekmovanje, kdo je
               pametnejši, ker sta oba zelo pametna.</p>
            </sp>
            <sp xml:id="SDZ3-Redna-04-2001-03-22.sp122">

               <speaker>PODPREDSEDNIK ANTON DELAK:</speaker>

               <p>Gospod Jelinčič želi še besedo.</p>
            </sp>
            <sp xml:id="SDZ3-Redna-04-2001-03-22.sp123">

               <speaker>ZMAGO JELINČIČ:</speaker>

               <p>Hvala lepa, gospod predsedujoči. Repliciram gospodu Partljiču, seveda. Namreč, gospod
               Partljič, mislim, da boste zaslužili repliko od gospoda Kebriča, ker njega niste
               omenili v tej zvezi, vendar bo dal gospod Kebrič repliko čez določen čas. Hvala.
               <stage xml:id="SDZ3-Redna-04-2001-03-22.stage39">/Smeh./</stage></p>
            </sp>
            <sp xml:id="SDZ3-Redna-04-2001-03-22.sp124">

               <speaker>PODPREDSEDNIK ANTON DELAK:</speaker>

               <p>Hvala lepa. Gospod Moge.</p>
            </sp>
            <sp xml:id="SDZ3-Redna-04-2001-03-22.sp125">

               <speaker>RUDOLF MOGE:</speaker>

               <p>Pri preskakovanju iskric bi lahko dal piko na i latinski izrek, ki uporablja oba
               pridevnika, dober pa pameten. Pravi pa tako: "Este bonus, saltem senum poste
               eseperitus" ali "bodi vsaj dober, če ne moreš biti pameten". <stage xml:id="SDZ3-Redna-04-2001-03-22.stage40">/Smeh./</stage></p>
            </sp>
            <sp xml:id="SDZ3-Redna-04-2001-03-22.sp126">

               <speaker>PODPREDSEDNIK ANTON DELAK:</speaker>

               <p>No, mislim, da smo te raznorazne pregovore končali in da se bomo posvetili dnevnemu
               redu. Prosim, gospod Podobnik.</p>
            </sp>
            <sp xml:id="SDZ3-Redna-04-2001-03-22.sp127">

               <speaker>JANEZ PODOBNIK:</speaker>

               <p>Hvala za besedo, gospod podpredsednik. Namen naše poslanske skupine je bil skrajno
               resen, ko smo predlagali ta amandma, čeprav je razprava šla v nekoliko drugačne vode.
               Najbolj vsebinsko je o njem razpravljal kolega Vučko in je tudi naštel nekatere
               razloge, ki bi lahko bili nam v škodo, torej proti temu našemu amandmaju.</p>
               <p>Zelo pomembno bi se mi zdelo povprašati ali pa povedati, katere so tiste evropske
               države članice EU, v katerih obstaja možnost, da notar opravlja tudi službo
               odvetnika, torej da sta obe funkciji združljivi. Ne vem, če bomo lahko govorili o
               množini, morda v dvojini. Poznano je, da samo menda v dveh nemških zveznih deželah.
               Torej, ta podatek je pomemben, ker se to našteva kot glavni argument, zakaj je
               potrebno, da se torej črta ta člen o nezdružljivosti. Ta podatek je za nas zelo
               pomemben. Tukaj stoji in pade naš amandma. Na moje izrecno vprašanje na odboru se
               nikoli ni jasno povedalo, v katerih evropskih državah, na kakšen način. Kakšen je
               status notarjev tam? Ali notarji tam opravljajo svoje delovne obveznosti tudi na
               podlagi koncesije ali kako drugače? Mi smo kar nekaj podatkov dobili o tej temi in
               smo nato ocenili, da kljub temu, da vlada predlaga rešitev, da ta odločba stopi v
               veljavo šele z vstopom v EU, smo pač ta amandma ohranili. Nazadnje tudi mag. Bizjak
               prihaja iz naše stranke, ampak mi mu nismo želeli narediti težav, ampak smo iz
               odgovornosti do tega vprašanja amandma vložili in smo prepričani, da se bomo po
               razpravi pravilno odločili. Hvala lepa.</p>
            </sp>
            <sp xml:id="SDZ3-Redna-04-2001-03-22.sp128">

               <speaker>PODPREDSEDNIK ANTON DELAK:</speaker>

               <p>Hvala lepa. Želi še kdo razpravljati? Zaključujem razpravo.</p>
               <p>Glasujemo o amandmaju k 3. členu. Glasujemo. Prisotnih 76 poslancev in poslank. 34
               za, proti 25.</p>
               <p><stage xml:id="SDZ3-Redna-04-2001-03-22.stage41">(Za je glasovalo 34.)</stage> <stage xml:id="SDZ3-Redna-04-2001-03-22.stage42">(Proti 25.)</stage></p>
               <p>Amandma je bil sprejet in črtan 3. člen.</p>
               <p>V obravnavi imamo amandma k 5. členu. Želi kdo razpravljati? Izvolite. Vučko.</p>
            </sp>
            <sp xml:id="SDZ3-Redna-04-2001-03-22.sp129">

               <speaker>DUŠAN VUČKO:</speaker>

               <p>Hvala predsedujoči. Jaz sem že pri prvi obravnavi obrazložil, v bistvu navedel
               glavne razloge. Še enkrat bi samo poudaril, prvič, da ta člen se ne nanaša na
               uskladitev zakona o odvetništvu z direktivami Evropske unije.</p>
               <p>Drugič, predlagatelji ocenjujemo, da s tem dodajamo nek nov pogoj za pridobitev
               pravice do opravljanja odvetniškega poklica, in se postavlja vprašanje enakovrednosti
               obravnavanja teh poklicev v sferi sodstva, če primerjamo to s sodniki, notarji,
               tožilci itd.</p>
               <p>Tretjič, na ta način s preizkusom vsebin, ki so v tej alinei zajete, ne bomo rešili
               problema nepravilnega zaračunavanja odvetniških tarif, kršitev odvetniške etike in pa
               izboljšanje in poznavanje odvetniških predpisov, ker odvetniški predpisi obsegajo v
               tem momentu, kolikor mi je znano, zakon o odvetništvu, statut odvetniške zbornice in
               pa sama etika.</p>
               <p>Četrtič, vsi tisti mladi študentje, ki morajo mukotrpno počakati, da dobijo še
               priložnost za opravljanje odvetniške, za pridobitev tega poklica, jih pošiljamo na
               nove preizkuse, medtem pa tiste, zaradi katerih je ta določba po mnenju odvetniške
               zbornice nastala, pustimo s prehodno določbo povsem na miru in jih ne pošiljamo na te
               preizkuse. Mogoče samo še to. Predlagatelji tega programa nismo proti dodatnemu
               izobraževanju, vendar v tem primeru ne gre za dodatno izobraževanje odvetnikov, ampak
               za dodaten pogoj, dodatno birokratiziranje, ovira do tistega, da neka oseba postane
               odvetnik.</p>
            </sp>
            <sp xml:id="SDZ3-Redna-04-2001-03-22.sp130">

               <speaker>PODPREDSEDNIK ANTON DELAK:</speaker>

               <p>Hvala lepa. Želi še kdo razpravljati. Izvolite, gospa Potrata.</p>
            </sp>
            <sp xml:id="SDZ3-Redna-04-2001-03-22.sp131">

               <speaker>MAG. MAJDA POTRATA:</speaker>

               <p>Hvala lepa za besedo, gospod podpredsednik. Tako kot na matičnem delovnem telesu,
               tudi zdaj ne nameravam podpreti tega amandmaja gospoda Vučka in sopodpisnikov, čeprav
               pravi gospod Vučko in tisti, ki amandma vlagajo, da ta amandma oziroma da popravek
               tega člena, ta člen ni vezan z uskladitvijo z evropsko zakonodajo.</p>
               <p>Zakaj nameravam glasovati proti? V dodiplomskem izobraževanju pravnikov znanja, ki
               so potrebna za opravljanje odvetniškega poklica, niso vsebovana tudi pri preskusu za
               enotni državni pravniški izpit. Ta znanja niso kot posebna znanja opredeljena in
               zajeta v tistem izpitu. Zato se mi zdi, da je s spoznavanjem predpisov, ki urejajo
               odvetništvo, odvetniške etike in še morebiti kakšnega drugega znanja vendarle pri
               vstopanju v neki poklic, ki terja posebna znanja, vredno podpreti tako obliko izpita
               in s tem zagotoviti, da, ne rečem, tudi zaščititi tiste, ki se k odvetnikom zatekajo
               po pomoč pri doseganju ali pri vstopanju na sodne poti, ki tega ne znajo sami in so
               jim odvetniki nujno potrebni, da je ta storitev, ki jo bodo dobili, ne samo
               kakovostno opravljena, ampak tudi v skladu s tarifami, ki za odvetniške storitve
               obstajajo. Ne predstavljam si namreč, da bi vsak državljan, ki te storitve potrebuje,
               vedel tudi, kakšni so predpisi in kakšne so tarife za to. Še manj pa verjamem, da
               tudi če bi kaj takega ugotovil, da bi zoper to kaj pretirano protestiral. Kot rečeno,
               nameravam glasovati proti temu amandmaju. Hvala.</p>
            </sp>
            <sp xml:id="SDZ3-Redna-04-2001-03-22.sp132">

               <speaker>PODPREDSEDNIK ANTON DELAK:</speaker>

               <p>Hvala lepa. Želi še kdo razpravljati? Gospod minister, izvolite.</p>
            </sp>
            <sp xml:id="SDZ3-Redna-04-2001-03-22.sp133">

               <speaker>IVAN BIZJAK:</speaker>

               <p>Gospod predsedujoči, želel bi samo na kratko povedati, zakaj predlagatelj nasprotuje
               temu in z njim vsebinsko povezanim amandmajem. Najprej gre za to, da je ravno zaradi
               evropskih odvetnikov, torej odvetnikov iz drugih držav Evropske unije, pomembno, da
               se uvede takšen izpit, ker ti odvetniki ne bodo opravljali pravniškega državnega
               izpita v tej državi. Zaradi nediskriminacije je potrebno to isto uvesti za naše
               bodoče odvetnike, kar pa tudi samo po sebi ni odveč. Nekaj razlogov je bilo že
               povedanih. Mislim, da je prav, da se odvetniški kandidat predstavi s svojim
               poznavanjem, ne celotnega pravnega reda, ampak predpisov o odvetništvu, odvetniški
               etiki in pa tarifi, da bi se na ta način preverilo vsaj tisto osnovno, ali je po tej
               plati resno vzel ta poklic, ki pa je samostojen poklic in je takšne narave, da seveda
               potem ni neposrednega nadzora nad njegovim izvajanjem. Slabo izvajanje, zlasti v teh
               treh smereh lahko povzročaprecejšnje težave številnim posameznikom. Hvala.</p>
            </sp>
            <sp xml:id="SDZ3-Redna-04-2001-03-22.sp134">

               <speaker>PODPREDSEDNIK ANTON DELAK:</speaker>

               <p>Hvala lepa. Želi še kdo? Prosim. Vučko Dušan.</p>
            </sp>
            <sp xml:id="SDZ3-Redna-04-2001-03-22.sp135">

               <speaker>DUŠAN VUČKO:</speaker>

               <p>Hvala lepa za besedo. Seveda ti argumenti delno govorijo tudi v prid predlaganim,
               tako kot je zastavljeno v predlogu zakona. Vendar mislim, da se mi z odvetništvom v
               Sloveniji ne srečujemo prvič. Če bi bila tenzija tega zakona, ta, ki je zdaj
               navedena, bi v obrazložitvi v oceni stanja bilo to navedeno. V obrazložitvi predloga
               je jasno navedeno, kdo je predlagal in kdo ugotavlja. Odvetniška zbornica je
               ugotovila, da prihaja do kršitev. Nikjer ni bilo govora o uskladitvi z direktivami in
               tako dalje. Še enkrat poudarjam, da odvetniška zbornica, za mene, zdi se mi, da gre
               tukaj bolj za zapiranje odvetniškega korpusa v nek ceh in da bomo prenesli zoper neko
               funkcijo na neko institucijo, ki opravlja vse: izobražuje, predlaga, nadzira in
               kaznuje. To gre za koncentracijo nekih funkcij, ki se mi pa tudi zdijo zelo na nek
               način nevarne, da se v eni instituciji združujejo vsi ti posamezni deli, ki sem jih
               prej omenil: od nadzora, izobraževanja, do preverjanja in kaznovanja tistih, ki se ne
               držijo.</p>
            </sp>
            <sp xml:id="SDZ3-Redna-04-2001-03-22.sp136">

               <speaker>PODPREDSEDNIK ANTON DELAK:</speaker>

               <p>Hvala. Želi še kdo besedo? Moge.</p>
            </sp>
            <sp xml:id="SDZ3-Redna-04-2001-03-22.sp137">

               <speaker>RUDOLF MOGE:</speaker>

               <p>Predsedujoči, hvala lepa za besedo. Jaz tudi ne bom glasoval za ta amandma iz
               naslednjega vzroka. Ko sem končal visokošolski študij, sem dobil naziv profesor
               matematike. Sem šel v razred, sem bil pripravnik nekaj časa in na koncu tega sem
               delal, se temu reče strokovni izpit, ki je zajemal tudi poznavanje prava s področja,
               ki sem ga zastopal in še ostalih stvari. Ko nekdo konča visokošolski študij, dobi
               naziv diplomirani. Univerzitetni diplomirani pravnik gre potem po določeni praksi in
               opravi pravosodni izpit. S tem pravosodnim izpitom je potem lahko, če dobi ustrezno
               dovoljenje državnega zbora, je lahko potem sodnik ali pa opravlja kakšne druge posle.
               Če je pa odvetnik, mora še iti v odvetniški staž, pripravnik odvetnikov in ko tega
               konča, mu odvetniška zbornica brez kakršnekoli preverbe ali pa česa, da pač naziv
               odvetnik in lahko opravlja te stvari.</p>
               <p>Meni se zdi, da pri tako majhnih zahtevah, ki so tukaj v zakonu navedene, da bi
               dodatno opravljali preizkus znanja, in to iz tarife, po mojem nobenega ne sme biti
               strah, da tega ne bi opravil, iz odvetniške etike in še iz tiste tretje reči, ki ste
               jo malo prej omenili. Zdi se mi, da je to ena reč, ki bi nam dala kvalitetne
               odvetnike, ki bi nas zastopali, ne pa, da se lahko zgodi, in to ima odvetniška
               zbornica prav, da imajo dosti, dosti primerov pritožb, ko so odvetniki zaračunavali
               storitve mimo tistega, kar določa odvetniška etika. Ne verjamem, da je ta reč bila v
               večini primerov zavestna. Če pa je bila, potem je pa to nekje drugje vzrok. In če nas
               odvetniška zbornica sama na to opozarja, in to, kar je minister povedal, bi bilo le
               dobro, da ljudem, ki jim zaupamo, da nas zastopajo pred sodišči ali pa pred drugimi
               spori kjerkoli drugje, pač še naložimo dodaten mali izpitek s tem zakonom. Zato jaz
               tega amandmaja ne bom podprl.</p>
            </sp>
            <sp xml:id="SDZ3-Redna-04-2001-03-22.sp138">

               <speaker>PODPREDSEDNIK ANTON DELAK:</speaker>

               <p>Hvala. Besedo ima poslanec Kremžar.</p>
            </sp>
            <sp xml:id="SDZ3-Redna-04-2001-03-22.sp139">

               <speaker>LEOPOLD (LEO) KREMŽAR:</speaker>

               <p>Hvala lepa. Jaz bom tale amandma podprl. Mi smo malce tukaj, se mi zdi, zmešali
               določene stvari. Govorimo, recimo, o tarifi. Če bi bilo res to, kar naj bi bilo v tem
               predlogu, potem bi vsakič, ko se tarifa spremeni, morali delati izpit vsi odvetniki,
               kar bi bilo seveda popolnoma nesmiselno. Lahko se zgodi, da recimo nek vrhunski
               pravnik, sodnik, ne vem kaj, po 20 letih zelo zahtevnega pravniškega dela zaprosi za
               sprejem v odvetniško zbornico in ga bodo poslali na preizkus znanja. Jaz ne trdim, da
               odvetništvo ne zahteva nekih posebnih znanj, ampak verjetno je to povezano bolj z
               neko drugo zadevo, o kateri se tudi med pravniki že dalj časa govori, kakšni naj bodo
               preizkusi pri strokovnem izpitu. Tam so ideje različne, o treh delih itn., ki bi in
               bodo, če bo, tako reševale tudi ta vprašanja.</p>
               <p>Kar zadeva napačno uporabo taks, je seveda to sankcionirano in je prepovedano. To,
               ali nekdo naredi izpit ali ne naredi izpite iz teh taks, je to popolnoma nepomembno.
               Verjetno tisti, ki napačno zaračunava takse, ne zaračunava zato, ker ne bi vedel,
               kako se te takse zaračunavajo, ker to je zelo enostavno, tako kot vse druge takse,
               piše na nekem papirju, kaj se za kaj uporablja in kako. Zato res ne rabi človek imeti
               še dodatnih strokovnih znanj in se mi zdi, da je to tudi delno nezaupanje. V končni
               fazi lahko potegnemo in do šolskega sistema in fakultete itn.</p>
               <p>Zato mislim, da je popolnoma nepotrebno in da dejansko gre verjetno samo v smer
               zapiranja nekega ceha in temu primerno bom glasoval. Hvala.</p>
            </sp>
            <sp xml:id="SDZ3-Redna-04-2001-03-22.sp140">

               <speaker>PODPREDSEDNIK ANTON DELAK:</speaker>

               <p>Hvala. Želi še kdo besedo? Replika gospod Moge.</p>
            </sp>
            <sp xml:id="SDZ3-Redna-04-2001-03-22.sp141">

               <speaker>RUDOLF MOGE:</speaker>

               <p>Poslanskemu kolegi bi ugovarjal. Zdi se mi, da je tisti njegov argument na strašno
               trhlih nogah, ko pravi, ko se tarifa spremeni, bi potem s to logiko, ko uvajamo ta
               izpit, morali ponovno opraviti preizkus znanja iz tarife. Potem bi morali vsi
               sodniki, kadarkoli bi kakšen zakon spremenili, ponovno opraviti to. Mislim, da na ta
               način argumentacija o tem, zakaj se tak amandma podpre, ne vzdrži.</p>
            </sp>
            <sp xml:id="SDZ3-Redna-04-2001-03-22.sp142">

               <speaker>PODPREDSEDNIK ANTON DELAK:</speaker>

               <p>Besedo ima gospod Vučko.</p>
            </sp>
            <sp xml:id="SDZ3-Redna-04-2001-03-22.sp143">

               <speaker>DUŠAN VUČKO:</speaker>

               <p>Mogoče je še en dodaten argument za sprejem tega amandmaja. Vsem nam je verjetno v
               mislih skrb za naše državljane in da, to je bilo danes velikokrat slišati, pa smo se
               pogovarjali o tarifah, pa da so previsoke itn. Ali odvetniki zastopajo pred sodišči
               na podlagi odvetniških predpisov ali na podlagi predpisov, ki so obvezna sestavina
               strokovnega državnega pravniškega izpita? V vseh primerih, ne gre za, odvetniški
               predpisi ne govorijo, kakšna mora biti obligacijska pogodba, kakšna mora biti tožba,
               kaj lahko v kazenskem, predkazenskem postopku vsak posameznik naredi. O tem zakon o
               odvetništvu ne govori. Res ne! Vsi ti odvetniki delujejo in zastopajo svoje stranke
               na podlagi tistih zakonov oziroma tistih področij, ki so si jih med šolanjem, znanje
               pridobili, potem pa na državnem pravosodnem pravniškem izpitu, prej pravosodnem,
               izkažejo znanja iz teh področij. In to je pomembno, da tisto obvladajo in da tam
               zastopajo interese strank, tako da se jim vedno lahko da kapa dol. Ne pa na podlagi
               odvetniških predpisov. Ne poznam pa nikogar, ki bi se v tej odvetniški konkurenci
               lotil opravljanja odvetniškega izpita, pa da si ne bi prebral zakona o odvetništvu.
               Lepo vas prosim! To je isto, kot da bi se spravil na cesto, pa ne prebral zakona o
               varnosti cestnega prometa, da ne veš, po kateri strani boš vozil. Mislim, da bo
               konkurenca tudi svoje naredila in da tisti, ki ne bodo znali predpisov, ki bodo slabo
               zastopali stranke, in nenazadnje, zaračunavali strankam tarife, v neskladju s
               sprejetimi pravili, da jih bodo ljudje sami izrinili na rob in da bodo prenehali s to
               dejavnostjo.</p>
            </sp>
            <sp xml:id="SDZ3-Redna-04-2001-03-22.sp144">

               <speaker>PODPREDSEDNIK ANTON DELAK:</speaker>

               <p>Hvala. Želi še kdo besedo. Prosim, minister.</p>
            </sp>
            <sp xml:id="SDZ3-Redna-04-2001-03-22.sp145">

               <speaker>IVAN BIZJAK:</speaker>

               <p>K tem argumentom si dovoljujem, pa ne da bi želel podaljševati razpravo, vendarle
               nekaj reči. Preden se spravimo na cesto, nas temeljito izprašajo, pa morda že vse
               vemo o avtomobilih in o vsem tem. Podobno je tudi tukaj. To razmerje med odvetnikom
               in stranko je pač neko zaupno razmerje, ki ima neke svoje posebnosti. Jaz se
               strinjam, da bi take odvetnike, ki bi se ne obnašali skladno s predpisi o odvetništvu
               in pa z odvetniško etiko sčasoma odrinili na obrobje. Vendar, do takrat bi toliko in
               toliko strank v svojih postopkih doživelo, ne samo razočaranje, ampak verjetno celo
               življenjske travme, ker ljudje preprosto vsakemu, ki ima tablo z napisom odvetnik,
               enako zaupajo. In to določilo naj pomaga k temu, da bodo vsi tisti s tako tablo
               zaupanja vredni.</p>
            </sp>
            <sp xml:id="SDZ3-Redna-04-2001-03-22.sp146">

               <speaker>PODPREDSEDNIK ANTON DELAK:</speaker>

               <p>Hvala. Zaključujem razpravo in prehajamo na glasovanje, 5. člen, prvi amandma. Moram
               opozoriti, da je amandma vsebinsko povezan z amandmaji k 6. členu, 13. členu, drugi
               amandma, 17. členu, 18. členu in 19. členu, tretji amandma. Če amandma ne bo sprejet,
               je glasovanje o teh amandmajih brezpredmetno. Glasujemo. 77 prisotnih. 33 za, 20
               proti.</p>
               <p><stage xml:id="SDZ3-Redna-04-2001-03-22.stage43">(Za je glasovalo 33.)</stage> <stage xml:id="SDZ3-Redna-04-2001-03-22.stage44">(Proti 20.)</stage></p>
               <p>Ugotavljam, da je amandma sprejet.</p>
               <p>Glasujemo še o 5. členu v celoti. 76 prisotnih, 42 za, 6 proti.</p>
               <p><stage xml:id="SDZ3-Redna-04-2001-03-22.stage45">(Za je glasovalo 42.)</stage> <stage xml:id="SDZ3-Redna-04-2001-03-22.stage46">(Proti 6.)</stage></p>
               <p>Ugotavljam, da je bil 5. člen sprejet.</p>
               <p>Prehajamo k vezanim amandmajem k členom, najprej člen 6. Želi kdo razpravljati? <stage xml:id="SDZ3-Redna-04-2001-03-22.stage47">(Ne
               želi.)</stage> Zaključujem razpravo. Glasujemo. 73 prisotnih, 22 za, 9 proti.</p>
               <p><stage xml:id="SDZ3-Redna-04-2001-03-22.stage48">(Za je glasovalo 22.)</stage> <stage xml:id="SDZ3-Redna-04-2001-03-22.stage49">(Proti 9.)</stage></p>
               <p>Ugotavljam, da je bil amandma sprejet.</p>
               <p>Prehajamo na 13. člen, drugi amandma. Želi kdo razpravljati? <stage xml:id="SDZ3-Redna-04-2001-03-22.stage50">(Ne želi.)</stage> Glasujemo.
               70 prisotnih, 35 za, 9 proti.</p>
               <p><stage xml:id="SDZ3-Redna-04-2001-03-22.stage51">(Za je glasovalo 35.)</stage> <stage xml:id="SDZ3-Redna-04-2001-03-22.stage52">(Proti 9.)</stage></p>
               <p>Ugotavljam, da je bil amandma sprejet.</p>
               <p>Prehajamo na naslednji povezan člen, amandma k 17. členu.</p>
               <p>Želi kdo razpravljati? <stage xml:id="SDZ3-Redna-04-2001-03-22.stage53">(Ne želi.)</stage> Glasujemo. 70 prisotnih, 23 za, 10 proti.</p>
               <p><stage xml:id="SDZ3-Redna-04-2001-03-22.stage54">(Za je glasovalo 23.)</stage> <stage xml:id="SDZ3-Redna-04-2001-03-22.stage55">(Proti 10.)</stage></p>
               <p>Ugotavljam, da je bil amandma sprejet.</p>
               <p>Prehajamo še na naslednjo vezano točko, amandma k 18. členu. Želi kdo razpravljati?
               <stage xml:id="SDZ3-Redna-04-2001-03-22.stage56">(Ne želi.)</stage> Glasujemo. 69 prisotnih, 30 za, 11 proti.</p>
               <p><stage xml:id="SDZ3-Redna-04-2001-03-22.stage57">(Za je glasovalo 30.)</stage> <stage xml:id="SDZ3-Redna-04-2001-03-22.stage58">(Proti 11.)</stage></p>
               <p>Ugotavljam, da je bil amandma sprejet.</p>
               <p>Prehajamo k 19. členu, tretji amandma. Želi kdo razpravljati? Izvolite, Danica
               Simšič.</p>
            </sp>
            <sp xml:id="SDZ3-Redna-04-2001-03-22.sp147">

               <speaker>DANICA SIMŠIČ:</speaker>

               <p>Hvala lepa za besedo, gospod podpredsednik. Ne verjamem, da je prav veliko možnosti,
               ampak vendarle, ker so ti amandmaji povezani in ker sem od vsega začetka zagovarjala
               stališče, da bi bilo dobro, da je zakon sprejet v taki obliki, kot ga je predlagala
               vlada, predlagam in spodbujam tiste poslanke in poslance, ki so razmišljali podobno,
               da glasujemo vsaj proti temu členu, in potem bo skladnost nekoliko porušena in bomo
               lahko vlagali amandmaje ter poskusili nasprotovati stališču gospoda Vučka. Sama bom
               torej glasovala proti temu amandmaju, zato da bi vendarle poskušali sprejeti rešitev,
               o kateri smo se precej dolgo danes tu pogovarjali. Hvala lepa.</p>
            </sp>
            <sp xml:id="SDZ3-Redna-04-2001-03-22.sp148">

               <speaker>PODPREDSEDNIK ANTON DELAK:</speaker>

               <p>Hvala. Želi še kdo besedo? <stage xml:id="SDZ3-Redna-04-2001-03-22.stage59">(Ne želi.)</stage></p>
               <p>Torej glasujemo o amandmaju, 19. člen, tretji amandma. 67 prisotnih, 32 za, 17
               proti.</p>
               <p><stage xml:id="SDZ3-Redna-04-2001-03-22.stage60">(Za je glasovalo 32.)</stage> <stage xml:id="SDZ3-Redna-04-2001-03-22.stage61">(Proti 17.)</stage></p>
               <p>Ugotavljam, da je amandma sprejet.</p>
               <p>Vračamo se na 13. člen, prvi amandma. Želi kdo razpravljati? <stage xml:id="SDZ3-Redna-04-2001-03-22.stage62">(Ne želi.)</stage> Zaključujem
               razpravo. Glasujemo. Malo potrpljenja, prosim. 13. člen, prvi amandma. 65 prisotnih,
               34 za, nihče proti.</p>
               <p><stage xml:id="SDZ3-Redna-04-2001-03-22.stage63">(Za je glasovalo 34.)</stage> <stage xml:id="SDZ3-Redna-04-2001-03-22.stage64">(Proti nihče.)</stage></p>
               <p>Ugotavljam, da je bil amandma sprejet.</p>
               <p>Glasujemo še o 13. členu v celoti. Želi kdo razpravljati? <stage xml:id="SDZ3-Redna-04-2001-03-22.stage65">(Ne želi.)</stage> Glasujemo. 66
               prisotnih, 39 za, nihče proti.</p>
               <p><stage xml:id="SDZ3-Redna-04-2001-03-22.stage66">(Za je glasovalo 39.)</stage> <stage xml:id="SDZ3-Redna-04-2001-03-22.stage67">(Proti nihče.)</stage></p>
               <p>Ugotavljam, da je 13. člen sprejet.</p>
               <p>Prehajamo na novi 13.a člen. Imamo en amandma. Želi kdo razpravljati? <stage xml:id="SDZ3-Redna-04-2001-03-22.stage68">(Ne želi.)</stage>
               Glasujemo. 68 prisotnih, 37 za, eden proti.</p>
               <p><stage xml:id="SDZ3-Redna-04-2001-03-22.stage69">(Za je glasovalo 37.)</stage> <stage xml:id="SDZ3-Redna-04-2001-03-22.stage70">(Proti eden.)</stage></p>
               <p>Ugotavljam, da je amandma sprejet.</p>
               <p>Prehajamo k 14. členu. Imamo en amandma. Želi kdo razpravljati? <stage xml:id="SDZ3-Redna-04-2001-03-22.stage71">(Ne želi.)</stage>
               Glasujemo. 68 navzočih, 42 za, nihče proti.</p>
               <p><stage xml:id="SDZ3-Redna-04-2001-03-22.stage72">(Za je glasovalo 42.)</stage> <stage xml:id="SDZ3-Redna-04-2001-03-22.stage73">(Proti nihče.)</stage></p>
               <p>Ugotavljam, da je bil amandma sprejet.</p>
               <p>Glasujemo o 14. členu v celoti. člen. Želi kdo razpravljati? <stage xml:id="SDZ3-Redna-04-2001-03-22.stage74">(Ne želi.)</stage> Glasujemo.
               68 prisotnih, 37 za, nihče proti.</p>
               <p><stage xml:id="SDZ3-Redna-04-2001-03-22.stage75">(Za je glasovalo 37.)</stage> <stage xml:id="SDZ3-Redna-04-2001-03-22.stage76">(Proti nihče.)</stage></p>
               <p>Ugotavljam, da je bil člen sprejet.</p>
               <p>Prehajamo k 16. členu. Imamo en amandma. Želi kdo razpravljati? V razpravo dajem
               tudi amandma skupine poslancev, Beuermann Richard, ki smo ga dobili na klop. Besedo
               ima Beuermann Richard.</p>
            </sp>
            <sp xml:id="SDZ3-Redna-04-2001-03-22.sp149">

               <speaker>RICHARD BEUERMANN:</speaker>

               <p>Hvala za besedo, gospod podpredsednik. S tem amandmajem se poskuša črtati 71.b člen,
               ki uvaja sankcijo za kršitev prepovedi reklamiranja odvetniške dejavnosti. Jaz sem že
               dopoldne gospoda državnega sekretarja povprašal, zakaj je pravzaprav prepovedano
               reklamiranje v odvetništvu. Njegov odgovor me ni prepričal, zato sem se odločil, da
               seveda skupaj s sopodpisniki vložim ta amandma. Menim, da je odvetništvo res del
               pravosodja, neka posebna služba, neodvisna, posebnega pomena. Hkrati pa je to tudi
               svobodni poklic. Odvetniki seveda delujejo na trgu, tako kot vsi ostali. Zato menim,
               da ni primerno, da se sploh prepoveduje reklamiranje, še manj pa se mi zdi primerno
               sankcioniranje tega. Zato vam predlagam, da še enkrat ta amandma podprete. Hvala.</p>
            </sp>
            <sp xml:id="SDZ3-Redna-04-2001-03-22.sp150">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima poslanec Rokavec.</p>
            </sp>
            <sp xml:id="SDZ3-Redna-04-2001-03-22.sp151">

               <speaker>FRANCI ROKAVEC:</speaker>

               <p>Hvala lepa. Jaz nasprotujem temu amandmaju skupine poslancev. Poglejte, mislim, da
               je to tako občutljivo področje za državljane. Že ljudski rek govori, da se dobro
               blago samo hvali. Mislim, da bi bilo tukaj spustiti možnost reklamiranja dejansko
               lahko velik, na nek način negativni trend na to, da imajo državljani na nek način
               lahko objektivno možnost brez kakršnekoli pristranosti izbirati svojega pravnega
               zastopnika. Zato mislim, da je ta amandma nesprejemljiv.</p>
            </sp>
            <sp xml:id="SDZ3-Redna-04-2001-03-22.sp152">

               <speaker>PODPREDSEDNIK ANTON DELAK:</speaker>

               <p>Hvala. Besedo ima poslanec Moge.</p>
            </sp>
            <sp xml:id="SDZ3-Redna-04-2001-03-22.sp153">

               <speaker>RUDOLF MOGE:</speaker>

               <p>Bom poskušal malo slikoviteje obrazložiti, zakaj tudi sam ne bom tega amandmaja
               podprl. Kdor zdravi telo, je zdravnik. Kdor pomaga zdraviti v pravnih zadevah, je
               odvetnik. Kdor na duši pomaga zdraviti, pa, oprostite besedi, je pa duhovnik ali pa
               mogoče še kaj drugega zraven. No, pravim, še kaj drugega zraven, nisem spustil. No,
               ampak saj pravim, da bom slikovit. Zdi se mi za te profile, za zdravnike, za
               odvetnike in to, da če ne kaj drugega, je vsaj neokusno, da bi se z reklamami
               pojavljali v medijih, bodisi avdiovizualnih ali pa časopisih.</p>
            </sp>
            <sp xml:id="SDZ3-Redna-04-2001-03-22.sp154">

               <speaker>PODPREDSEDNIK ANTON DELAK:</speaker>

               <p>Besedo ima gospod minister.</p>
            </sp>
            <sp xml:id="SDZ3-Redna-04-2001-03-22.sp155">

               <speaker>IVAN BIZJAK:</speaker>

               <p>Hvala za besedo. Torej, če bi sprejeli ta amandma, ki mu seveda nasprotujem, v
               nasprotno smer gre namreč predlagano besedilo, potem bi pustili v zakonu prepoved
               reklamiranja. Amandma ne odpravlja prepovedi iz samega zakona o odvetništvu. Ta
               prepoved pa do zdaj ni imela nobene sankcije. Torej, če bi se že odločili, da gremo v
               sprostitev reklamiranja, potem bi bilo najbrždosledno, da bi odpravili tudi prepoved.
               Vendar pa to ne bi bilo ravno primerno. Nekaj argumentov je že bilo povedano, tudi
               primerjalno pravno so te ureditve takšne, da tovrstno reklamiranje ni dopustno.
               Torej, s tem členom, ki ga poslanec želi odpraviti,skušamo zgolj sankcionirati
               prepoved, ki že obstaja, to pa preprosto zato, da prepovedi ne obvisijo v zraku, da
               je zakon na nek način popoln. K prepovedi sledi tudi sankcija, če kdo te prepovedi ne
               spoštuje.</p>
            </sp>
            <sp xml:id="SDZ3-Redna-04-2001-03-22.sp156">

               <speaker>PODPREDSEDNIK ANTON DELAK:</speaker>

               <p>Hvala. Besedo ima poslanec Beuermann.</p>
            </sp>
            <sp xml:id="SDZ3-Redna-04-2001-03-22.sp157">

               <speaker>RICHARD BEUERMANN:</speaker>

               <p>Seveda se da tudi na ta način razmišljati, ampak poglejte, predlagatelj zakona
               govori o nedovoljenem reklamiranju. Če bi bil dosleden, potem bi pač moral navesti
               dovoljene oblike reklamiranja. Vsaj to. Da ne govorim o tem, da se mi zdi sama kazen
               500 tisoč zelo, zelo visoka, v primerjavi z nekaterimi drugimi kaznimi za bistveno,
               bom rekel, tudi moralno vprašljiva dejanja. Hvala.</p>
            </sp>
            <sp xml:id="SDZ3-Redna-04-2001-03-22.sp158">

               <speaker>PODPREDSEDNIK ANTON DELAK:</speaker>

               <p>Hvala. Želi še kdo besedo? Izvolite. Simšič.</p>
            </sp>
            <sp xml:id="SDZ3-Redna-04-2001-03-22.sp159">

               <speaker>DANICA SIMŠIČ:</speaker>

               <p>Hvala lepa za besedo. Sama moram reči, da bom seveda temu predlogu amandmaja
               nasprotovala. Za voljo vsega, o čemer smo se danes tukaj pogovarjali, je seveda
               popolnoma nesmiselno črtati kazensko sankcijo in omogočiti, kajti ta razprava seveda
               navaja k temu, da omogočimo in zagotovimo reklamiranje odvetniškega poklica. Prej smo
               pa že slišali obrazložitve, zakaj to ni dobro, zakaj je bilo premišljeno ob prvotnem
               sprejemanju zakona vnešeno to določilo v zakon, in seveda je res nesmiselno. Mislim,
               da je pretirano liberalno ali liberalistično črtati kazensko določbo, prepoved pa
               pustiti in v bistvu navajati odvetnike, lepo prosim, ne gre za kogarkoli in kogar si
               bodi, gre za odvetnike, k temu, da naj svoj poklic reklamirajo, protizakonito, kajti
               kazensko sankcijo jim bomo pa velikodušno črtali, čeprav jo vlada v tem primeru
               predlaga. Sama bom podprla predlog, ki ga daje vlada. Hvala lepa.</p>
            </sp>
            <sp xml:id="SDZ3-Redna-04-2001-03-22.sp160">

               <speaker>PODPREDSEDNIK ANTON DELAK:</speaker>

               <p>Hvala lepa. Želi še kdo? <stage xml:id="SDZ3-Redna-04-2001-03-22.stage77">(Ne.)</stage> Zaključujem razpravo. Glasujemo o prvem amandmaju k
               16. členu. Glasujemo. Navzočih 67 poslank in poslancev. Za 28, 9 proti.</p>
               <p><stage xml:id="SDZ3-Redna-04-2001-03-22.stage78">(Za je glasovalo 28.)</stage> <stage xml:id="SDZ3-Redna-04-2001-03-22.stage79">(Proti 9.)</stage></p>
               <p>Amandma je bil sprejet.</p>
               <p>Glasujemo še o drugem amandmaju, amandmaju skupine poslancev, Beuermann Richard.
               Glasujemo. 67 poslancev. 16 za, proti 32.</p>
               <p><stage xml:id="SDZ3-Redna-04-2001-03-22.stage80">(Za je glasovalo 16.)</stage> <stage xml:id="SDZ3-Redna-04-2001-03-22.stage81">(Proti 32.)</stage></p>
               <p>Amandma ni bil sprejet.</p>
               <p>Glasujemo še o 16. členu v celoti. Želi kdo besedo? <stage xml:id="SDZ3-Redna-04-2001-03-22.stage82">(Ne želi.)</stage> Glasujemo. 67
               prisotnih. 42 za, 2 proti.</p>
               <p><stage xml:id="SDZ3-Redna-04-2001-03-22.stage83">(Za je glasovalo 42.)</stage> <stage xml:id="SDZ3-Redna-04-2001-03-22.stage84">(Proti 2.)</stage></p>
               <p>16. člen je bil sprejet.</p>
               <p>Prehajamo na 19. člen. Imamo še dva amandmaja pod številko 1 in pod številko 2. Želi
               kdo razpravljati? Prosim, Podobnik Janez.</p>
            </sp>
            <sp xml:id="SDZ3-Redna-04-2001-03-22.sp161">

               <speaker>JANEZ PODOBNIK:</speaker>

               <p>Hvala za besedo gospod podpredsednik. Dovolite mi, da na kratko predstavim vsebino
               amandmaja k 19. členu. 19. člen govori o tem, kdaj začne veljati zakon. Ima pa izjemo
               za nekatere člene, da bi pač stopili v veljavo šele z dnem pristopa Republike
               Slovenije k Evropski uniji. V naši poslanski skupini predlagamo, da bi iz predloga
               vlade izključili 4. člen. Torej, da bi 4. člen veljal takoj. Kaj je vsebina 4. člena?
               S spremembo 4. člena predlaganega zakona o spremembah in dopolnitvah zakona o
               odvetništvu se sedaj veljavna omejitev, da slovenski odvetnik ne more imeti
               podružnice, omeji le na Republiko Slovenijo. Veljavni zakon namreč pravi, da odvetnik
               ne more imeti podružnice odvetniške pisarne. Državni sekretar je prej tudi razložil,
               da je to koncept zakona in je razložil, zakaj je temu tako.</p>
               <p>Sprememba zakona torej veže to omejitev le na ozemlje Republike Slovenije. Torej s
               predlagano spremembo se odpira slovenskim odvetnikom možnost, da kjerkoli v tujini, v
               skladu z zakonodaje države gostiteljice, odprejo svojo pisarno oziroma podružnico.
               19. člen pa tako rešitev predloga prelaga še na trenutek, ko bo Slovenija postala
               polnopravna članica Evropske unije. To pa seveda pomeni, da bi slovenski odvetniki,
               ki po sedaj veljavni zakonodaji ne morejo odpirati podružnic ne v Sloveniji ne v
               tujini, bi lahko odpirali podružnice v tujini, v Evropski uniji ali kjerkoli drugje.
               In tukaj je tudi poudarek "kjerkoli drugje" šeletakrat, ko bo Slovenija vstopila v
               Evropsko unijo. Jaz sem v razpravi na odboru še posebej poudaril to "kjerkoli
               drugje", tudi na Hrvaškem, v Bosni in Hercegovini ali pa v Makedoniji. Po našem
               mnenju bi takšna rešitev predstavljala nepotrebno odlašanje možnosti za slovenske
               odvetnike, da odpirajo podružnice v tujini. Seveda, kot rečeno, pod pogoji, ki
               veljajo v državi gostiteljici.</p>
               <p>Res pa je in jaz sem bil tukaj presenečen, da pa odvetniška zbornica sama je
               nasprotovala taki rešitvi. Mi ni bilo logično zakaj. Jaz sem to ocenil kot
               neambicioznost. Zakaj ne bi omogočili slovenskim odvetnikom, da lahko tudi v tujini,
               ampak ne samo v Evropski uniji, pravim kjerkoli drugje, morda na Hrvaškem, odprejo
               podružnico svoje pisarne. Zato smo predlagali amandma, kot je zapisan v našem
               gradivu. Hvala lepa.</p>
            </sp>
            <sp xml:id="SDZ3-Redna-04-2001-03-22.sp162">

               <speaker>PODPREDSEDNIK ANTON DELAK:</speaker>

               <p>Hvala lepa. Želi še kdo besedo? Prosim, Drobnič.</p>
            </sp>
            <sp xml:id="SDZ3-Redna-04-2001-03-22.sp163">

               <speaker>MAG. JANEZ DROBNIČ:</speaker>

               <p>Replika na zadnjega sogovorca, gospoda Podobnika. Mi sprejemamo jurisdikcijo za
               slovenski prostor. Kaj bodo naši odvetniki seveda počeli po svetu, ni relevantna
               m7aterija. Pač se bodo morali ravnati po tisti zakonodaji, v katero prihajajo s
               svojimi željami, da ustanovijo bodisi podružnico ali karkoli. Zato je po mojem
               mišljenju to redundantno.</p>
            </sp>
            <sp xml:id="SDZ3-Redna-04-2001-03-22.sp164">

               <speaker>PODPREDSEDNIK ANTON DELAK:</speaker>

               <p>Hvala lepa. Replika.</p>
            </sp>
            <sp xml:id="SDZ3-Redna-04-2001-03-22.sp165">

               <speaker>JANEZ PODOBNIK:</speaker>

               <p>Gre za nesporazum. Namreč, prav dejstvo, da predlagana sprostitev možnosti odpiranja
               podružnic v tujini sama na sebi ni omejena na države Evropske unije, zakaj je torej
               potrebno s tem členom omejiti, da ta določba stopi v veljavo, ko bomo vstopili v
               Evropsko unijo. Tu je nelogično. Predlagamo, da ta določba stopi v veljavo takoj, da
               bodo naši odvetniki lahko takoj imeli v tujini odvetniške pisarne, če bodo tako
               želeli, v skladu z zakonodajo v teh državah. Ampak kot rečeno, odvetniška zbornica,
               kot je povedal državni sekretar, pa je taki rešitvi nasprotovala. Nenavadno. Hvala
               lepa.</p>
            </sp>
            <sp xml:id="SDZ3-Redna-04-2001-03-22.sp166">

               <speaker>PODPREDSEDNIK ANTON DELAK:</speaker>

               <p>Hvala. Želi še kdo besedo? Poslanec Jelinčič.</p>
            </sp>
            <sp xml:id="SDZ3-Redna-04-2001-03-22.sp167">

               <speaker>ZMAGO JELINČIČ:</speaker>

               <p>Hvala lepa. Mi bomo podprli ta amandma, ker je smiseln, je eden od redkih
               amandmajev, ki bodo ta zakon malo približali slovenskim interesom. Tudi jaz ne
               razumem, zakaj se vlada tako zelo boji, da bi se slovenskim odvetnikom omogočilo delo
               tudi v tujini. Po drugi strani je pa zelo na široko odprla vrata vsem tujim
               odvetnikom v Sloveniji.</p>
               <p>Še enkrat, mi bomo to podprli.</p>
            </sp>
            <sp xml:id="SDZ3-Redna-04-2001-03-22.sp168">

               <speaker>PODPREDSEDNIK ANTON DELAK:</speaker>

               <p>Želi še kdo besedo? <stage xml:id="SDZ3-Redna-04-2001-03-22.stage85">(Ne želi.)</stage> Zaključujem razpravo.</p>
               <p>Glasujemo o prvem amandmaju k 19. členu. Glasujemo. 63 navzočih, 39 za, eden
               proti.</p>
               <p><stage xml:id="SDZ3-Redna-04-2001-03-22.stage86">(Za je glasovalo 39.)</stage> <stage xml:id="SDZ3-Redna-04-2001-03-22.stage87">(Proti eden.)</stage></p>
               <p>Ugotavljam, da je amandma sprejet.</p>
               <p>Glasujemo o drugem amandmaju. Prisotnih 65. Za 19, proti 15.</p>
               <p><stage xml:id="SDZ3-Redna-04-2001-03-22.stage88">(Za je glasovalo 19.)</stage> <stage xml:id="SDZ3-Redna-04-2001-03-22.stage89">(Proti 15.)</stage></p>
               <p>Ugotavljam, da je amandma sprejet.</p>
               <p>Glasujemo še o 19. členu v celoti. Glasujemo. 66 navzočih. Za 36, proti 2.</p>
               <p><stage xml:id="SDZ3-Redna-04-2001-03-22.stage90">(Za je glasovalo 36.)</stage> <stage xml:id="SDZ3-Redna-04-2001-03-22.stage91">(Proti 2.)</stage></p>
               <p>Ugotavljam, da je 19. člen v celoti sprejet.</p>
               <p>Opravili smo razpravo o vloženih amandmajih.</p>
               <p>Prehajamo na razpravo o preostalih členih, h katerim niso bili vloženi amandmaji.
               Želi kdo besedo? <stage xml:id="SDZ3-Redna-04-2001-03-22.stage92">(Ne želi.)</stage></p>
               <p>Prehajamo na odločanje o preostalih členih, h katerim niso bili vloženi amandmaji.
               Glasujemo. Navzočih 66 poslan in poslancev. Za 40, proti nihče.</p>
               <p><stage xml:id="SDZ3-Redna-04-2001-03-22.stage93">(Za je glasovalo 40.)</stage> <stage xml:id="SDZ3-Redna-04-2001-03-22.stage94">(Proti nihče.)</stage></p>
               <p>Ugotavljam, da so preostali členi sprejeti.</p>
               <p>Prehajamo še na razpravo o naslovu zakona. Želi kdo razpravljati? <stage xml:id="SDZ3-Redna-04-2001-03-22.stage95">(Ne želi.)</stage></p>
               <p>Prehajamo na odločanje. Glasujemo. Navzočih 66, 38 za, proti nihče.</p>
               <p><stage xml:id="SDZ3-Redna-04-2001-03-22.stage96">(Za je glasovalo 38.)</stage> <stage xml:id="SDZ3-Redna-04-2001-03-22.stage97">(Proti nihče.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title xml:id="SDZ3-Redna-04-2001-03-22.title4">tretjo obravnavo</title> predloga zakona.</p>
               <p>Bilo je sprejeto večje število amandmajev in prosim pooblaščene kvalificirane
               predlagatelje, da vložijo amandmaje, če seveda to želijo. Želi kdo vložiti amandma
               oziroma amandmaje? Prosim.</p>
            </sp>
            <sp xml:id="SDZ3-Redna-04-2001-03-22.sp169">

               <speaker>JANEZ PODOBNIK:</speaker>

               <p>Hvala, gospod podpredsednik. Prej smo morda prehitro - no, ko smo glasovali o prvem
               amandmaju k 19. členu, smo izglasovali tudi, da se v 19. členu za številko 2 postavi
               vejico in številka 3. To pa je člen, ki smo ga prej črtali. Zato bo naša poslanska
               skupina vložila amandma, da se številka 3 črta.</p>
            </sp>
            <sp xml:id="SDZ3-Redna-04-2001-03-22.sp170">

               <speaker>PODPREDSEDNIK ANTON DELAK:</speaker>

               <p>Hvala lepa. Še napoveduje kakšna druga poslanska skupina, da bo vložila amandma? V
               tem primeru bom moral prekiniti to točko dnevnega reda, da se lahko vložijo pismeni
               amandmaji. Predlagam, da nadaljujemo s to točko dnevnega reda jutri, ko se začne seja
               ob 10.00 dopoldan. Do tistega časa imajo seveda kvalificirani predlagatelji možnost
               predlagati amandmaje. Se državni zbor s tem strinja? Dajem na glasovanje oziroma
               slišim, ker je samo ena poslanska skupina prijavila, da bodo amandma takoj vložili,
               bomo potrpeli nekaj minut. Prekinjam sejo za pet minut.</p>
               <stage xml:id="SDZ3-Redna-04-2001-03-22.stage98">(Seja je bila prekinjena ob 15.48 uri in se je nadaljevala ob 16.01 uri.)</stage>
            </sp>
            <sp xml:id="SDZ3-Redna-04-2001-03-22.sp171">

               <speaker>PODPREDSEDNIK ANTON DELAK:</speaker>

               <p>Prosim poslanke in poslance, da zasedejo mesta. Ugotavljamo prisotnost v dvorani!
               <stage xml:id="SDZ3-Redna-04-2001-03-22.stage99">(66 prisotnih.)</stage> Zbor je sklepčen in lahko nadaljuje z delom. Dobili smo amandma
               Slovenske ljudske stranke + SKD k 19. členu. Glasi se: V 19. členu se črta številka
               3. Želi kdo razpravljati? Prosim, Janez Podobnik.</p>
            </sp>
            <sp xml:id="SDZ3-Redna-04-2001-03-22.sp172">

               <speaker>JANEZ PODOBNIK:</speaker>

               <p>Gospod podpredsednik, samo na kratko. Kot sem že prej povedal, ker je državni zbor v
               okviru hitrega postopka v drugi obravnavi črtal 3. člen, je pa sprejel amandma odbora
               pod točko 1 k 19. členu, kjer je bila zapisana tudi številka 3, torej 3. člen, je bil
               v bistvu potreben redakcijski popravek, da se v 19. členu črta številka 3. In to je
               naš amandma tudi storil. Hvala lepa.</p>
            </sp>
            <sp xml:id="SDZ3-Redna-04-2001-03-22.sp173">

               <speaker>PODPREDSEDNIK ANTON DELAK:</speaker>

               <p>Želi še kdo razpravljati? <stage xml:id="SDZ3-Redna-04-2001-03-22.stage100">(Ne želi.)</stage> Zaključujem. Glasujemo. 64 prisotnih poslank in
               poslancev. 39 za, proti 1.</p>
               <p><stage xml:id="SDZ3-Redna-04-2001-03-22.stage101">(Za je glasovalo 39.)</stage> <stage xml:id="SDZ3-Redna-04-2001-03-22.stage102">(Proti 1.)</stage></p>
               <p>Amandma k 19. členu je bil sprejet.</p>
               <p>Želi kdo razpravljati o predlogu zakona v celoti. <stage xml:id="SDZ3-Redna-04-2001-03-22.stage103">(Ne želi.)</stage> Ker smo končali z
               glasovanjem o amandmajih, na podlagi tretjega odstavka 198. člena poslovnika
               sprašujem sekretariat za zakonodajo in pravne zadeve, če je zaradi sprejetih
               amandmajev porušena medsebojna skladnost določb zakona. <stage xml:id="SDZ3-Redna-04-2001-03-22.stage104">(Ni.)</stage> Prehajamo na odločanje
               o zakonu v celoti. Glasujemo. Navzočih 69 poslank in poslancev. Za 45, proti 2.</p>
               <p><stage xml:id="SDZ3-Redna-04-2001-03-22.stage105">(Za je glasovalo 45.)</stage> <stage xml:id="SDZ3-Redna-04-2001-03-22.stage106">(Proti 2.)</stage></p>
               <p>Zakon je bil sprejet.</p>
               <p>S tem prekinjam to točko, pardon, imamo še dodatni sklep odbora za notranjo
               politiko. Glasi se: Sekretariat za zakonodajo in pravne zadeve se pooblašča, da v
               končni redakciji opravi ustrezno redakcijo vseh sklicevanj na medsebojno povezane
               člene ter druge nujne jezikovne popravke besedila. Želi kdo razpravljati? <stage xml:id="SDZ3-Redna-04-2001-03-22.stage107">(Ne želi.)</stage>
               Glasujemo. 70 prisotnih. Za 45, proti 1.</p>
               <p><stage xml:id="SDZ3-Redna-04-2001-03-22.stage108">(Za je glasovalo 45.)</stage> <stage xml:id="SDZ3-Redna-04-2001-03-22.stage109">(Proti 1.)</stage></p>
               <p>Predlog je bil sprejet.</p>
               <p>Zaključujem to točko dnevnega reda. Zahvaljujem se vsem, ki ste sodelovali pri tej
               točki dnevnega reda.</p>
               <p>Prehajamo na <title xml:id="SDZ3-Redna-04-2001-03-22.title5">3. TOČKO DNEVNEGA REDA, TO JE OBRAVNAVO PREDLOGA ZAKONA O
                  VETERINARSTVU.</title> Predlog zakona je v obravnavo zboru predložila vlada
               Republike Slovenije. Počakali bomo še nekaj trenutkov, da pride predstavnik vlade.
               Prosim, proceduralno, gospod Potrč.</p>
            </sp>
            <sp xml:id="SDZ3-Redna-04-2001-03-22.sp174">

               <speaker>MIRAN POTRČ:</speaker>

               <p>Podpredsednik, spoštovane kolegice in kolegi. Nekaj dni se že poskušamo dogovoriti
               kje so temeljna vprašanja še pri zakonu. Kolikor sem jaz obveščen, jih je še precej.
               Jaz ne verjamem, da bo mogoče razpravo o zakonu danes opraviti, zato predlagam, da bi
               bilo boljše, da prej uskladimo odprta vprašanja in šele potem začnemo, ne pa da
               končamo del razprave, splošno razpravo, potem pa imamo ponovno pavzo. Predlagam
               torej, da o tej točki do uskladitve ne razpravljamo. Hvala.</p>
            </sp>
            <sp xml:id="SDZ3-Redna-04-2001-03-22.sp175">

               <speaker>PODPREDSEDNIK ANTON DELAK:</speaker>

               <p>Hvala. To je proceduralni predlog. Dajem ga na glasovanje. Glasujemo. Navzočih 70,
               za 30, proti 16.</p>
               <p><stage xml:id="SDZ3-Redna-04-2001-03-22.stage110">(Za je glasovalo 30.)</stage> <stage xml:id="SDZ3-Redna-04-2001-03-22.stage111">(Proti 16.)</stage></p>
               <p>Proceduralni predlog je bil sprejet.</p>
               <p>Še en proceduralni predlog.</p>
            </sp>
            <sp xml:id="SDZ3-Redna-04-2001-03-22.sp176">

               <speaker>MAG. JANEZ KRAMBERGER:</speaker>

               <p>Hvala, gospod podpredsednik. Sprašujem kolega, ali pa prosim gospod podpredsednik,
               če lahko vi vprašate gospoda poslanskega kolega, kaj če do te uskladitve ne pride.
               Kaj bomo pa potem? Jaz mislim, da so vsi pogoji, da lahko odločamo o zakonu. Na
               odboru smozakon obravnavali. Res so ena vprašanja še neusklajena in mogoče se bodo še
               nad razpravo tukaj na plenarni seji odprla še nekatera druga vprašanja in jih bo prav
               tako treba rešiti. Zato predlagam, gospod podpredsednik in spoštovane kolegice in
               kolegi, da začnemo z razpravo. Imamo vse proceduralne možnosti in tudi na odboru za
               kmetijstvo, gozdarstvo in prehrano smo sprejeli sklep, da za tretjo obravnavo
               pripravi čistopis predloga zakona sekretariat in mislim, da so dani vsi pogoji. Če
               opravimo drugo obravnavo, je lahko tretja obravnava naslednji teden, kolega Potrč.
               Mislim, da ta predlog ni korekten. Hvala lepa.</p>
            </sp>
            <sp xml:id="SDZ3-Redna-04-2001-03-22.sp177">

               <speaker>PODPREDSEDNIK ANTON DELAK:</speaker>

               <p>Hvala lepa. Jaz moram žal seveda ugotoviti, da je v tem smislu že bil sprejet sklep
               in zaradi tega seveda tega naslednjega proceduralnega predloga enostavno ne morem
               dati na glasovanje. Prosim.</p>
            </sp>
            <sp xml:id="SDZ3-Redna-04-2001-03-22.sp178">

               <speaker>MAG. JANEZ KRAMBERGER:</speaker>

               <p>Gospod podpredsednik! Vi ste meni obljubili, da bo razprava in mislim, da ni
               korektno, da ste dali na glasovanje predlog kolega Potrča.</p>
            </sp>
            <sp xml:id="SDZ3-Redna-04-2001-03-22.sp179">

               <speaker>PODPREDSEDNIK ANTON DELAK:</speaker>

               <p>O tem seveda midva lahko vodiva neko diskusijo, samo vi veste, da vsak proceduralni
               predlog se mora dati na glasovanje. Večina je odločila tako, kot je odločila.</p>
            </sp>
            <sp xml:id="SDZ3-Redna-04-2001-03-22.sp180">

               <speaker>MIRAN POTRČ:</speaker>

               <p>Sedaj se govori o vprašanju korektnosti ali ne. Poglejte, gospod Kremberger! Sedaj
               še sedijo v vladnih prostorih predstavniki poslanskih skupin z nekaterimi
               predstavniki vlade, ki usklajujejo besedilo, ...<stage xml:id="SDZ3-Redna-04-2001-03-22.stage112">/Nerazumljivo./</stage>..., in zaradi tega in
               to je razlog, ker še ni usklajeno. Vem, minister je tukaj in on lahko da uvod, ampak
               treba je pripraviti ustrezne amandmaje tudi za drugo obravnavo, da bi v tretji lahko
               bilo. Imeli smo dogovorjeno, da se danes dobimo, pa to ni bilo mogoče, ker so bile
               druge obveznosti, ki so bile vladne in smo se skupaj za njih dogovorili. Nobenega
               namernega zavlačevanja ni, gre pa za to, da obravnava zakona, po mojem prepričanju -
               pogledal sem, ali se kolegice in kolegi iz posameznih poslanskih skupin, ki
               usklajujejo, tukaj, in jih ni tukaj. Se pravi, delajo zdaj še vedno na usklajevanju.
               Zaradi tega sem za to, da se tudi določi rok, pa se reče, da je to v torek ob 10.00,
               do takrat bomo prav gotovo to lahko opravili. Ne bi pa zdaj želel dajati nobenih
               kvalifikacij zakona, ker bo to prišlo kasneje, ko bomo o njem razpravljali.</p>
            </sp>
            <sp xml:id="SDZ3-Redna-04-2001-03-22.sp181">

               <speaker>PODPREDSEDNIK ANTON DELAK:</speaker>

               <p>Prisotne poslance in poslanke bi le naprosil, da ne razpravljamo več. Proceduralni
               sklep je bil sprejet in zakon bo prišel na dnevni red, ko bo usklajevanje končano.
               Pričakujem, da bo to čim prej. Prosil bi še enkrat, gospod Kramberger.</p>
            </sp>
            <sp xml:id="SDZ3-Redna-04-2001-03-22.sp182">

               <speaker>MAG. JANEZ KRAMBERGER:</speaker>

               <p>Hvala, gospod podpredsednik. Mislim, da bi lahko mojo razpravo razumeli kot nov
               proceduralni predlog, da lahko opravimo prvo obravnavo.</p>
               <p>Je pa to res, kar je povedal kolega Potrč, da še sedijo in tako smo štiri mesece
               sedeli. So neka vprašanja, ki jih bomo morali tudi tu razrešiti, na žalost ali pa na
               srečo, kakorkoli.</p>
            </sp>
            <sp xml:id="SDZ3-Redna-04-2001-03-22.sp183">

               <speaker>PODPREDSEDNIK ANTON DELAK:</speaker>

               <p>No, žal moram to debato na nek način prekiniti, ker proceduralni predlog je bil,
               izglasovano je bilo tako, kot je pač bilo izglasovano. Svojo obljubo sem držal, to
               zadevo smo dali na dnevni red, ampak procedura je procedura. Zaradi tega bomo morali
               preiti na naslednjo točko dnevnega reda. Se pa strinjam s tem, da je treba ta zakon
               dati čim prej na dnevni red. Poslanec Kebrič, prosim.</p>
            </sp>
            <sp xml:id="SDZ3-Redna-04-2001-03-22.sp184">

               <speaker>IVAN KEBRIČ:</speaker>

               <p>Proceduralno. Gospod podpredsednik, opozoril bi vas, da kršimo poslovnik. Tam jasno
               piše, da o proceduralnem predlogu ni razprave. Mi smo izglasovali in ne bi smeli
               dovoliti niti nadaljnjega pojasnjevanja. Vsak, ki da proceduralni predlog, ima
               pravico, da ga obrazloži, in potem se o njem glasuje. Prosim, da to spoštujemo, ker
               drugače samo zavlačujemo, izgubljamo čas in sami kršimo to, kar smo sprejeli.</p>
            </sp>
            <sp xml:id="SDZ3-Redna-04-2001-03-22.sp185">

               <speaker>PODPREDSEDNIK ANTON DELAK:</speaker>

               <p>Seveda se za to lepo zahvaljujem in s tem zaključujem to razpravo.</p>
               <p>Prehajamo na... Prosim, izvolite.</p>
            </sp>
            <sp xml:id="SDZ3-Redna-04-2001-03-22.sp186">

               <speaker>JOŽEF JEROVŠEK:</speaker>

               <p>Hvala lepa. Spoštovani gospod podpredsednik, opažam, da je zaradi popolne
               neusklajenosti koalicije resno ovirano delo državnega zbora in trpi ugled parlamenta.
               Zaradi tega predlagam, da se koalicija usede na konklave, z vsemi kardinali in
               patriarhi iz ozadja, in da se končno dogovorijo, kaj želijo, kako bodo vladali...</p>
            </sp>
            <sp xml:id="SDZ3-Redna-04-2001-03-22.sp187">

               <speaker>PODPREDSEDNIK ANTON DELAK:</speaker>

               <p>Trenutek! To ni proceduralno vprašanje, kar zdaj vi razlagate, in vam bom moral vzeti
               besedo.</p>
            </sp>
            <sp xml:id="SDZ3-Redna-04-2001-03-22.sp188">

               <speaker>JOŽEF JEROVŠEK:</speaker>

               <p>Saj sem predlagal proceduralni predlog.</p>
            </sp>
            <sp xml:id="SDZ3-Redna-04-2001-03-22.sp189">

               <speaker>PODPREDSEDNIK ANTON DELAK:</speaker>

               <p>To je zloraba!</p>
            </sp>
            <sp xml:id="SDZ3-Redna-04-2001-03-22.sp190">

               <speaker>JOŽEF JEROVŠEK:</speaker>

               <p>...in da na svojih konklavah določijo, kdo komandira, kdo čisti čevlje in tako naprej,
               ne pa da to gledamo pred tem zborom. Usedite se, pa potem ne ovirajte dela državnega
               zbora! Predlagam, da takoj gredo in da pridejo s predlogom, kako bomo delali
               naprej.</p>
            </sp>
            <sp xml:id="SDZ3-Redna-04-2001-03-22.sp191">

               <speaker>PODPREDSEDNIK ANTON DELAK:</speaker>

               <p>Tudi takšne razprave so ovira dela. Ampak hvala lepa, kljub temu.</p>
               <p>Prehajamo na</p>
               <p>
                  <title xml:id="SDZ3-Redna-04-2001-03-22.title6">NASLEDNJO TOČKO DNEVNEGA REDA, 6. TOČKO DNEVNEGA REDA PREDLOG ZAKONA O
               SPREMEMBAH IN DOPOLNITVAH ZAKONA O PREKRŠKIH, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Želi
               predstavnik vlade besedo? <stage xml:id="SDZ3-Redna-04-2001-03-22.stage113">(Želi.)</stage> Državni sekretar Hinko Jenull.</p>
            </sp>
            <sp xml:id="SDZ3-Redna-04-2001-03-22.sp192">

               <speaker>HINKO JENULL:</speaker>

               <p>Spoštovane poslanke in poslanci. Vlada predlaga v sprejem spremembe in dopolnitve
               zakona o prekrških po skrajšanem postopku. Zelo na kratko povedano, spremembe so
               potrebne zaradi tega, ker je ustavno sodišče Republike Slovenije ugotovilo, da 202.
               člen zakona o prekrških ni v skladu z ustavo, ker ne dovoljuje sodnega varstva v
               primeru, ko se izreče stranska kazen prenehanja veljavnosti vozniškega dovoljenja.
               Ustavno sodišče je opozorilo, da je možno doseči enako obravnavanje vseh pred zakonom
               na dva načina: ali da se sodno varstvo razširi na omenjeno stransko kazen ali da se
               sodno varstvo odpravi v celoti v postopku o prekršku. Stališče vrhovnega sodišče je
               bilo, da se sprejme slednja rešitev, torej da se sodno varstvo kot posebna oblika
               izrednega pravnega sredstva odpravi v zakonu o prekrških. Skladno s tem predlagamo,
               da se črtajo določbe o sodnem varstvu in skladno s tem predlagamo tudi prehoden režim
               za tiste primere, v katerih so take zahteve bile vložene in z vidika zahteve za
               varstvo zakonitosti, ki ostaja v zakonu, v primerih, če so v zadevi, kjer naj bi take
               zahteve bile vložene predhodno, bile obravnavane zahteve za sodno varstvo.</p>
               <p>Poleg tega predlagamo po skrajšanem postopku še povečanje pristojnosti senata za
               prekrške, za spremembo odločbe na drugi stopnji, kar je v skladu z rešitvami, ki
               veljajo tudi v kazenskem postopku. Poleg tega predlagamo, da se v zakonu za postopek
               pred sodnikom za prekrške izrecno uveljavi načelo o zakonitem sodniku, kar pomeni, da
               morajo biti zadeve dodeljevane v delo tako, da je dodelitev zadeve konkretnemu
               sodniku zunaj vpliva katerekoli osebe in je prepuščena v naprej določenemu ključu.
               Hvala lepa.</p>
            </sp>
            <sp xml:id="SDZ3-Redna-04-2001-03-22.sp193">

               <speaker>PODPREDSEDNIK ANTON DELAK:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim poročevalca, da predstavi mnenje odbora o predlogu zakona.
               Izvolite.</p>
            </sp>
            <sp xml:id="SDZ3-Redna-04-2001-03-22.sp194">

               <speaker>MAKSIMILAN LAVRINC:</speaker>

               <p>Hvala lepa, gospod podpredsednik za besedo. Odbor podpira predlagane spremembe po
               skrajšanem postopku. Sam pa je oblikoval tudi nekaj amandmajev, ki so priloženi ob
               poročilu. Amandmaji so bili oblikovani na podlagi opozoril našega sekretariata za
               zakonodajo.</p>
            </sp>
            <sp xml:id="SDZ3-Redna-04-2001-03-22.sp195">

               <speaker>PODPREDSEDNIK ANTON DELAK:</speaker>

               <p>Hvala lepa. Želi besedo predstavnik sekretariata za zakonodajo in pravne zadeve? <stage xml:id="SDZ3-Redna-04-2001-03-22.stage114">(Ne
               želi.)</stage> Želi besedo predstavniki poslanskih skupin? <stage xml:id="SDZ3-Redna-04-2001-03-22.stage115">(Ne želijo.)</stage> Besedo dajem
               poslankam in poslancem. Želi kdo razpravljati? Besedo ima Gaspari, poslanec
               Gaspari.</p>
            </sp>
            <sp xml:id="SDZ3-Redna-04-2001-03-22.sp196">

               <speaker>MAG. MITJA GASPARI:</speaker>

               <p>Hvala lepa. Jaz bi izkoristil priložnost, ker je ta zakon na dnevnem redu, namreč
               zakon o prekrških, in vprašal predstavnike vlade, ali imajo v mislih kakšno bolj
               generalno spremembo sistema na tem področju. Praksa zadnjih deset let je dokazala, da
               glede na evropsko izkšunjo in pa primerljivost, slovenska praksa in izkušnje niso
               ustrezne. Predvsem v mnogih primerih, ko inšpekcijski organi opravljajo svojo nalogo,
               je ta delitev funkcij med inšpekcijskimi organi in pa sodniki za prekrške popolnoma
               neprimerna, ovira in zaustavlja delo. Lahko to povem za primer davčnega, deviznega
               inšpektorata in nekaterih drugih inšpekcij. V določenem smislu bi bilo po moje
               sistemsko smiselno prenesti pooblastila iz tega naslova na ustrezne inšpekcije in
               zmanjšati vlogo, ali celo morda, ne vem sicer, odpraviti institut sodnikov za
               prekrške. Hvala lepa. Prosil bi za mnenje vlade o tem, pisno ali ustno, mi je vseeno.
               Hvala lepa.</p>
            </sp>
            <sp xml:id="SDZ3-Redna-04-2001-03-22.sp197">

               <speaker>PODPREDSEDNIK ANTON DELAK:</speaker>

               <p>Besedo ima gospod minister.</p>
            </sp>
            <sp xml:id="SDZ3-Redna-04-2001-03-22.sp198">

               <speaker>IVAN BIZJAK:</speaker>

               <p>Gospod predsedujoči! Lahko rečem samo to, da je seveda v pripravi tudi povsem novo
               besedilo zakona o prekrških, ker se zavedamo, da sedanje tolikokrat dopolnjevano
               besedilo kljub vsemu ne izpolnjuje vseh pričakovanj. Kljub temu smo zaradi
               spoštovanja odločbe ustavnega sodišča predhodno šli tudi s to novelo, ki pravzaprav
               predvsem sledi odločbi ustavnega sodišča in pa ki vnaprej odpravlja nekaj, kar je
               tudi že v postopku pri ustavnem sodišču. V novem besedilu, novi zakon pa bo v veliki
               meri oziroma ta opozorila, ki so bila tukaj dana, so predmet obravnave pri pripravi
               tega novega zakona. Tako upam, da bomo v doglednem času, vsekakor pa še letos prišli
               v hišo z novim zakonom na to temo. Hvala.</p>
            </sp>
            <sp xml:id="SDZ3-Redna-04-2001-03-22.sp199">

               <speaker>PODPREDSEDNIK ANTON DELAK:</speaker>

               <p>Hvala. Želi še kdo razpravljati? <stage xml:id="SDZ3-Redna-04-2001-03-22.stage116">(Ne želi.)</stage> Ker nihče ne želi več razpravljati,
               zaključujem splošno razpravo.</p>
               <p>Prehajamo na drugo obravnavo, to je na razpravo ter odločanje o posameznih členih
               predloga zakona. Zboru predlagam, da skladno z drugo alineo 189. člena poslovnika po
               končani razpravi in glasovanju o amandmajih in členih razpravlja in glasuje skupaj o
               preostalih členih, h katerimi niso bili vloženi amandmaji. Predlagani sklep ne bo
               sprejet, če mu bo nasprotovala najmanj 1/3 navzočih poslancev. Glasujemo. Navzočih je
               64 poslank in poslancev. Za 38, proti nihče.</p>
               <p><stage xml:id="SDZ3-Redna-04-2001-03-22.stage117">(Za je glasovalo 38.)</stage> <stage xml:id="SDZ3-Redna-04-2001-03-22.stage118">(Proti nihče.)</stage></p>
               <p>Ugotavljam, da je predlog sprejet.</p>
               <p>Prehajamo na razpravo o posameznih členih in vloženih amandmajih. Razpravo bomo
               vodili na podlagi poročila k predlogu zakona o spremembah in dopolnitvah zakona o
               prekrških, z dne 13.2.2001. Imamo dva amandmaja. Prosim, da poslanci vzamete v roko
               poročilo odbora. V obravnavo dajem amandma k 1. členu in 1. člen. Želi kdo
               razpravljati? <stage xml:id="SDZ3-Redna-04-2001-03-22.stage119">(Ne.)</stage> Glasujemo. Navzočih 65 poslank in poslancev. Za je glasovalo 38,
               proti nihče.</p>
               <p><stage xml:id="SDZ3-Redna-04-2001-03-22.stage120">(Za je glasovalo 38.)</stage> <stage xml:id="SDZ3-Redna-04-2001-03-22.stage121">(Proti nihče.)</stage></p>
               <p>Amandma je bil sprejet.</p>
               <p>Glasujemo še o 1. členu v celoti. Glasujemo. Navzočih 65 poslank in poslancev, za
               45, proti nihče.</p>
               <p><stage xml:id="SDZ3-Redna-04-2001-03-22.stage122">(Za je glasovalo 45.)</stage> <stage xml:id="SDZ3-Redna-04-2001-03-22.stage123">(Proti nihče.)</stage></p>
               <p>1. člen je bil sprejet.</p>
               <p>V obravnavo dajem 6. člen in amandma k 6. členu. Želi kdo razpravljati? <stage xml:id="SDZ3-Redna-04-2001-03-22.stage124">(Ne želi.)</stage>
               Zaključujem razpravo.</p>
               <p>Glasujemo o amandmaju k 6. členu. Navzočih 65, za 44, proti nihče.</p>
               <p><stage xml:id="SDZ3-Redna-04-2001-03-22.stage125">(Za je glasovalo 44.)</stage> <stage xml:id="SDZ3-Redna-04-2001-03-22.stage126">(Proti nihče.)</stage></p>
               <p>Amandma je bil sprejet.</p>
               <p>Glasujemo še o 6. členu v celoti. Glasujemo. Navzočih 63, za 41, proti nihče.</p>
               <p><stage xml:id="SDZ3-Redna-04-2001-03-22.stage127">(Za je glasovalo 41.)</stage> <stage xml:id="SDZ3-Redna-04-2001-03-22.stage128">(Proti nihče.)</stage></p>
               <p>6. člen je bil sprejet.</p>
               <p>Opravili smo razpravo o vloženih amandmajih. Prehajamo na razpravo o preostalih
               členih, h katerimi niso bili vloženi amandmaji. Želi kdo besedo? <stage xml:id="SDZ3-Redna-04-2001-03-22.stage129">(Ne želi.)</stage></p>
               <p>Prehajamo na odločanje. Glasujemo. Navzočih 64, za 44, proti nihče.</p>
               <p><stage xml:id="SDZ3-Redna-04-2001-03-22.stage130">(Za je glasovalo 44.)</stage> <stage xml:id="SDZ3-Redna-04-2001-03-22.stage131">(Proti nihče.)</stage></p>
               <p>Ugotavljam, da so preostali členi sprejeti. Prehajamo na razpravo o naslovu zakona.
               Želi kdo besedo? <stage xml:id="SDZ3-Redna-04-2001-03-22.stage132">(Ne želi.)</stage> Glasujemo. Navzočih 63, za 45, proti nihče.</p>
               <p><stage xml:id="SDZ3-Redna-04-2001-03-22.stage133">(Za je glasovalo 45.)</stage> <stage xml:id="SDZ3-Redna-04-2001-03-22.stage134">(Proti nihče.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title xml:id="SDZ3-Redna-04-2001-03-22.title7">tretjo obravnavo</title> predloga zakona.</p>
               <p>Želi mogoče kvalificirani predlagatelj vložiti amandma? Odprta sta 1. in 6. člen.
               <stage xml:id="SDZ3-Redna-04-2001-03-22.stage135">(Ne želi.)</stage> Želi razpravljati kdo o zakonu v celoti? <stage xml:id="SDZ3-Redna-04-2001-03-22.stage136">(Ne želi.)</stage></p>
               <p>Sprašujem sekretariat za zakonodajo in pravne zadeve, ali je zaradi sprejetih
               amandmajev porušena medsebojna skladnost določb zakona? <stage xml:id="SDZ3-Redna-04-2001-03-22.stage137">(Ni.)</stage></p>
               <p>Ker je zakon medsebojno usklajen, glasujemo o zakonu v celoti. Kdo je za zakon?</p>
               <p>Bomo morali počakati, da tehnična služba pogleda, kaj je z glasovanjem.</p>
               <p>Glasovati bomo morali še enkrat. Glasujemo. Prisotnih 63 poslank in poslancev, za
               45, proti nihče.</p>
               <p><stage xml:id="SDZ3-Redna-04-2001-03-22.stage138">(Za je glasovalo 45.)</stage> <stage xml:id="SDZ3-Redna-04-2001-03-22.stage139">(Proti nihče.)</stage></p>
               <p>Ugotavljam, da je predlagani zakon v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ3-Redna-04-2001-03-22.title8">7. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O REFERENDUMU IN LJUDSKI INICIATIVI, HITRI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Počakali
               bomo še nekaj trenutkov, da pridejo predstavniki vlade. Dobil sem sporočilo, da bodo
               predstavniki vlade prišli čez pet minut, zaradi tega odrejam odmor 5 minut.</p>
               <stage xml:id="SDZ3-Redna-04-2001-03-22.stage140">(Seja je bila prekinjena ob 16.28 uri in se je nadaljevala ob 16.39 uri.)</stage>
            </sp>
            <sp xml:id="SDZ3-Redna-04-2001-03-22.sp200">

               <speaker>PODPREDSEDNIK DR. MIHA BREJC:</speaker>

               <p>Spoštovane kolegice in kolegi! Jaz bi prosil, če lahko nadaljujemo sejo. Kolegice in
               kolegi, jaz bi prosil, če lahko zavzamete svoja mesta v dvorani državnega zbora, ker
               je očitno, da je kartic več, kot je pa poslank in poslancev in tako ni mogoče
               ugotoviti sklepčnosti. Jaz bi prosil, če lahko ugotovimo prisotnost! 49 prisotnih. To
               se pravi, da smo sklepčni in lahko nadaljujemo.</p>
               <p>Ostali smo pri predstavniku vlade. V tem času se nam je pridružil gospod minister in
               ga vabim, da spregovori.</p>
            </sp>
            <sp xml:id="SDZ3-Redna-04-2001-03-22.sp201">

               <speaker>DR. RADO BOHINC:</speaker>

               <p>Spoštovani! Osnovna zamisel v zvezi z novelacijo, ki je predložena zakonu o
               referendumu, je v tem, da se odpravijo nekatere očitne pomanjkljivosti ureditve tega
               instituta pri nas, tako kot jih ugotavlja stroka, tako kot je ugotovilo tudi ustavno
               sodišče z znano odločbo, preprečiti ovire v zakonodajnem postopku ju nekako
               normalizirati institucijo na način, kot jo poznajo v primerljivih pravih redih,
               predvsem tam, kjer je referendum bolj uveljavljena oblika, na Bavarskem, v Švici.</p>
               <p>Zato je vlada prvotno predložila predlog, ki je vključeval poleg rešitev, ki jih
               imate sedaj v predloženi obliki, še odpravo predhodnega zakonodajnega referenduma in
               njegovo nadomestitev s pravim zakonodajnim referendumom po vzoru prej navedene
               bavarske oziroma švicarske ureditve. Izkazalo se je v kasnejših razpravah, da je to
               prezahteven projekt. Na to je opozorila stroka.</p>
               <p>Vlada je oblikovala posebno strokovno skupini, ki tudi še deluje in sistematično
               poskuša z novelacijo tega predpisa. Na spornost tega poizkusa nadomestiti predhodni
               zakonodajni referendum s pravim referendumom, pa je bilo opozorjeno tudi s strani
               vladne službe za zakonodajo, predvsem z vidika ustavne spornosti, kar pomeni, da je
               ta projekt, tako se je izkazalo, vezan na prejšnje ustavne spremembe. Tako je na
               podlagi amandmajev na te amandmaje, ki jih je vlada kasneje predložila, danes pred
               vami predlog za pravzaprav dvoje pomembnih sprememb, ki bodo vendarle odpravile
               zatikanja na tem področju. Prva skupina sprememb se nanaša na zakonodajno pobudo,
               kjer je povišan prag števila podpisov od sedaj veljavnih 200 na 1000, z nekaterimi
               detajli, kako mora izgledati ta pobuda. Druga skupina sprememb pa se nanaša na
               podrobnejšo opredelitev pogojev, kdaj se lahko predlaga ustavnemu sodišču v
               odločanje, v presojo o utemeljenosti referendumske pobude. Še nekaj podrobnosti je v
               zvezi z roki, ki se navezujejo na ti dve temeljni spremembi.</p>
               <p>Ostalo pa je seveda odprto vprašanje uskladitve z odločbo ustavnega sodišča, odprto
               je tudi vprašanje toliko v stroki enotno kritiziranega predhodnega referenduma in
               njegove nadomestitve s pravim. To je vprašanje, ki čaka na obsežnejšo novelacijo
               zakona o referendumu, in to po ustavnih spremembah. Skupina, ki sem jo prejle omenil,
               strokovnjakov, dela še naprej, vendar je uspeh dela neke bolj sistematične novelacije
               in uskladitve instituta referenduma s standardi, ki veljajo v sodobnem svetu, vezan
               na poprejšnje ustavne spremembe. Tako je tokratna novelacija zgolj, kako bi rekel,
               usmerjena v to, da odpravimo tisto, čemur rečemo zatikanje palic v parlamentarno
               kolesje, da uskladimo, da odpravimo osnovne pomanjkljivosti, ki jih je tudi prav
               nedavna praksa številnih referendumskih pobud zaznala, da pa se, seveda, zavežemo za
               celovito novelacijo, vzporedno z ustavnimi spremembami. Hvala.</p>
            </sp>
            <sp xml:id="SDZ3-Redna-04-2001-03-22.sp202">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim poročevalca, da predstavi mnenje odbora. Gospod Lavrinc.</p>
            </sp>
            <sp xml:id="SDZ3-Redna-04-2001-03-22.sp203">

               <speaker>MAKSIMILJAN LAVRINC:</speaker>

               <p>Gospod podpredsednik, kolegice in kolegi! Odbor je obravnaval ta predlog zakona
               potem, ko je vlada pravzaprav spremenila svoje stališče in že vložila amandmaje,
               torej amandmaje, ki odpravljajo vse dvome glede ustavne spornosti. Zato razprava ni
               bila tako žgoča, kot bi sicer bila. Pa kljub temu je v kar treh nadaljevanjih tekla
               debata o predlaganem zakonu, še posebej zato, ker ne odgovarja na vsa zastavljena
               vprašanja v celoti.</p>
               <p>Odbor se je na koncu opredelil tako, da je podprl vse predlagane amandmaje s strani
               vlade. Ugotavljam, da se ni mogel opredeliti do amandmaja, ki je prispel in je bil
               vložen 1.3.2001, to je amandma gospe Majde Zupan, in ni podprl amandmaja, ki ga je
               predlagala poslanska skupina Demokratične stranke upokojencev.</p>
               <p>Torej predlagam, da sledimo tem spremembam samo v prvem delu, ker se pridružujem
               ugotovitvi ministra, da ravno dogodki zadnjih dni - to pa je ponovno oblikovanje
               referendumske pobude, ki je sedaj vezana z zgolj 200 podpisov - onemogočajo, da bi
               postopek, ki ga je odbor sicer podprl, to je hitri postopek, izpeljali do konca, in
               bomo morali po prvi obravnavi, torej po splošni razpravi, zadevo po moje prekiniti.
               Torej, to bi bilo po moje za današnji uvod dovolj.</p>
            </sp>
            <sp xml:id="SDZ3-Redna-04-2001-03-22.sp204">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Prosim še predstavnico sekretariata za zakonodajo in pravne zadeve
               državnega zbora.</p>
            </sp>
            <sp xml:id="SDZ3-Redna-04-2001-03-22.sp205">

               <speaker>TINA BITENC PENGOV:</speaker>

               <p>Gospod podpredsednik, hvala za besedo. Spoštovani zbor! K pismenemu mnenju
               sekretariata, ki ste ga že pred časom dobili, ni kaj dodati, razen tega, da so
               njegovi glavni pomisleki z amandmiranjem vlade odpravljeni.</p>
               <p>Vendar pa bi rada obvestila zbor tudi s situacijo, ki je nastala v zvezi z ustrezno
               vložitvijo pobude, podprto z 200 podpisi, v zvezi s katero je predsednik državnega
               zbora določil rok za zbiranje podpisov, ki začne teči v ponedeljek. V zvezi s tem bi
               vas rada obvestila, da v skladu s tretjim odstavkom 17. člena v takem primeru državni
               zbor pred potekom roka, ki sem ga omenila, ne sme začeti tretje obravnave predloga
               zakona. V zvezi s tem bi pa vendarle dala na znanje tudi dejstvo, da je amandmiranje
               v tretji obravnavi izjemno omejeno, tako da bi bilo morda treba to vzeti v obzir iz
               praktičnih vidikov in se odločati, na kakšen način bo zbor opravil obravnavo, kjer za
               izvedbo prve obravnave res menimo, da ni nobenih pomislekov. Hvala lepa.</p>
            </sp>
            <sp xml:id="SDZ3-Redna-04-2001-03-22.sp206">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Iz tega bi lahko sklepali, da je danes smiselno opraviti prvo obravnavo
               in potem drugo in tretjo pač kasneje. Mislim, da je logično, da tako ravnamo in da
               glasovanje o tej zadevi ni potrebno, ker pač imamo tu pred seboj 17. člen zakona o
               referendumu in ljudski iniciativi, ki pravzaprav te stvari vnaprej opredeljuje in bi
               bilo glasovanje brezpredmetno. Se zahvaljujem za pojasnilo. Želijo besedo
               predstavniki poslanskih skupin? Gospod Potrč, prosim.</p>
            </sp>
            <sp xml:id="SDZ3-Redna-04-2001-03-22.sp207">

               <speaker>MIRAN POTRČ:</speaker>

               <p>Hvala lepa, spoštovani gospod podpredsednik, gospod minister, kolegice in
               kolegi.</p>
               <p>Poslanska skupina Združene liste socialnih demokratov podpira predlog, da se
               pristopi k spremembam in dopolnitvam zakona o referendumu in o ljudski iniciativi.
               Državni zbor Republike Slovenije je zakonodajalec. Mislim, da je prav po letih
               uveljavljanja sedanjega zakona o referendumu videti in oceniti, ali vse rešitve, ki
               so veljavne, omogočajo, da državni zbor svojo funkcijo zakonodajalca v dovolj
               kvalitetni vsebini uresničuje. To ne pomeni, da postavljamo kakorkoli pod vprašaj
               ljudsko iniciativo in referendum, menimo pa, da se morata tudi ta dva instituta,
               enako kot vsak drug, uporabljati odgovorno in korektno. Če zakon dopušča kakršnokoli
               zlorabo, kakršnegakoli instituta, tudi instituta referenduma ali ljudske iniciative,
               potem je prav, da o njem državni zbor razpravlja in da vidi, ali so potreben
               spremembe in dopolnitve zakona.</p>
               <p>Mi smo prepričani, da dosedanje izkušnje pa tudi opozorila iz primerljivih evropskih
               zakonodaj kažejo, da ureditev referenduma in ljudske iniciative ni dala samo
               pozitivnih rezultatov, ampak je postavila v izvajanju tudi mnoga vprašanja. Zaradi
               tega menimo, da je prav, da se zakon spremeni. Žal v pripravah zakona ni bilo
               pripravljenosti ali pa dovolj velike enotnosti v oceni, kaj vse bi bilo mogoče, glede
               na veljavno ustavno ureditev, spremeniti, zato pripravljeni predlog zakona, vključno
               z amandmaji, ki jih je predlagala vlada, zajema po prepričanju naše poslanske skupine
               res najožjo mogočo vsebino. Že ta obsegvsebine je pa zagotovo takšen, da kaže kar
               razmišljati, ali je velika zakonodajna procedura v njem sploh smotrna in potrebna.
               Vsako nadaljnje zmanjševanje tega obsega bi postavilo pod vprašaj sploh potrebne
               spremembe in dopolnitve zakona.</p>
               <p>Mi menimo, da je povišanje števila podpisov, kot pogoj, da se lahko vloži iniciativa
               državnemu zboru, od 200 na 1000, najmanjši nujni potrebni obseg. Ne zaradi tega, da
               bi onemogočali iniciativo, ampak zaradi tega, ker je razlika med potrebnimi podpisi
               za iniciativo inustavno zahtevanimi 40.000 podpisi državljank in državljanov, danimi
               še na mnogo bolj zahteven način preko upravnih enot in registracije, tako velika, da
               se lahko ob neustreznem številu iniciative dogaja, da je iniciativ mnogo, težko pa se
               zberejo potrebni podpisi za predlog. To pa praktično pomeni, da lahko tisti, ki
               iniciative dajejo, k njim pristopajo tudi neodgovorno brez vsakih posledic. Posledice
               nosi država kot celota, ker zakonodajno telo ne more opravljati svoje zakonodajne
               funkcije vsaj čas, v katerem se zbirajo podpisi. Mi smo imeli primere, ko se je na
               podlagi iniciative podpise zbiralo potrebnih 60 dni in na koncu uradno sicer ni bilo
               objavljeno, koliko je bilo zbranih, neuradno pa smo izvedeli, da jih je bilo zbranih
               tudi samo nekaj tisoč, se pravi tudi desetkrat manj, kot bi jih bilo potrebnih za to,
               da bi bila lahko procedura sprožena naprej. Mislim, da sedanji primer, ki nas je
               postavil v položaj, v katerem državni zbor lahko opravlja razpravo o zakonu o
               referendumu samo v prvi obravnavi, dodatno kaže na potrebo po spreminjanju zakona.
               Predlagatelji referenduma, na čelu z deželno stranko Štajerske iz Maribora, so namreč
               potrebovali, jaz ne želim ocenjevati zakaj, ampak to je dejstvo, 5 poskusov, da so
               vložili korekten predlog po vsebini in podprt s potrebnimi 200 in več podpisi. Od
               26.1., 1.3.,7.3.,12.3. in 19.3. so, bi rekel, teden za tednom vlagali predloge, ki so
               v prvih dveh primerih bili vsebinsko sporni, kasneje je pa manjkalo potrebno številko
               korektnih podpisov, čeprav je bilo podpisovformalno vedno več na prijavljenih polah.
               Mislim, da tudi ta konkreten primer več kot očitno kaže na to, da je nujno zaostriti
               število podpisov. Če bi bila pripravljenost, bi v naši poslanski skupini z
               zadovoljstvom sodelovali med tistima dvema tretjinamaposlank in poslancev, ki bi
               eventualno število povečali tudi nad 1.000, na 2.000, tako kot so predlagali
               strokovnjaki, ker so rekli, da bi to bilo ustrezno razmerje med pobudo in potrebnim
               številom, ki je tudi v primerljivih evropskih državah približno na ravni 5% za pobudo
               od kasnejših 100, kolikor jih mora skupaj biti zbranih.</p>
               <p>In končno naj rečem še to, da bi želeli, da se po poteku roka za zbiranje podpisov
               postopek v drugi in tretji obravnavi nadaljuje v pospešenem tempu, da je to eno od
               prioritetnih vprašanj, ki bi jih dali na državni zbor.</p>
               <p>Povemo še to, da bo združena lista socialnih demokratov, kot poslanska skupina in
               kot stranka, v javnosti delovala proti temu, da se zbirajo - da se zberejo, ker
               zbirajo se - da se zberejo potrebni podpisi. Mislimo, da zbiranje podpisov za to
               dejstvo, da se od 200 na 1.000 poveča potrebno število za pobudo, kaže samo na to, da
               želijo stranke dajati neresne pobude. Primer: deželna stranka Štajerske je primer -
               to si upam povedati - takšne neresne pobude, sicer je ne bi po vsebini in po številu
               podpisov zbirali petkrat; imam pa tudi podatke o številu podpore, ki jo je ta stranka
               dobila na zadnjih državnozborskih volitvah, ki ni bistveno večja od te, kolikor je
               bilo zbranih podpisov. Mislim, da moramo tako resen institut, kot je referendum, na
               katerem se s polno odgovornostjo mora odločati o zelo pomembnih družbenih,
               zakonodajnih vprašanjih, pripravljati in obravnavati drugače, ne pa kot, bi rekel,
               nagajivost ali pa željo kogarkoli, da otežuje, da državni zbor normalno opravlja
               svojo zakonodajno funkcijo.</p>
               <p>O ostalih vprašanjih soglašam z gospodom ministrom, ki je opozoril na to, da jih bo
               treba pripravljati in obravnavati takrat, ko bo stekla razprava tudi o spremembah
               ustave. Meni osebno je žal, da je stroka, bi rekel, vsakokrat imela kakšen pomislek
               na kakšno posamezno točko in da ni bilo mogoče zaradi politične občutljivosti tega
               vprašanja, da ne bi kdorkoli koaliciji očital, da želi ta institut spraviti iz sveta,
               ni bilo mogoče doseči kaj več, posebej iz razloga, ker bomo ostali na kupu nerešenih
               vprašanj, ki jih je dosedanja praksa pokazala. Eno je gotovo predhodni referendum in
               njegova vrednost, drugo je vprašanje načina možnosti ugotavljanja rezultatov
               paralelnih referendumov, ki so pač sprožili toliko in toliko razprav v dosedanji
               praksi, povezanih tudi z obveznostjo oziroma načinom uresničevanja odločitev, ki so
               sprejete na referendumu s strani zakonodajnega telesa državnega zbora. Upamo lahko
               samo, da bo res ta minimalni popravek do tisoč, jaz upam, morda več zbranih podpisov,
               popravek, ki daje državnemu zboru nekaj več možnosti ocene, ali so vprašanja,
               postavljena na referendumu, ustavno pravno korektna, in da jih presodi ustavno
               sodišče, dalo tisto priliko, da ta najbolj sporna vprašanja v naslednjem letu, dveh
               ne bi bila ponovno prisotna v javnosti in da ne bi bolj kot uveljavila, dejansko
               profanirala tako pomembni institut, kot je referendum. Hvala lepa.</p>
            </sp>
            <sp xml:id="SDZ3-Redna-04-2001-03-22.sp208">

               <speaker>PODPREDSEDNIK DR. MIHA BREJC:</speaker>

               <p>Hvala. To je bilo stališče poslanske skupine Združene liste. Naslednja je poslanska
               skupina Nove Slovenije, gospa Zupanova.</p>
            </sp>
            <sp xml:id="SDZ3-Redna-04-2001-03-22.sp209">

               <speaker>MAJDA ZUPAN:</speaker>

               <p>Hvala lepa. Spoštovani! Bom zelo kratka, ker gre tudi za kratko spremembo. Poslanska
               skupina Nove Slovenije podpira predlog zakona. Menimo, da povečano število
               podpisnikov referendumske pobude iz sedanjih dvesto na tisoč podpisnikov ne znižuje
               standarda neposredne demokracije, pač pa odpravlja možnost morebitnih zlorab. Veseli
               pa smo, da se je vlada odločila in je predlog sprememb in dopolnitev zakona, ki je
               predvideval ukinitev predhodnega referenduma in njegovo nadomestitev s tako
               imenovanim švicarsko-nemškim zakonodajnim referendumom, umaknila, ker bi bil lahko
               ustavno sporen, pa tudi bi takšna sprememba zahtevala transparentno in argumentirano
               demokratično razpravo o celotnem zakonodajnem postopku. Poslanska skupina Nove
               Slovenije je vložila amandma, s katerim želimo, da bi se zbiranje podpisov posebej ne
               oteževalo in predlagamo, da ga sprejmete. Hvala lepa.</p>
            </sp>
            <sp xml:id="SDZ3-Redna-04-2001-03-22.sp210">

               <speaker>PODPREDSEDNIK DR. MIHA BREJC:</speaker>

               <p>Hvala lepa. K besedi se je prijavil gospod Vučko, v imenu poslanska skupine LDS.
               Prosim.</p>
            </sp>
            <sp xml:id="SDZ3-Redna-04-2001-03-22.sp211">

               <speaker>DUŠAN VUČKO:</speaker>

               <p>Spoštovani podpredsednik, spoštovani minister, spoštovane poslanke in poslanci! V
               poslanski skupini LDS smo že od vsega začetka resno pristopili k obravnavanju
               prvotnega predloga vlade za dopolnitev zakona o referendumu in ljudski iniciativi. Že
               na začetku smo opozorili na stališče sekretariata državnega zbora za zakonodajo in
               pravne zadeve kot tudi na stališče službe vlade za zakonodajo, ki so opozarjali, da
               je ponujena predlagana novela lahko ustavno sporna. Opozorjeno je bilo, da bi s
               predlogom ukinjanja predhodnega referenduma brez ustrezne nadomestitve bistveno
               posegli v omejevanje ustavne pravice neposrednega izvrševanja državljanov pri
               opravljanju javnih zadev, uvajanje novega instituta, tako imenovanega zakonodajnega
               referenduma v zvezi z ljudsko iniciativo, pa bi hkrati bil tudi poseg v zakonodajno
               funkcijo državnega zbora.</p>
               <p>Pozdravili smo seveda odločitev vlade, da amandmaji prvotni predlog spremeni in da
               umakne tako imenovani švicarsko-nemški model, zato amandmaje vlade v celoti
               podpiramo, saj se s predlagano novelo, če upoštevamo amandmaje, v ničemer ne omejuje
               in ne zmanjšuje uporaba instituta neposredne demokracije. Se pa, vsaj po naši oceni,
               in s tem delimo seveda mnenje tudi koalicijskih partnerjev, kot je bilo povedano, bo
               doseglo to, da se bo zmanjšala zloraba tega instituta, predvsem za oviranje
               zakonodajnega dela državnega zbora.</p>
               <p>V poslanski skupini LDS se nam zdi še posebej pomembno, da se je na tem vprašanju
               poenotila tudi pravna stroka, kar je bilo v preteklosti dokaj nasprotno stališče
               posameznih eminentnih pravnikov v Sloveniji. Se pa tudi zavedamo, da s predlagano
               novelo niso rešena vsa pravna in pa politična vprašanja, ki se pojavljajo v zvezi z
               referendumom, zato menimo, da bi bilo potrebno v prihodnosti pristopiti k bolj
               korenitim spremembam tega zakona in na ta način še bolj približati institut
               neposredne demokracije državljankam in državljanom Republike Slovenije.</p>
               <p>Poslanska skupina Liberalne demokracije Slovenije predlaga državnemu zboru, da se
               novela zakona sprejme skupaj z amandmaji vlade in pa amandmaji, ki so dobili podporo
               na odboru za notranjo politiko. Hvala lepa.</p>
            </sp>
            <sp xml:id="SDZ3-Redna-04-2001-03-22.sp212">

               <speaker>PODPREDSEDNIK DR. MIHA BREJC:</speaker>

               <p>Hvala lepa. V imenu SLS+SKD bo predstavil stališče gospod Janez Podobnik.</p>
            </sp>
            <sp xml:id="SDZ3-Redna-04-2001-03-22.sp213">

               <speaker>JANEZ PODOBNIK:</speaker>

               <p>Hvala za besedo, gospod podpredsednik. V skladu z opozorilom oziroma nasvetom gospe
               Bitenčeve je razumljivo, da je potrebno začeti razpravo drugače. V poslanski skupini
               podpiramo za0četek postopka za spremembo zakona o referendumu in ljudski iniciativi.
               In če smo formalisti, zaključek tega postopka bo jasen, mislim, da tam nekje sredi
               maja. Danes bi se opravila prva razprava v okviru hitrega postopka.</p>
               <p>Rad bi vas spomnil, spoštovane kolegice in kolegi, da je v predstavitvi vlade
               oziroma dr. Drnovška bil dan vsem poslancem in poslankam poseben program vlade, ki je
               tudi v bistvu celotna koalicijska pogodba vladne koalicije. V naši poslanski skupini
               smo bili vedno prepričani, da vprašanja, kot so sprememba ustave, sprememba zakona o
               referendumu in ljudski iniciativi, sprememba poslovnika, morda tudi sprememba zakona
               o parlamentarni preiskavi, torej tisti zakoni ali drugi akti, ki potrebujejo večjo
               večino, kot samo zgolj navadno, so torej področja, ki presegajo odgovornost zgolj
               koalicije.</p>
               <p>Rad bi začel svoj kratek nastop s tem, da bi poudaril, da v tem dokumentu piše, da
               bo koalicija pri spremembah zakona o referendumu in ljudski iniciativi poskušala za
               te spremembe pridobiti oz. k tem spremembah povabiti tudi opozicijske parlamentarne
               stranke. To se mi zdi zelo pomembno in to tu v tem dokumentu piše.</p>
               <p>In drugič. Zakon o referendumu in ljudski iniciativi je bil sprejet v daljnjem letu
               1994. Sam se še dobro spominjam obsežnih razprav in predvsem strokovnega dela skupine
               strokovnjakov, ki so pomagale takratni ekipi državnega zbora, da je zakon pripravila.
               Dejstvo je, da je pa čas pokazal, da so bile nekatere rešitve nedorečene, še posebej
               nekateri instituti. Že naslednje leto, leto 1995, je bilo prvo leto, ko je v ta zelo
               pomemben zakon poseglo ustavno sodišče z odločbo in je tudi razveljavilo 10. člen
               omenjenega zakona, ki je določal, zanimivo, morda smo to že pozabili, kje
               zakonodajnega referenduma ni mogoče razpisati. Torej, ta določba je bila
               razveljavljena. Govorilo se je o zakonih, ki se sprejemajo po hitrem postopku, kadar
               to zahtevajo izredne potrebe države, interesi obrambe ali naravne nesreče, o zakonih,
               od katerih je neposredno odvisno izvrševanje sprejetega državnega proračuna, in o
               zakonih, ki se sprejemajo za izvrševanje ratificiranih mednarodnih pogodb.</p>
               <p>Sam se tudi spominjam, da je večina strokovnjakov, ki je leta 1994 in že leto prej
               sodelovala pri pripravi tega zakona, da so vsi uveljavljeni strokovnjaki na področju
               ustavnega prava in drugih pravnih vprašanj in kar nekaj od njih jih je ponovno tudi v
               vladni skupini, ki bo sedaj pripravila oziroma v strokovni skupini, ki pripravlja
               celovite spremembe zakona. Razumljivo je, da v okviru človeških in strokovnih
               potencialov država, dvomilijonska nacija, pač zmore toliko strokovnjakov, kot jih pač
               zmore. Zakaj to omenjam? Zato, ker takrat vprašanje 200 potrebnih podpisov, čeprav je
               res, da je bil najprej predlog nekoliko višji in smo poslanci v razpravah to številko
               znižali, takrat se ni postavilo vprašanje, da to pomeni blokado ali vtikanje palic v
               parlamentarno kolesje, ampak takrat smo vsi poslanci in poslanke predvsem izhajali v
               smislu favorizacije in podpore instituta referenduma. Praksa je pač taka, kot je.</p>
               <p>Zato naša poslanska skupina SLS+SKD Slovenska ljudska stranka podpira odločitev
               vlade, da se z nekaterimi nujnimi vprašanji zakona o referendumu in ljudski
               iniciativi spooči in da predlaga njegove spremembe. Naše mnenje je, da je dvig
               števila podpisov, potrebnih za vložitev pobude, in natančnejša ureditev primerov, ko
               lahko državni zbor od ustavnega sodišča zahteva, da presodi, ali bi lahko referendum
               povzročil protiustavne posledice, tisti prvi okvir za te spremembe.</p>
               <p>Zavedamo pa se, da je vsak poseg v zakon resno, odgovorno, predvsem pa strokovno
               zahtevno opravilo in terja vsekakor velik angažma. Ne podcenjujemo instituta, torej
               številke podpisov, potrebnih za vložitev pobude. Morda je prav dejstvo, da je naša
               razprava sedaj pravzaprav spremljana z aktualno sprejeto pobudo nekaterih manjših
               političnih subjektov - kolega Potrča bi samo toliko dopolnil, da ne gre samo za Listo
               za Maribor, ampak še za nekatere druge, no, uradno smo dobili zapisano tako, Listo za
               Maribor, Glas žensk Slovenije, Stranka slovenskih narodnjakov in Stranka enakopravnih
               dežel, to je z datumom 19.3.2001 <stage xml:id="SDZ3-Redna-04-2001-03-22.stage141">(berem stališče sekretariata)</stage>. No, ampak to ni tema,
               neposredna tema, je pa seveda povezana s to odločitvijo. Morda je pravzaprav
               simptomatično ali pa pomenljivo, da je naša odločitev torej vezana na zakonsko
               možnost, da skupina 200 državljank in državljanov s podpisi da pobudo za zbiranje
               podpisov za predhodni referendum.</p>
               <p>Pri tem vprašanju imam naslednje stališče, ki sem ga vedno zagovarjal tudi v
               pogovorih s kolegi v koaliciji ali s komerkoli. Če institut velja in ima zakonsko
               osnovo, potem ne smemo in ne napadajmo tistih, ki ga uveljavljajo. Če pa so tu lahko
               elementi, da bi lahko rekli, da nekdo zlorablja ta institut, pa odkrito spregovorimo
               o tem, da je zlorabljen, ne krivimo pa samega instituta. Torej, preskok od 200 na
               1.000 ni majhen preskok, če poznamo pač politično kulturo v Sloveniji in če se
               zavedamo, v kakšnih okvirih in časovnih zmožnostih je potrebno, da skupina državljank
               in državljanov take podpise zbere. Ne glede na to stališče pa, kot rečeno, naša
               poslanska skupina podpira amandma vlade k zakonu za dvig števila podpisov, potrebnih
               za vložitev pobude.</p>
               <p>Sama razprava na delovnem telesu pa je odprla tudi nekatera druga konceptualna
               vprašanja, pred katerimi bo stala strokovna skupina. Kot vse kaže, se je le-ta že
               poenotila, da bo za večje spremembe zakona, ki so potrebne, pred tem treba spremeniti
               tudi ustavo.</p>
               <p>Opozoril bi še na eno dejstvo. Na drugi strani poročila delovnega telesa, odbora za
               notranjo politiko, piše: "Nedvomno ostaja v ospredju nerešeno vprašanje glede izida
               predhodnega zakonodajnega referenduma." Tiste kolegice in kolegi, ki ste bili
               prejšnja štiri leta poslanke in poslanci, se boste spomnili, kako bogokletno je bilo
               na tem mestu uporabiti ta stavek, ampak vendarle se je sedaj zapisal - "nedvomno
               ostaja v ospredju nerešeno vprašanje glede izida predhodnega zakonodajnega
               referenduma". Če bi prejšnji mandat veliko ur politične energije usmerjal v druge
               teme, ne pa v to vprašanje, bi veliko dobrega storil za to državo. Ta mandat ima pa
               ob pomoči strokovnjakov priložnost, da to vprašanje razreši, ne v tem poskusu, pač pa
               v naslednjem.</p>
               <p>Naša poslanska skupina bo, tudi s strokovnjaki, ki jih premoremo, pri tem poizkusu
               tvorno sodelovala. Hvala lepa.</p>
            </sp>
            <sp xml:id="SDZ3-Redna-04-2001-03-22.sp214">

               <speaker>PODPREDSEDNIK DR. MIHA BREJC:</speaker>

               <p>Hvala lepa. V imenu poslanske skupine DeSUS bo govoril gospod Ivan Kebrič. Prosim.
           </p>
            </sp>
            <sp xml:id="SDZ3-Redna-04-2001-03-22.sp215">

               <speaker>IVAN KEBRIČ:</speaker>

               <p>Hvala za besedo. Gospod predsedujoči, kolegice in kolegi! V naši poslanski skupini
               Demokratične stranke upokojencev Slovenije se zavedamo odgovornosti ob sprejemanju
               predloga sprememb in dopolnitev tega predloženega zakona. Menimo, da spoštujemo in
               moramo spoštovati ljudsko iniciativo, saj smo poslanci vseh državljanov in kdo od nas
               ne bi prisluhnil tem določenim predlogom, iniciativam, ki jih daje ljudska iniciativa
               in ki jih daje referendum. Menimo pa, da je dosedanji način za določeno spremembo,
               zbiranje samo 200 podpisov, brez vsake identifikacije, nočem natolcevati, niti
               deplasirati karkoli, vendar se zavedamo, kako so se do sedaj zbirali podpisi, da se
               je včasih zbralo sicer predpisano število, celo preko dvesto, dejansko pa pravih
               podpisov pa ni bilo niti 200. Zato menimo, da je nujno in potrebno in koristno, da se
               to število zviša, še posebej, da se ve, kaj, kdo in zakaj podpisuje. Do sedaj to ni
               bilo možno. S tem spreminjevalnim predlogom bodo ljudje, kibodo podpisovali, vedeli
               vsaj to, kaj podpisujejo in zakaj gre. Menimo pa, da je število 1000 tisto pravšnje
               število. Če vzamemo, da je volilnih opravičencev milijon 700 ali nekaj več, da je to
               komaj dobrega pol procenta, ni pa opravičeno število 200, karpredstavlja komaj,
               recimo, dobre 3 promile ali štiri. Menimo, da je zato in smo tudi celo predlagali, da
               je potrebno in korektno, da bi se človek, ki nekaj podpisuje in ker bo sedaj vedel,
               kaj podpisuje, da bo naslov predloga, tudi se identificiral. Do sedaj je bilo to
               možno in v neki meri, če ne bomo tu neke identifikacije sprejeli, tudi v bodoče
               možno. Grem na eno stojnico ali na eno listo, podpišem v svojem lastnem imenu, ker pa
               poznam rojstne in ostale podatke bivališča sinov, hčera, zetov, vnukov, ki že imajo
               volilno pravico, grem tja in dam njihove podatke, napravim neko "čargo" spodaj in
               velja za to.</p>
               <p>Menimo, da bi morali imeti državljani, ko hodimo kamorkoli, pri sebi nek
               identifikacijski dokument, saj nam to zakoni narekujejo, in če se nam kaj zgodi, da
               se po tem dokumentu takoj lahko identificira, če je to nesreča, se lahko obvesti
               svojce. Zato menim, da ima prav gotovo vsak pri sebi, če že ne osebno izkaznico ali
               potni list, da ima šofersko ali kakšen drug dokument, ki je enako veljaven, če ima
               fotografijo.</p>
               <p>V naši poslanski skupini bomo podprli spremembo oziroma predlog teh sprememb, vendar
               bom, ker sem ravno pri besedi, apeliral na vas, da na naš amandma k 2. členu daste
               svoj glas. Hvala za vašo pozornost.</p>
            </sp>
            <sp xml:id="SDZ3-Redna-04-2001-03-22.sp216">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Nimam več prijav... Ja. Prosim. V imenu SMS. Levič.</p>
            </sp>
            <sp xml:id="SDZ3-Redna-04-2001-03-22.sp217">

               <speaker>PETER LEVIČ:</speaker>

               <p>Hvala, gospod predsednik. Poslanska skupina SMS bo podprla predlog sprememb zakona o
               referendumu in ljudski iniciativi, ki določa dvig meje števila podpisov iz 200 na
               1000, saj menimo, da se s tem ne znižuje neposredno sodelovanje državljanov pri
               izvrševanju oblasti, ampak le prepričuje vlaganje pobud, ki niso dovolj premišljene
               ali številčno podprte. Verjemite, če bodo zbiratelji podpisov le-te zbirali za
               narodno pomembno stvar, številka 1000 ne bo problem. Hvala.</p>
            </sp>
            <sp xml:id="SDZ3-Redna-04-2001-03-22.sp218">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kdo s strani poslanskih skupin? <stage xml:id="SDZ3-Redna-04-2001-03-22.stage142">(Ne.)</stage> Hvala lepa. Ker pisnih prijav
               ni, omejujem razpravo posameznega poslanca na 5 minut. Odpiram torej razpravo. Kdo
               želi besedo? Gospod Jerovšek. Če se vključite prosim.</p>
            </sp>
            <sp xml:id="SDZ3-Redna-04-2001-03-22.sp219">

               <speaker>JOŽEF JEROVŠEK:</speaker>

               <p>Predlog zakona o spremembah in dopolnitvah zakona o referendumu in ljudski
               iniciativi, kot ga imamo sedaj na mizi, se pravi z amandmaji vlade, je nekako prvi
               žarek upanja, da so v Sloveniji možnosti, da se ne bodo teptale ustavne rešitve.
               Vemo, da je bilo v prvi verziji zakona predvideno, da bi se sprejela protiustavna
               rešitev. Če se ne motim, je zaradi tega celo bila deležna kritike vladna služba za
               zakonodajo. Izgleda, da zaradi tega, ker so od tam zahtevali, da se spoštuje ustava,
               meje, do katere se lahko spremeni zakon, da je vršilec dolžnosti vodje službe za
               zakonodajo zaradi tega bil zamenjan oziroma da je ta služba dobila drugega šefa, kar
               pa ni dober znak za to državo. Namreč vztrajanje na ustavnosti bi moralo biti tudi v
               tej koaliciji, ki je tako močna, princip in prag, preko katerega se ne bi smelo
               stopiti.</p>
               <p>Kot sem že rekel, pozdravljam, da je končno prevladal kanček razuma, da se je zakon
               približal in uskladil ustavnim normam. S tem ne rečem, da je vse v zvezi z
               referendumom in ljudsko iniciativo v tej državi idealno rešeno, vendar zagovarjam
               postopek in zakonodajne rešitve, ki bodo vedno v skladu z ustavo. Teptanje ustave, ki
               se je predvidevalo, bi lahko imelo katastrofalno posledice.</p>
               <p>Osnutek tega zakona je delovna osnova, na kateri se v okviru sedanjih ustavnih
               rešitev, po mojem, lahko gradi naprej. Mislim, da je v taki obliki zrel za to, da ga
               spravimo v drugo obravnavo. Hvala lepa.</p>
            </sp>
            <sp xml:id="SDZ3-Redna-04-2001-03-22.sp220">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Kdo želi besedo naprej? Prosim gospod Lavrinc.</p>
            </sp>
            <sp xml:id="SDZ3-Redna-04-2001-03-22.sp221">

               <speaker>MAKSIMILJAN LAVRINC:</speaker>

               <p>Hvala gospod, podpredsednik. Ker mojega predgovorca pravzaprav sploh nisem razumel,
               kaj je želel povedati v zvezi s tem zakonom, bo najbolje, če še enkrat pove. Namreč,
               kaj ima zveze kadrovska sprememba s samim zakonom, s tem, kar tu obravnavamo ali pa,
               če sem še bolj natančen, s splošno razpravo o zakonu o referendumu, o dopolnitvah
               zakona o referendumu in ljudski iniciativi. Nisem razumel. Hvala.</p>
            </sp>
            <sp xml:id="SDZ3-Redna-04-2001-03-22.sp222">

               <speaker>PODPREDSEDNIK DR. MIHA BREJC:</speaker>

               <p>Hvala. Replika izgleda. Gospod Jerovšek.</p>
            </sp>
            <sp xml:id="SDZ3-Redna-04-2001-03-22.sp223">

               <speaker>JOŽEF JEROVŠEK:</speaker>

               <p>Ja, če me gospod Lavrinc, kolega Lavrinc vleče za jezik, mu moram seveda odgovoriti.
               Upam, da se ne motim, da je ravno v zvezi z osnutkom tega zakona v prvi verziji padla
               znamenita izjava sekretarja, se pravi generalnega sekretarja vlade, da rabi vlada
               tako zakonodajno službo, ki bo podpirala odločitve vrha koalicije, se pravi, te
               esence, ki tu sedi in v vladi, ne pa da kontrira, čeprav je tisto, kar služba za
               zakonodajo daje, v skladu z ustavo, generalni sekretar in drugi pa so hoteli
               uveljaviti nek zakon, ki bi bil po okusu vladne koalicije ali pa vsaj dela vladne
               koalicije. Mislim, da to ima zvezo s tem, ko govorimo ravno o splošni razpravi. Ravno
               v splošni razpravi je to treba povedati tudi pred slovensko javnostjo, da je na tej
               točki prišlo do nekega začasnega preloma ali pa, upajmo, trajnega, da se niso
               uveljavile tiste ideje, mislim, da generalnega sekretarja vlade, v katerih se je
               pravzaprav proglasil za sončnega kralja. Hvala lepa.</p>
            </sp>
            <sp xml:id="SDZ3-Redna-04-2001-03-22.sp224">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Lavrinc.</p>
            </sp>
            <sp xml:id="SDZ3-Redna-04-2001-03-22.sp225">

               <speaker>MAKSIMILJAN LAVRINC:</speaker>

               <p>Hvala lepa. Kljub temu da je v to zgodbo gospoda Jerovška prišla nova oseba, skratka,
               zdaj že dve osebi nastopata, še vedno ne razumem, kaj ima njegova razprava zveze z
               vsebino zakona, ki ga obravnavamo. Torej, naj mi bo oproščeno.</p>
            </sp>
            <sp xml:id="SDZ3-Redna-04-2001-03-22.sp226">

               <speaker>PODPREDSEDNIK DR. MIHA BREJC:</speaker>

               <p>Hvala lepa, gospod Lavrinc, vendar po poslovniku ni nujno, da poslanec razume drugega
               poslanca. <stage xml:id="SDZ3-Redna-04-2001-03-22.stage143">/Smeh./</stage> Bi pa ponovno opozoril, da po 183. členu poslovnika v splošni
               razpravi govorimo o načelih in ciljih zakonskega predloga, zato bi razpravljavce
               prosil, da se držijo poslovnika. Prosim, kdo želi besedo? Še replika? Ampak replika
               mora biti v zvezi s tistim, kar je točka dnevnega reda.</p>
            </sp>
            <sp xml:id="SDZ3-Redna-04-2001-03-22.sp227">

               <speaker>JOŽEF JEROVŠEK:</speaker>

               <p>Ja, ja. Glede razumevanja kolega Lavrinca mislim, da je glede razumevanja tako, da je
               verjetno mnogo poklicanih in malo izbranih. <stage xml:id="SDZ3-Redna-04-2001-03-22.stage144">/Smeh./</stage></p>
            </sp>
            <sp xml:id="SDZ3-Redna-04-2001-03-22.sp228">

               <speaker>PODPREDSEDNIK DR. MIHA BREJC:</speaker>

               <p>Hvala. Prosil bi, če bi prenehali s tem načinom razprave, ker to nima nobenega
               smisla. Prosim, kdo želi še besedo? Gospod Podobnik.</p>
            </sp>
            <sp xml:id="SDZ3-Redna-04-2001-03-22.sp229">

               <speaker>JANEZ PODOBNIK:</speaker>

               <p>Hvala za besedo. V svoji razpravi bi rad kratko repliciral kolegu Jerovšku. Namreč,
               razpravljal bom pa o vsebini.</p>
               <p>Rečeno je bilo, da se je zgodil prelom, da so se upoštevale ustavne kategorije. Res
               je temu tako. Nisem vas točno razumel, kolega Jerovšek, ali ste rekli, da je del
               esence...? Torej, kolegi v LDS imajo 34 glasov - veliko, ampak za spremembo takega
               zakona premalo, potrebni so tudi drugi glasovi. Skupaj s kolegi v koaliciji, ko sem
               sedel na nekaterih pogovorih, sem zasledil naslednje: res je, poskušalo se je najti
               korekten način, da bi se s spremembo zakona o referendumu in ljudski iniciativi
               črtalo predhodni referendum in vse obveznosti državnega zbora z njim, in da bi se ta
               institut nadomestil s klasičnim zakonodajnim referendumom, vezanimna ljudsko
               iniciativo. Te rešitve se je pripravilo. Ko je tako vladna služba za zakonodajo in še
               posebej sekretariat državnega zbora v obširnem mnenju zapisal, da bi lahko bile take
               rešitve v nasprotju z ustavo, smo se kolegi v koaliciji v tem primeru skupaj odločili
               in smo predlagali vladi, da je z amandmaji predlagala samo tiste rešitve, ki so v
               celoti v skladu z ustavo, da se oblikuje strokovna skupina, ki pripravi po rednem
               postopku celovite spremembe zakona o referendumu in ljudski iniciativi. Tako je bilo
               in to je pravilna pot.</p>
            </sp>
            <sp xml:id="SDZ3-Redna-04-2001-03-22.sp230">

               <speaker>PODPREDSEDNIK DR. MIHA BREJC:</speaker>

               <p>Hvala. Kdo želi še besedo prosim? Gospod Pukšič.</p>
            </sp>
            <sp xml:id="SDZ3-Redna-04-2001-03-22.sp231">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Pravzaprav se mi zdi dobro, da prihaja do
               spremembe zakona o referendumu in ljudski iniciativi. Sicer pa, kakšna bo ta
               sprememba, bo možno videti po napovedi vlade šele takrat, ko bo vlada, glede na
               strokovna razhajanja, pripravila celovito spremembo tega zakona. Torej, celotnega
               koncepta tega zakona. Se pravi, da samo iz teh rešitev je to pravzaprav težko videti.</p>
               <p>Pomembno se mi pa zdi to iz enega načelnega razloga. Nekaj je že bilo danes govora o
               spoštovanju ljudske iniciative. Nekaj je bilo govora o zbiranju podpisov. Bolj, bom
               rekel, v smislu posmehovanja, češ, niti 200 podpisov ali toliko, kot so jih dobili na
               volitvah, in tako dalje. Rad bi spomnil na zbiranje podpisov in seveda smo tudi
               prepričani, da število 200 ali 1000 ali kaj vmes sploh ni problem, če gre za pravo
               materijo, dobiti teh podpisov za to, da se začnejo zbirati podpisi za referendum, v
               tem primeru 40.000 podpisov. Seveda, to sploh ni problem, če je materija takšna, ki
               prizadene in zanima prebivalce Republike Slovenije.</p>
               <p>Spomnil bi rad in vsaj želim, da se to več ne bo ponavljalo, ko bo ljudska
               iniciativa zbrala 40.000 ali več podpisov, da bodo k temu pristopili tako imenovani
               kvalificirani predlagatelji, tako kot leta 1995, celo tekmovali so v minutah, kdo bo
               prej vložil predlog referendumskega materiala, torej zakona o volitvah, med državnim
               zborom, 30 poslanci in državnim svetom. Šlo je za nekaj minut razlike in za meglo, ki
               se je z enim posebnim zakonom o izvedbi referenduma, o katerem je ustavno sodišče
               naprej povedalo, če bo izveden referendum po takšnem zakonu, bo takšna zadeva
               neustavna. Potem pa odločitev ustavnega sodišča ki je bila jasno znana, ki bi jo
               morali v pravni državi spoštovati, ne samo, da se ni spoštovala volja ljudstva in
               ljudske iniciative, da se ni spoštoval izid referenduma, da se ni spoštovala odločba
               ustavnega sodišča, upam, da do vseh teh anomalij, če govorimo o pravni državi v 2.
               členu ustave Republike Slovenije, da do vsega tega ne bo več prihajalo, ne bo
               možnosti, ne bo odprtih vrat za takšne anomalije. Ampak šele o tem bomo lahko
               govorili, ko bomo dobili v celoti predlog spremembe zakona o referendumu in ljudski
               iniciativi. Hvala lepa.</p>
            </sp>
            <sp xml:id="SDZ3-Redna-04-2001-03-22.sp232">

               <speaker>PODPREDSEDNIK DR. MIHA BREJC:</speaker>

               <p>Hvala. Kdo želi besedo prosim, še naprej? Gospod Lavrinc, prosim.</p>
            </sp>
            <sp xml:id="SDZ3-Redna-04-2001-03-22.sp233">

               <speaker>MAKSIMILJAN LAVRINC:</speaker>

               <p>Ja, hvala lepa za ta nagovor, ki ga je imel moj pred govornik gospod Pukšič. Jaz sem
               se namreč že bal, da ne bomo spet dobili lekcije iz računstva in poznavanja
               problematike. Sam bom rekel, da so mi cilji in namen tega zakona, ki ga sprejemamo
               danes oziroma o katerem teče danes debata v prvem branju, so zelo jasni. To pa je,
               preprečiti šikanozno rabotega instituta, kar se dogaja prav te dni in se je dogajalo
               tudi nekaj dni nazaj. Referendum je torej oblika neposredne demokracije, ki se
               uporablja izjemoma in ne tako, kot se je uporabljala sedaj v zadnjem času in kot je
               prav ta moment tudi prilika. Sicer pa o tistih stvareh, o katerih je gospod Pukšič
               načel spet besedo, bolje da ne govorimo. Namreč, prepričan sem, da jih spet ne bom
               mogel razumeti. To sem poslušal že kar nekaj let in jih nisem uspel razumeti.</p>
            </sp>
            <sp xml:id="SDZ3-Redna-04-2001-03-22.sp234">

               <speaker>PODPREDSEDNIK DR. MIHA BREJC:</speaker>

               <p>Gospod Pukšič, prosim. Je to replika?</p>
            </sp>
            <sp xml:id="SDZ3-Redna-04-2001-03-22.sp235">

               <speaker>FRANC PUKŠIČ:</speaker>

               <p>Jaz sicer upam, da ni prišlo do nesporazuma oziroma da me je gospod Lavrinc le
               razumel, če pa ne, pa bom seveda ta del ponovil. Rekel sem, da ni problema med tem
               ali 200 ali 1000 teh predhodnih podpisov ali kaj vmes. Mi smo za resnost k pristopu
               spreminjanja ali dobivanja zakonodaje s pomočjo ljudske iniciative in seveda torej na
               način referenduma. Upam pa, da je razumel, da pa nekatere institucije, ki so se imele
               za kvalificirane predlagatelje, niso bile in niso imele resnega namena s takratnim
               vlaganjem in seveda izkoriščanje prav zakona o ljudski iniciativi in referendumu. Ne
               vem, če je sodeloval pri tem takrat.</p>
            </sp>
            <sp xml:id="SDZ3-Redna-04-2001-03-22.sp236">

               <speaker>PODPREDSEDNIK DR. MIHA BREJC:</speaker>

               <p>Hvala. Ni več razprave. Hvala. Ugotavljam, da nihče ne želi več razpravljati in s
               tem tudi zaključujem splošno razpravo. Prehajamo na ... Prej smo rekli, prva
               obravnava se bo danes opravila, tako da je zaključena splošna razprava in s tem
               seveda tudi ta točka.</p>
               <p>Nadaljujemo s <title xml:id="SDZ3-Redna-04-2001-03-22.title9">predlogom pomorskega zakonika</title>. Rad bi vas spomnil, da smo to
               točko prekinili na 3. seji, 28. februarja. Obravnavo predloga zakona smo torej
               pričeli na 3. seji, in sicer smo jo prekinili pri obravnavi 31. člena tega zakona, h
               kateremu so bili vloženi trije amandmaji. Zdaj vam skušam samo osvežiti spomin
               Razprava k 31. členu je bila zaključena. Sprejeli smo že prvi amandma. To je na 7.
               strani pregleda amandmajev. Tako nam v tem hipu preostane glasovanje o drugem
               amandmaju.</p>
               <p>Pozdravljam predstavnike vlade. Spoštovane kolegice in kolegi! Upam, da ste se v tem
               kratkem času znašli in poiskali gradivo. Torej še enkrat, da ne bo nesporazuma, 31.
               člen, razprava o 31. členu je bila zaključena, glasovanje o prvem amandmaju
               opravljeno. In zdaj glasujemo o drugem amandmaju k 31. členu. Razprava je bila pa že
               zaključena, tako da zdaj razprave ni več mogoče opraviti. Torej glasujemo drugem
               amandmaju k 31. členu. Glasujmo prosim. Navzočih 58. Za je glasovalo 42, proti 4.</p>
               <p><stage xml:id="SDZ3-Redna-04-2001-03-22.stage145">(Za je glasovalo 42.)</stage> <stage xml:id="SDZ3-Redna-04-2001-03-22.stage146">(Proti 4.)</stage></p>
               <p>Ugotavljam, da je amandma sprejet.</p>
               <p>Tu je potem še tretji amandma k 31. členu. V gradivu je na strani 8. Aha, pardon, ker
               smo predhodni amandma, drugi amandma sprejeli, je tretji amandma k 31. členu
               brezpredmeten in zato o njem o ne glasujemo. Glasujemo o 31. členu v celoti. Torej
               ponavljam za vsak slučaj, da se bomo dobroznašli. Glasujemo o 31. členu zakona v
               celoti. Glasujmo prosim. Od 64 prisotnih je za glasovalo 39, proti pa 10 poslank in
               poslancev.</p>
               <p><stage xml:id="SDZ3-Redna-04-2001-03-22.stage147">(Za je glasovalo 39.)</stage> <stage xml:id="SDZ3-Redna-04-2001-03-22.stage148">(Proti 10.)</stage></p>
               <p>Ugotavljam, da je 31. člen z amandmaji v celoti sprejet.</p>
               <p>Prehajamo na novi 31.a člen. Odpiram razpravo o tem členu. Kdo želi besedo o novem
               31.a členu? Ne vidim nobenega interesa za razpravo, zato jo zaključujem.</p>
               <p>Prehajamo na glasovanje o novem 31.a členu. Glasujmo, prosim! Od 65 prisotnih je za
               glasovalo 37, eden je bil proti.</p>
               <p><stage xml:id="SDZ3-Redna-04-2001-03-22.stage149">(Za je glasovalo 37.)</stage> <stage xml:id="SDZ3-Redna-04-2001-03-22.stage150">(Proti eden.)</stage></p>
               <p>Ugotavljam, da smo izglasovali novi 31.a člen.</p>
               <p>Prehajamo na novi 31.b člen. Odpiram razpravo. Kdo želi besedo? Prosim, gospod
               Podobnik, za njim kolega Sok.</p>
            </sp>
            <sp xml:id="SDZ3-Redna-04-2001-03-22.sp237">

               <speaker>JANEZ PODOBNIK:</speaker>

               <p>Hvala lepa. Iz gradiva z dne 21.2.2001 - ali je to to gradivo, pregled amandmajev,
               21. februar? - ni razvidno, kakšno je stališče vlade, pa bi bilo dobro, da ga
               slišimo. <stage xml:id="SDZ3-Redna-04-2001-03-22.stage151">/Nemir v dvorani./</stage></p>
            </sp>
            <sp xml:id="SDZ3-Redna-04-2001-03-22.sp238">

               <speaker>PODPREDSEDNIK DR. MIHA BREJC:</speaker>

               <p>Oprostite, gospod Podobnik, prosil bi poslanke in poslance, če se lahko toliko
               umirijo - gospod Pucko, če se da - da bi gospod Podobnik lahko povedal, za kaj gre.
               Prosim, gospod Podobnik, če lahko ponovite. Oprostite!</p>
            </sp>
            <sp xml:id="SDZ3-Redna-04-2001-03-22.sp239">

               <speaker>JANEZ PODOBNIK:</speaker>

               <p>Hvala lepa. Prej ste sami ugotovili, gospod podpredsednik, da se je včasih težko v
               nekaj trenutkih aklimatizirati na povsem novo materijo, vendar je to težko delo
               poslancev in to smo dolžni narediti. Menim, da sprejemamo zelo pomembno materijo, in
               prosim, da me ne jemljete kot nergača. Rad bi imel stališče vlade pri vloženih
               amandmajih. Ali imamo morda napačenpregled amandmajev? Ali smo bili na dodatnem
               tekstu obveščeni? Ali bi bili tako prijazni, gospod podpredsednik, da bi povedali
               stališče vlade do posameznega amandmaja, če ni to preveč.</p>
            </sp>
            <sp xml:id="SDZ3-Redna-04-2001-03-22.sp240">

               <speaker>PODPREDSEDNIK DR. MIHA BREJC:</speaker>

               <p>Hvala. Naj najprej opozorim. Gradivo ima oznako - torej, najprej pregled amandmajev k
               predlogu pomorskega zakonika, hitri postopek, Ljubljana, 21.2.2001. Gradivo je, upam,
               enako, kot ga imate vi, gospod Podobnik.</p>
               <p>Ta hip sem dobil odgovor na vaše vprašanje, ki se glasi: "Vlada Republike Slovenije
               podpira amandmaje Aurelia Jurija, poslanca državnega zbora Republike Slovenije, k
               predlogu pomorskega zakonika <stage xml:id="SDZ3-Redna-04-2001-03-22.stage152">( EPA 118-72 )</stage>, hitri postopek." Podpisan je generalni sekretar. Ste
               z odgovorom zadovoljni, gospod Podobnik? Hvala. Torej, novi 31.b člen. Gospod Sok?
               <stage xml:id="SDZ3-Redna-04-2001-03-22.stage153">(Ne želi.)</stage> Dobro. Še kdo? Ni razprave. Zaključujem razpravo. Prehajamo na glasovanje
               o novem 31.b členu. Glasujmo prosim. Od 34 prisotnih je za glasovalo 24, 5 jih je
               bilo proti.</p>
               <p><stage xml:id="SDZ3-Redna-04-2001-03-22.stage154">(Za je glasovalo 64.)</stage> <stage xml:id="SDZ3-Redna-04-2001-03-22.stage155">(Proti 5.)</stage></p>
               <p>Ugotavljam, da je novi 31.b člen sprejet.</p>
               <p>Prehajamo na 33. člen. Tu imamo dva amandmaja. Oba amandmaja se izključujeta. Če bo
               prvi sprejet, potem drugi ni aktualen. Najprej prvi amandma. Odpiram razpravo k
               prvemu amandmaju. Pravzaprav lahko obe, ker drug drugo izključujeta. Ali kdo želi
               besedo k 33. členu? Gospod Aurelio Juri. Prosim.</p>
            </sp>
            <sp xml:id="SDZ3-Redna-04-2001-03-22.sp241">

               <speaker>AURELIO JURI:</speaker>

               <p>Hvala, gospod podpredsednik. Le toliko, da za nadaljevanje še enkrat pojasnimo
               zadevo, da se ne bi zapletali pri nepotrebnih vprašanjih. Amandmaji, ki jih je
               izoblikoval odbor, so kasnejši od amandmajev vlade in so dogovorjeni z vlado. Tako bi
               rad spomnil na opozorilo predsednika odbora za infrastrukturo in okolje in na njegov
               poziv, da je amandmaje odbora treba podpreti, in tudi ustrezne vladne amandmaje, če
               jih sam amandma odbora ne izniči Mojih 15 amandmajev, kolikor je bilo vloženih, je
               bilo predmet usklajevanja z vlado in sekretariatom za zakonodajo in pravne zadeve.
               Zadnjič je nastal zaplet, ker ni bilo uradnega stališča vlade do teh amandmajev.
               Naslednji dan se je vlada opredelila in je spisala tisti spisek. Stvar je zdaj
               usklajena v celoti in bi prosil, da sledite amandmajem, ki sem jih vložil, ki imajo
               znak podpore vlade in amandmaji odbora. Hvala.</p>
            </sp>
            <sp xml:id="SDZ3-Redna-04-2001-03-22.sp242">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Ali še kdo želi razpravljati o 33. členu in seveda vloženih amandmajih?
               <stage xml:id="SDZ3-Redna-04-2001-03-22.stage156">(Nihče.)</stage> Zaključujem razpravo. Prehajamo na glasovanje. Najprej bomo glasovali o
               prvem amandmaju k 33. členu. Glasujemo prosim. Od 65 prisotnih je za glasovalo 41, 3
               proti.</p>
               <p><stage xml:id="SDZ3-Redna-04-2001-03-22.stage157">(Za je glasovalo 41.)</stage> <stage xml:id="SDZ3-Redna-04-2001-03-22.stage158">(Proti 3.)</stage></p>
               <p>Ugotavljam, da je prvi amandma sprejet. S tem postane drugi brezpredmeten in o njem
               seveda ne glasujemo.</p>
               <p>Sedaj pa bomo glasovali še o 33. členu v celoti. Glasujemo prosim o 33. členu v
               celoti. Od 65 prisotnih je za glasovalo 39 poslank in poslancev, 4 so bili proti.</p>
               <p><stage xml:id="SDZ3-Redna-04-2001-03-22.stage159">(Za je glasovalo 39.)</stage> <stage xml:id="SDZ3-Redna-04-2001-03-22.stage160">(Proti 4.)</stage></p>
               <p>Ugotavljam, da je 33. člen sprejet.</p>
               <p>Prehajamo na 35. člen. Tudi v tem primeru imamo, če vas lahko prosim opozorim, dva
               amandmaja... Oprostite, samo en amandma. Ja, tako je. Samo en amandma, kjer se kot
               vidite beseda "jaht" nadomesti z "ladij", če zaradi jasnosti to povem posebej. Kdo
               želi razpravljati o 35. členu? <stage xml:id="SDZ3-Redna-04-2001-03-22.stage161">(Nihče.)</stage> Hvala. Zaključujem razpravo.</p>
               <p>Prehajamo na glasovanje o amandmaju k 35. členu. Glasujemo. Od 65 prisotnih je za
               glasovalo 42, 1 je bil proti.</p>
               <p><stage xml:id="SDZ3-Redna-04-2001-03-22.stage162">(Za je glasovalo 42.)</stage> <stage xml:id="SDZ3-Redna-04-2001-03-22.stage163">(Proti 1.)</stage></p>
               <p>Torej je amandma sprejet.</p>
               <p>Glasujemo še o 35. členu v celoti. Glasujemo. Od 64 prisotnih je za glasovalo 37
               poslank in poslancev, nihče ni bil proti.</p>
               <p><stage xml:id="SDZ3-Redna-04-2001-03-22.stage164">(Za je glasovalo 37.)</stage> <stage xml:id="SDZ3-Redna-04-2001-03-22.stage165">(Proti nihče.)</stage></p>
               <p>Tako je 35. člen sprejet.</p>
               <p>Prehajamo na 36. člen. Tukaj imamo dva amandmaja. Pri čemer je, če pogledamo, pri
               prvem opomba, če bomo prvi amandma sprejeli, bi postal v takem primeru amandma vlade
               k temu členu, torej drugi amandma, brezpredmeten. Odpiram razpravo k 36. členu in
               seveda o amandmajih tudi. Kdo želi besedo? <stage xml:id="SDZ3-Redna-04-2001-03-22.stage166">(Nihče.)</stage> Zaključujem razpravo k 36. členu.</p>
               <p>Prehajamo na glasovanje. Najprej glasujemo o prvem amandmaju k 36. členu. Glasujmo,
               prosim. Od 65 prisotnih je za glasovalo 46 poslank in poslancev, 1 je bil proti.</p>
               <p><stage xml:id="SDZ3-Redna-04-2001-03-22.stage167">(Za je glasovalo 46.)</stage> <stage xml:id="SDZ3-Redna-04-2001-03-22.stage168">(Proti 1.)</stage></p>
               <p>Ugotavljam, da je prvi amandma sprejet in je zatorej drugi brezpredmeten.</p>
               <p>Zato lahko preidemo na glasovanje k 36. členu v celoti. Glasujmo, prosim. Od 66
               prisotnih, je za glasovalo 39 poslank in poslancev, 1 je bil proti.</p>
               <p><stage xml:id="SDZ3-Redna-04-2001-03-22.stage169">(Za je glasovalo 39.)</stage> <stage xml:id="SDZ3-Redna-04-2001-03-22.stage170">(Proti 1.)</stage></p>
               <p>Ugotavljam, da je člen sprejet.</p>
               <p>Prehajamo na 38. člen zakona. Tu imamo dva amandmaja. Odpiram razpravo k 38. členu
               in amandmajem, ki so vloženi. Kdo želi besedo? <stage xml:id="SDZ3-Redna-04-2001-03-22.stage171">(Nihče.)</stage> Zaključujem razpravo k 38.
               členu in prehajamo na glasovanje. Najprej bomo glasovali o prvem amandmaju k 38.
               členu. Glasujmo, prosim. Od 66 prisotnih je za glasovalo 42 poslank in poslancev, 1
               je bil proti.</p>
               <p><stage xml:id="SDZ3-Redna-04-2001-03-22.stage172">(Za je glasovalo 42.)</stage> <stage xml:id="SDZ3-Redna-04-2001-03-22.stage173">(Proti 1.)</stage></p>
               <p>Ugotavljam, da je prvi amandma k 38. členu sprejet.</p>
               <p>Prehajamo na glasovanje o drugem amandmaju k 38. členu. Glasujmo, prosim. Od 66
               prisotnih, je za glasovalo 25 poslank in poslancev, 7 je bilo proti.</p>
               <p><stage xml:id="SDZ3-Redna-04-2001-03-22.stage174">(Za je glasovalo 25.)</stage> <stage xml:id="SDZ3-Redna-04-2001-03-22.stage175">(Proti 7.)</stage></p>
               <p>Ugotavljam, da je drugi amandma k 38. členu sprejet.</p>
               <p>Glasujemo o 38. členu v celoti. Glasujmo, prosim. Od 66 prisotnih, je za glasovalo
               38 poslank in poslancev, 5 jih je bilo proti.</p>
               <p><stage xml:id="SDZ3-Redna-04-2001-03-22.stage176">(Za je glasovalo 38.)</stage> <stage xml:id="SDZ3-Redna-04-2001-03-22.stage177">(Proti 5.)</stage></p>
               <p>Ugotavljam, da je 38. člen sprejet.</p>
               <p>Prehajamo na 40. člen. 40. člen ima en amandma. Odpiram razpravo k 40. členu in
               amandmaju. Kdo želi besedo? <stage xml:id="SDZ3-Redna-04-2001-03-22.stage178">(Nihče.)</stage> Ugotavljam, da ni razprave, jo zaključujem in
               prehajamo na glasovanje o amandmaju k 40. členu. Glasujmo, prosim. Od 66 prisotnih je
               za glasovalo 38 poslank in poslancev, 2 sta bila proti.</p>
               <p><stage xml:id="SDZ3-Redna-04-2001-03-22.stage179">(Za je glasovalo 38.)</stage> <stage xml:id="SDZ3-Redna-04-2001-03-22.stage180">(Proti 2.)</stage></p>
               <p>Ugotavljam, da je amandma sprejet.</p>
               <p>Glasujemo sedaj še o 40. členu v celoti. Glasujmo prosim. Od 66 prisotnih je za
               glasovalo 42 poslank in poslancev, 1 je bil proti.</p>
               <p><stage xml:id="SDZ3-Redna-04-2001-03-22.stage181">(Za je glasovalo 42.)</stage> <stage xml:id="SDZ3-Redna-04-2001-03-22.stage182">(Proti 1.)</stage></p>
               <p>Ugotavljam, da je 40. člen sprejet.</p>
               <p>Prehajamo na 41. člen. Če pogledate na stran 11, kjer je ta 41. člen, imamo dva
               amandmaja k temu členu, pri čemer je, podobno kot že v nekaj primerih danes, opomba:
               v primeru, da je sprejet prvi amandma, je drugi brezpredmeten. Odpiram razpravo o 41.
               členu. Kdo želi besedo? Gospod Sok, prosim.</p>
            </sp>
            <sp xml:id="SDZ3-Redna-04-2001-03-22.sp243">

               <speaker>ALOJZ SOK:</speaker>

               <p>Hvala za besedo. Rad bi samo opozoril, da sta ta dva amandmaja popolnoma enaka.</p>
            </sp>
            <sp xml:id="SDZ3-Redna-04-2001-03-22.sp244">

               <speaker>PODPREDSEDNIK DR. MIHA BREJC:</speaker>

               <p>Torej, če sta enaka, potem bomo pač v vsakem primeru - zdajle ne utegnem pogledati,
               če sta res enaka, vendar predstavniki vlade so tu in bodo povedali, kako je s tem.
           </p>
            </sp>
            <sp xml:id="SDZ3-Redna-04-2001-03-22.sp245">

               <speaker>EDVARD ROŠKAR:</speaker>

               <p>Hvala lepa. Če mi dovolite, k 41. členu prvi amandma v prvem stavku se glasi tako: "V
               prvem odstavku se doda tretja alinea, ki se glasi: 'Redno vzdrževanje objektov za
               varnost plovbe in plovnih poti.'." Potem je pa naslednji odstavek, ki govori: "Doda
               se nov tretji odstavek, ki se glasi:...," in ta drugi odstavek je pa resnično enak
               naslednjemu amandmaju. Gre samo za ta prvi del, ki je različen.</p>
            </sp>
            <sp xml:id="SDZ3-Redna-04-2001-03-22.sp246">

               <speaker>PODPREDSEDNIK DR. MIHA BREJC:</speaker>

               <p>Hvala. Kdo želi še besedo? <stage xml:id="SDZ3-Redna-04-2001-03-22.stage183">(Nihče.)</stage> Zaključujem razpravo o 41. členu in prehajamo na
               glasovanje.</p>
               <p>Najprej glasujemo o prvem amandmaju. Glasujmo, prosim! Od 65 prisotnih je za
               glasovalo 39 poslank in poslancev, 2 sta bila proti.</p>
               <p><stage xml:id="SDZ3-Redna-04-2001-03-22.stage184">(Za je glasovalo 39.)</stage> <stage xml:id="SDZ3-Redna-04-2001-03-22.stage185">(Proti 2.)</stage></p>
               <p>Ugotavljam, da je prvi amandma k 41. členu sprejet, zato je drugi brezpredmeten.</p>
               <p>Tako lahko glasujemo o 41. členu zakona v celoti. Glasujmo, prosim! Od 66 prisotnih
               je za glasovalo 39 poslank in poslancev, 2 sta bila proti.</p>
               <p><stage xml:id="SDZ3-Redna-04-2001-03-22.stage186">(Za je glasovalo 39.)</stage> <stage xml:id="SDZ3-Redna-04-2001-03-22.stage187">(Proti 2.)</stage></p>
               <p>Ugotavljam, da je 41. člen v celoti sprejet.</p>
               <p>Prehajamo na 42. člen, kjer je samo en amandma. Odpiram razpravo o tem amandmaju.
               Kdo želi besedo? <stage xml:id="SDZ3-Redna-04-2001-03-22.stage188">(Nihče.)</stage> Zaključujem razpravo.</p>
               <p>Prehajamo na glasovanje o amandmaju k 42. členu. Glasujmo, prosim! Od 66 prisotnih
               je za glasovalo 42, 2 sta bila proti.</p>
               <p><stage xml:id="SDZ3-Redna-04-2001-03-22.stage189">(Za je glasovalo 42.)</stage> <stage xml:id="SDZ3-Redna-04-2001-03-22.stage190">(Proti 2.)</stage></p>
               <p>Ugotavljam, da je amandma sprejet.</p>
               <p>Glasujemo še o 42. členu v celoti. Od 66 prisotnih je za glasovalo 29. Proti je bil
               1.</p>
               <p>Ugotavljam, da je 42. člen sprejet.</p>
               <p>Kolegice in kolegi, ura je 18.00, tako da prekinjam to točko. Jutri ob 10.00 uri
               nadaljujemo s to točko dnevnega reda, nato pa po vrstnem redu dalje. Hkrati želim še
               člane odbora državnega zbora Republike Slovenije za zunanjo politiko samo obvestiti,
               da se takoj nadaljuje seja tega odbora v velikem salonu v prvem nadstropju. Hvala
                  lepa. <stage xml:id="SDZ3-Redna-04-2001-03-22.stage191">(SEJA JE BILA PREKINJENA DNE 22. MARCA 2001 OB 18.02 URI.)</stage>
               </p>
            </sp>
         </div>
      </body>
   </text>
</TEI>