<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-30-2003-04-08">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|21E15D49EB9A7E20C1256D130020AA82</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=21E15D49EB9A7E20C1256D130020AA82</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-30-2003-04-08.DZ" n="30">
               <name>Izredna</name>
               <date when="2003-04-08"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-30-2003-04-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">30. izredna seja</stage>
            <stage type="date">(8. april 2003)</stage>
            <stage type="chairman">Sejo so vodili Borut Pahor, predsednik državnega zbora, Valentin Pohorec in Irma
            Pavlinič Krebs, podpredsednika državnega zbora.</stage>
            <stage type="time">Seja se je pričela ob 10.02 uri.</stage>


            <sp xml:id="SDZ3-Izredna-30-2003-04-08.sp1">

               <speaker>PREDSEDNIK BORUT PAHOR:</speaker>

               <p>Kolegice in kolegi, minuta čez 10.00 je, čas, ko se začenja izredna seja državnega
               zbora. Prosim kolegice in kolege ter predstavnike vlade, da pridejo v dvorano in
               zasedejo svoja mesta, pričeli bomo 30. izredno sejo.</p>
               <p>Počakal bom kakšno minuto. Poslanske skupine imajo zadnje pogovore pred začetkom
               seje. Kljub temu prosim vodje, da poskrbijo za udeležbo na seji. Najprej bomo
               določili dnevni red, potem pa začeli s točkami, ki jih bomo uvrstili nanj.</p>
               <p>Spoštovane kolegice poslanke in kolegi poslanci, predstavniki vlade, oba ministra, še
               enkrat voščim vsem dober dan in želim uspešno delo! Pričenjam 30. izredno sejo
               državnega zbora Republike Slovenije, ki sem jo sklical na podlagi prvega in drugega
               odstavka 58. člena ter drugega odstavka 60. člena poslovnika državnega zbora.</p>
               <p>Najprej vas bom obvestil o tem, katere kolegice in kolegi se zaradi drugih obveznosti
               današnje seje ne morejo udeležiti. To so kolegi Battelli, Božič, Cimperman, Čeligoj,
               kolegica Črnugelj, Gasparini, Janc, Jerovšek, Kopušar, Lenko, po 17.30 uri ne more
               sodelovati na seji kolega Školč, odsotna bo tudi kolegica Cveta Zalokar Oražem.</p>
               <p>Predlog dnevnega reda ste dobili z vabilom; pripravljen je skladno z drugim odstavkom
               58. člena poslovnika, prejeli ste ga s sklicem. Predlogov za umik ali širitev
               dnevnega reda nisem prejel, tako da državni zbor lahko preide na odločanje o
               določitvi dnevnega reda.</p>
               <p>Prosim kolegice in kolege, da zasedejo svoja mesta, da bi lahko odločali o določitvi
               dnevnega reda.</p>
               <p>Prosim za potrebno pozornost v dvorani. Na glasovanje bom dal predlog dnevnega reda,
               ki je bil pripravljen skladno z drugim odstavkom 58. člena (predlogov za umik ali
               širitev ni bilo). Prosim, kolega Anderlič.</p>
            </sp>
            <sp xml:id="SDZ3-Izredna-30-2003-04-08.sp2">

               <speaker>ANTON ANDERLIČ:</speaker>

               <p>Imam proceduralno vprašanje. Po radiu sem slišal, da imate namen, če na današnji seji
               ne bo pobude za ponovno obravnavo predloga za razpis referenduma o obratovalnem času
               trgovine, da boste razpisali rok za zbiranje podpisov.</p>
               <p>Mi menimo, da bi morali imeti čas, kajti šele sedaj pred uro, uro in pol smo to
               dobili, torej ob osmih, poldevetih zjutraj, ta vaš predlog. Očitno bi morali včeraj
               popoldan priti okoli, tako da se o tem nismo mogli odločiti. Ali boste podaljšali rok
               za to, da se poslanske skupine odločijo o tem, kaj vam bodo predlagale, ali pa, da se
               ta seja razširi s to točko, to je na vas, da odločite. Hvala.</p>
            </sp>
            <sp xml:id="SDZ3-Izredna-30-2003-04-08.sp3">

               <speaker>PREDSEDNIK BORUT PAHOR:</speaker>

               <p>V dopisu, ki sem vam ga včeraj poslal, takoj ko je bilo pripravljeno mnenje
               zakonodajno pravne službe, sem zapisal, da v primeru, če bi katera od poslanskih
               skupin predlagala razširitev dnevnega reda, odločitev o določitvi roka oziroma o
               predlogu za ponovno presojo ustavnega sodišča, procesiral državni zbor. Če takega
               predloga ne bi bilo, sem v dopisu napisal, da bom danes določil rok za zbiranje
               podpisov volivk in volivcev v podporo zahtevi za razpis predhodnega zakonodajnega
               referenduma v zvezi s predlogom zakona o spremembah zakona o trgovini.</p>
               <p>Jaz sem vam mnenje zakonodajno-pravne službe poslal takoj, ko sem ga prejel. Razumem
               vašo pripombo, kolega Anderlič, da je bilo relativno malo časa na voljo, da se to
               prouči. Imamo dve možnosti, da sedaj odložimo začetek, da se to stori, ali pa, da
               začnemo s to sejo in po potrebi, če bi tako ocenile poslanske skupine, jutri ponovno
               skličemo izredno sejo in odločamo o tem vprašanju, če bi med poslanskimi skupinami
               prevladalo stališče, da bi bilo to potrebno. Če pa ne, bom določil rok. To se mi zdi,
               da je smiselna odločitev.</p>
               <p>Moj predlog je, da danes začnemo s sejo. Upoštevaje vaš predlog, bi potem počakal z
               odločitvijo o določitvi roka do jutri, če bi katera od poslanskih skupin menila, da
               so po njenem razlogi za to, da državni zbor procesira odločitev, potem bom sklical
               izredno sejo in bo državni zbor predvidoma jutri odločal tudi o tem vprašanju.
               Prosim, kolega Anderlič.</p>
            </sp>
            <sp xml:id="SDZ3-Izredna-30-2003-04-08.sp4">

               <speaker>ANTON ANDERLIČ:</speaker>

               <p>Jaz menim, da je mogoče narediti tudi drugače, da razširimo to sejo, če se vam tako
               mudi. Jaz sicer mislim, da imate še nekaj časa za to, da razpišete ta rok za zbiranje
               podpisov, ne samo do danes popoldne oziroma do jutri. Če res vztrajate na tem, da
               boste nemudoma to storili, predlagam, da razširimo to sejo s to točko in se bomo med
               sejo posvetovali in ugotovili, ali je to potrebno ali ne, da ne bi to pomenilo nov
               sklic takoj jutri, ali eventualno pojutrišnjem.</p>
            </sp>
            <sp xml:id="SDZ3-Izredna-30-2003-04-08.sp5">

               <speaker>PREDSEDNIK BORUT PAHOR:</speaker>

               <p>Jaz predlagam, da bi vendarle šli po drugi poti. Naj to utemeljim z naslednjim. Za
               širitev bi moral biti predlog sklepa pripravljen. Tak predlog sklepa je treba
               pripraviti. Lahko ga seveda pripravimo tudi med sejo, vendar menim, da bi bilo
               poslovniško korektno, da to storimo morda jutri, če bi se tako odločili. Če državni
               zbor meni, da lahko, ne glede na to mojo pripombo poslovniške narave danes odločimo o
               širitvi, tudi to lahko storimo in se predlog sklepa pripravi, upoštevaje to mojo
               pripombo, da ga je treba potem med to sejo pripraviti za odločanje.</p>
               <p>Se lahko vodja poslanske skupine in predstavnik izjasni glede tega predloga, da bi
               danes širili točko dnevnega reda s tem. Prosim, kolega Sok.</p>
            </sp>
            <sp xml:id="SDZ3-Izredna-30-2003-04-08.sp6">

               <speaker>ALOJZ SOK:</speaker>

               <p>Gospod predsednik, hvala za besedo. Jaz bi v imenu naše poslanske skupine rad
               povedal, da nismo seznanjeni s tem gradivom in da v konceptu tega se nagibamo k
               rešitvi, ki ste jo vi predlagali. Se pravi, danes začnemo z izredno sejo, če bo
               potrebno, se po potrebi skliče izredna seja o tem vprašanju, ki ga je načel kolega
               Anderlič. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp7">

               <speaker>PREDSEDNIK BORUT PAHOR:</speaker>

               <p>Želi še kateri od poslanskih skupin besedo? Prosim, kolega Potrč.</p>
            </sp>
            <sp xml:id="SDZ3-Izredna-30-2003-04-08.sp8">

               <speaker>MIRAN POTRČ:</speaker>

               <p>Gospod predsednik, če se lahko dogovorimo, da je stališče sekretariata, službe za
               zakonodajo, gradivo, ki je dano kot točka dnevnega reda, potem je po moje o tem
               mogoče odločati. Res pa je, da predlog sklepa je potem pa potrebno pripraviti.</p>
               <p>Naše mnenje je: če bo katerakoli poslanska skupina ali pa posamezni poslanec
               predlagal, da o tem državni zbor še enkrat sklepa, mi bomo s tem soglašali. Menimo,
               da je tudi mnenje službe za zakonodajo takšno, da priznava določena pojasnila, vendar
               hkrati opozarja na vrsto vprašanj. Tako ga preberem jaz in se mi zdi, dokler so
               vprašanja, je prav to možnost, da o tem ustavno sodišče presodi, dopustiti. Če pa je
               večinsko mnenje, da je boljše jutri sklicevati sejo, ampak danes smo tukaj... Če bi
               se dalo to opraviti, bi se nam zdelo bolj smotrno, da to v teku današnjega dneva
               naredimo. Hvala.</p>
            </sp>
            <sp xml:id="SDZ3-Izredna-30-2003-04-08.sp9">

               <speaker>PREDSEDNIK BORUT PAHOR:</speaker>

               <p>Želi še kateri od poslanskih skupin pojasniti stališče? Kolega Podobnik.</p>
            </sp>
            <sp xml:id="SDZ3-Izredna-30-2003-04-08.sp10">

               <speaker>JANEZ PODOBNIK:</speaker>

               <p>Hvala lepa. Če bi, predsednik, se držali vašega navodila, potem bi morali ugotoviti,
               da do začetka seje nobena poslanska skupina ni predlagala širitev na to temo. Včeraj
               ste nas pisno obvestili, poslali ste gradivo, ugotovili ste, da ni predlogov za
               širitev in sedaj bi morali glasovati o dnevnem redu, kot je. Vse, kar delamo sedaj,
               je v nasprotju s poslovnikom. Jaz sem pozorno prebral gradivo zakonodajno-pravne
               službe državnega zbora. To gradivo ne more biti podlaga za točko na dnevnem redu,
               kolegice in kolegi. Ne more biti! Če bomo to naredili, bomo kršili poslovnik oziroma
               bomo uveljavili prakso, ki se je bomo mi potem tudi posluževali pri naslednji seji
               državnega zbora in bomo neko gradivo predlagali za točko dnevnega reda. Jaz vas
               opozarjam, da je ta pot napačna.</p>
            </sp>
            <sp xml:id="SDZ3-Izredna-30-2003-04-08.sp11">

               <speaker>PREDSEDNIK BORUT PAHOR:</speaker>

               <p>Prosim, kolega Anderlič.</p>
            </sp>
            <sp xml:id="SDZ3-Izredna-30-2003-04-08.sp12">

               <speaker>ANTON ANDERLIČ:</speaker>

               <p>Seveda na to temo, gospod Podobnik, lahko razpravljamo na dolgo. Sam menim, da ni
               pogojev za to sejo in da je sklicana v nasprotju s poslovnikom, ne glede na to, da je
               bila podana zahteva. O tem smo razpravljali že na kolegiju in služba za zakonodajo in
               pravne zadeve ni pojasnila in ni odobrila take seje glede na pomisleke, ki so bili.
               Ker pa se očitno dogaja tudi to, da se lahko... Bili ste na tistem kolegiju, kjer smo
               o tem govorili in seveda so dileme obstajale.</p>
               <p>Gradiva za 1. točko ni. Ne glede na to, sejo imamo. Če ne bi bilo pismo predsednika
               državnega zbora, da se misli odločiti in da poziva poslanske skupine, da do seje,
               torej do 1. točke, torej do sprejema dnevnega reda smo to tudi sporočili. Prej tega
               niti ni bilo mogoče.</p>
               <p>Jaz ne vztrajam pri tem predlogu, da danes odločamo o tem, ampak zelo jasno povem, da
               ta seja ni sklicana v skladu s poslovnikom, ker prva točka ne izpolnjuje pogojev za
               sklic izredne seje, ker nima ustreznega gradiva in ker so sklepi bili predlagani
               tako, kot so bili predlagani. Ampak seveda, kar je, tu seja je, ampak bo slab
               presedan za v prihodnje.</p>
            </sp>
            <sp xml:id="SDZ3-Izredna-30-2003-04-08.sp13">

               <speaker>PREDSEDNIK BORUT PAHOR:</speaker>

               <p>Poglejte, če bi se državni zbor strinjal s tem, naj povem naslednje. Kolega Anderlič
               ima prav, ko opozarja na dejstvo, da je potem, ko so predstavniki pobudnikov
               sindikata delavcev trgovine dali svoje amandmaje, dopolnila k pobudi
               zakonodajno-pravna služba o tem odločila včeraj, da ste bili včeraj pozno seznanjeni
               s sklepom oziroma s stališčem zakonodajno-pravne službe in da je bilo relativno malo
               časa za proučitev.</p>
               <p>Menim, da bi bilo poslovniško čisto, če danes sprejmemo dnevni red, ki je bil
               predlagan, da si vzamemo danes čas, da temeljito proučite v poslanskih skupinah
               poročilo.</p>
               <p>Če lahko povem svoje stališče. Menim, da obstaja razlog za določitev roka. Ker pa je
               do sedaj državni zbor procesiral to odločitev, je bilo z moje strani prav, da vprašam
               državni zbor, ali želi imeti besedo tudi glede te zadnje odločitve. Menim, da bi
               potem v tem primeru jutri sklicali izredno sejo in odločili tudi o tem vprašanju, če
               bi tako odločile poslanske skupine.</p>
               <p>Tako bi danes, kolegice in kolegi, predlagal za dnevni red tisti dve točki, ki ste ju
               prejeli z vabilom v sklicu. Tak predlog dnevnega reda dajem na glasovanje. Navzočih
               66, 65 za in eden proti.</p>
               <p>(Za je glasovalo 65.) (Proti 1.)</p>
               <p>Državni zbor je torej sprejel dnevni red te izredne seje.</p>
               <p>Naj torej ob tej priložnosti tukaj izjavim, da v skladu z mojim včerajšnjim dopisom,
               da bom v primeru neširitve dnevnega reda danes sprejel odločitev o določitvi roka,
               tega ne bom storil, temveč bom počakal do jutri, ko bom prejel stališča poslanskih
               skupin, ali menijo, da je potrebno za to sklicati sejo. Če do jutri dopoldne takega
               obvestila ne bom prejel, bom sodil, da je moja dolžnost določiti rok za zbiranje
               podpisov.</p>
               <p>Prehajamo na <title>1. TOČKO DNEVNEGA REDA - TO JE NA OBRAVNAVO O ODGOVORNOSTI DRŽAVNIH
                  INSTITUCIJ IN NOSILCEV JAVNIH FUNKCIJ PRI NADZORU NAD POSLOVANJEM IN PRODAJI
                  SLOVENSKE INVESTICIJSKE BANKE S PREDLOGI SKLEPOV.</title>
               </p>
               <p>Gradivo k tej točki dnevnega reda je v obravnavo državnemu zboru posredovala skupina
               poslancev s prvopodpisanim kolegom Janezom Janšom. Kolega Janšo prosim, da seznani
               državni zbor z uvodno obrazložitvijo. Prosim, kolega Janša, imate besedo.</p>
            </sp>
            <sp xml:id="SDZ3-Izredna-30-2003-04-08.sp14">

               <speaker>IVAN (JANEZ) JANŠA:</speaker>

               <p>Gospod predsednik, hvala za besedo. Kolegice in kolegi, predstavniki vlade. V imenu
               predlagateljev te izredne seje bi želel na začetku poudariti, da te seje ne bi bilo
               in verjetno tudi afere o SIB banki ne bi bilo, če bi državne institucije opravile
               svoje delo. To sejo smo predlagali zaradi tega, ker po naši oceni te institucije
               svojega dela niso opravile, niso zaščitile niti malih delničarjev, niti
               davkoplačevalcev niti tistih, ki plačujejo storitve javnih podjetij v slovenskem
               glavnem mestu. Vendar pa so korenine, so vzroki za to, da je prišlo do te situacije,
               globlji. Že takoj na začetku bom povedal, da so politični. Mi na očitke, češ, da
               politiziramo neko zadevo, ki nima nobene zveze s politiko, odgovarjamo, da je
               dogajanje v zvezi s SIB banko politično od samega začetka. Če ne bi bilo politično,
               do teh nepravilnosti in do tega oškodovanja sploh ne bi moglo priti. Če bi se zadeve
               dogajale na ekonomski osnovi, če bi trg pri nas deloval, če bi tisti regulatorji, ki
               so zadolženi za to, da so na tem trgu vsi v enakopravnem položaju, opravili svoje
               delo, potem tega problema in tudi današnje seje ne bi bilo.</p>
               <p>Slovenska investicijska banka je bila že na samem začetku ustanovljena kot politična
               banka. Zato se pri obravnavi te teme, tudi če ne bi bilo kasnejših dogodkov, politiki
               ne bilo možno izogniti. Politika je to banko vodila in spremljala vseskozi in
               politika je pripeljala do nezakonitosti in škodljivega poslovanja. Tudi danes
               politika skuša zaščititi krivce in zadeve pomesti pod preprogo. Tisti, ki smo to sejo
               predlagali, skoraj nimamo nobenega upanja, da se bo ta afera razpletla kaj drugače,
               kot je to bilo doslej v primerih, ko so bili v škodljivo poslovanje vmešani ljudje iz
               oblasti ali njej blizu. Dokler bodo razmerja sil takšna, kot so zadnje desetletje,
               bodo tudi posledice verjetno enake. Vendar pa naj se vsaj ve. To sejo smo predlagali
               tudi zaradi tega, ne glede na to, da se zavedamo realnih razmerij sil, da ljudje, ki
               so bili oškodovani, vedo, kako je prišlo do teh dogodkov in kdo se je tu okoristil,
               in da morda to vpliva na to, da se v prihodnje kaj takega ne bo dogajalo. To je
               tisto, kar mi lahko naredimo. V tej fazi pač lahko nekaj povemo. Ostalo morajo
               narediti volivci, ali pa še naprej plačevati visoke položnice, ki so višje, kot bi
               bilo pošteno. In nekaj morajo narediti tudi tisti, ki pošteno gospodarijo, pa takšne
               afere mečejo slabo luč tudi na njihovo pošteno delo.</p>
               <p>Na začetku, za boljše razumevanje teh zapletov, kratka kronologija. SIB banka je bila
               ustanovljena s pogodbo 26. aprila 1990. To je bilo v času med prvim in drugim krogom
               prvih svobodnih volitev v Sloveniji. To je bilo v času, ko smo imeli še star izvršni
               svet, ki naj ne bi imel polnih pooblastil, pa je vseeno še razpolagal z denarjem. In
               to je bilo v času, ko je bilo podobnih transakcij, o katerih zdaj govorim, še veliko.
               V tej pogodbi o ustanovitvi je malo manj kot večinski delež pripadel izvršnemu svetu
               Republike Slovenije, ki, kot že rečeno, takrat ni imel polnih pooblastil. Ostalih
               delničarjev je bilo še 119, med njimi zavarovalna skupnost Triglav, Petrol, ITEO,
               Študijsko središče, nekdanji marksistični center CK. Potem so bila med ustanovitelji
               podjetja, nekaj deset ostalih podjetij v družbeni lasti, nekateri vede, za kaj gre,
               nekateri najbrž ne, fizične osebe, nekaj deset fizičnih oseb, na prvih mestih Vlado
               Klemenčič, Robert Černe, Janez Kopač, Mitja Povše in drugi. Mnogi med temi so bili
               zraven najbrž slučajno, z zelo simboličnimi deleži, nekateri pa so seveda vedeli,
               kakšen je projekt. Ker je šlo za velika sredstva, ki so se vlagala v času med prvim
               in drugim krogom prvih sodobnih volitev v Sloveniji, je seveda prišlo tudi do
               reakcije Gospodarska komisija takratnega Demosa je predlagala v izjavi, ki jo je
               napisal član te komisije Igor Omerza predsedstvu Demosa, predlog izjave je bil potem
               tudi sprejet in pravi: "Ta predlog izjave je bil sprejet 24.4.1990, dva dni pred
               ustanovitvijo SIB banke." Se pravi, pravočasno, vendar ta izjava ni imela nikakršnega
               učinka, banka je bila vseeno ustanovljena. V tej izjavi predsedstvu Demosa, ki jo je
               formuliral Igor Omerza predsedstvu Demosa, pravi: "V zadnjem času dobivamo vse več
               informacij, da skuša stara oblast še v zadnjih dneh svojega upravljanja spraviti na
               varno svoje kadre in materialna sredstva ne glede na njihove strokovne reference in
               njihovo dosedanjo uspešnost. Vseh informacij ne moremo preverjati, toda kot zelo
               jasen primer navajamo predvideno denarno podporo slovenske vlade za ustanovitev
               slovenske investicijske banke, ki naj bi jo vodila visoka funkcionarja ZKS, SDP,
               Vlado Klemenčič in Robert Černe, ki sta bila zadnja leta zadolžena za ekonomijo v
               Zvezi komunistov. Ustanovni zbor te banke bo 26. aprila 1990." V dokumentu Poslovna
               politika slovenske investicijske banke, delniške družbe, za leto 1990, piše na strani
               dve, da je predvideno, da bo Republika Slovenija zagotovila ustanovitveni kapital v
               višini od dvajset do štirideset milijonov nemških mark za zagotovitev najnujnejših,
               trajnih sredstev banke. Kot že rečeno, ta izjava, ki je sicer v javnost prišla, ni
               imela nikakršnega učinka. Ustanovni sestanek je bil, iz sredstev davkoplačevalcev je
               bilo dano nekaj deset milijonov mark za začetek poslovanja te banke. Banka je začela
               seveda opravljati posle v skladu z namenom ustanovitve, v skladu z namenom, ki je bil
               napisan v ustanovitveni pogodbi in tudi v skladu z namenom, ki je bil dogovorjen in
               je izhajal iz dejstev in prisotnosti tistih, ki so bili pač zraven.</p>
               <p>Največ kapitala je ta banka v svojem poslovanju tako kot ob ustanovitvi pridobivala
               iz državnih in javnih jasli. Denar so imela pri njej naložena javna in državna
               podjetja oziroma podjetja, kjer je država imela večinski delež, ponekod tudi javna
               podjetja, kjer so lokalne skupnosti imele večinski delež, ali pa so bile absolutni
               lastnik mnoge vladne in druge agencije, med drugim Agencija za plačilni promet,
               Slovenska izvozna družba, Sklad za razgradnjo nuklearne elektrarne Krško, Slovenska
               razvojna družba, zavarovalnica Triglav, Ljubljanska energetika in tako dalje in tako
               dalje. Ta spisek je zelo dolg.</p>
               <p>Slovensko investicijsko banko je država izbrala tudi za banko, kamor je nemška vlada
               vložila nekaj deset milijonov mark za kreditiranje povratka naših rojakov na delu v
               Zvezni republiki Nemčiji. Banka je, kar je vidno iz teh bilanc, zelo veliko sredstev,
               v mnogih letih večino teh sredstev, dobivala ravno iz teh depozitov, ki so tja
               prihajali najbrž ne na ekonomski osnovi, ker SIB banka nikoli ni spadala med vodilne
               banke, nikoli ni spadala med najbolj uspešne banke, nikoli ni spadala med banke,
               kamor se sredstva splača naložiti in vlagati, nikoli po nobenih kriterijih. Se pravi,
               da je šlo tukaj za nekaj drugega kot za ekonomske razloge, zaradi katerih so državne
               institucije tam imele denar. Skratka, šlo je za politiko, za povezavo, ki ni imela
               nobenih korenin v neki ekonomski logiki.</p>
               <p>No, treba je povedati tudi to, da je poleg teh poslov banka opravljala tudi nekaj
               normalnih poslov za stranke, ki so se tam slučajno oglasile. Iz teh bilanc je
               razvidno, da so bili to praktično poleg teh državnih vložkov edini posli, kjer je
               banka prišla do nekih sredstev. Vsi ostali posli, ki so se v glavnem opravljali za
               prijatelje in somišljenike, pa so bili za banko ekonomsko neuspešni oziroma večina
               teh poslov je bila takšnih, da se je že naprej vedelo, da krediti, ki gredo tem
               osebam in ljudem, nikoli ali pa vsaj v celoti ne bodo vrnjeni. Bivši guverner Banke
               Slovenije gospod Arhar je v izjavi potem, ko je afera izbruhnila, dejal, da se je že
               vnaprej vedelo, da so za krediti stali slamnati možje, ki teh kreditov ne bodo
               vračali. Skratka Slovenska investicijska banka je bila v tem delu poslovanja stroj za
               pranje denarja in stroj za legalno krajo tega denarja, ki pa se je v glavnem nabiral
               od obresti od državnih depozitov. V poročilih, ki so bila kasneje narejena, je to
               dokazano, se pravi nič ne govorim na pamet.</p>
               <p>Revizije, ki so bile narejene šele v zadnjih fazah, so pokazale, da so bili mnogi
               krediti nezavarovani oziroma neustrezno zavarovani, da v dokumentaciji piše, da je
               kredit zavarovan oziroma da v sklepih o odobritvi kredita piše, da je kredit
               zavarovan, medtem ko v dokumentaciji teh inštrumentov zavarovanja ni nikjer in tudi
               nikoli niso bila izdana, potem ko se je nekaj od tega preverjalo.</p>
               <p>Na seznamu 295 dolžnikov v zadnjem revizijskem poročilu je tako veliko podjetij,
               veliko podjetij za katera je bilo že v času dodelitve kreditov jasno, da ne
               izpolnjujejo pogojev za dodelitev kreditov na ekonomski osnovi in da vsaj vsega
               denarja nikoli ne bodo vrnila. Že površna ocena tega seznama pokaže, da je šlo v
               večini primerov, ne seveda v celoti, ampak v večini primerov za vrtenje denarja v
               ožjem krogu znancev in političnih somišljenikov in tudi za poskus, da se vpliva na
               javno mnenje. Eden od največjih dolžnikov je recimo podjetje Delo, revije. Težave v
               tej banki, ki so se pojavile že zelo zgodaj in so bili vseskozi skrivane in ki niso
               nobeno presenečenje, ker banka ni poslovala na ekonomski osnovi, so se skušale z
               različnimi prijemi, mahinacijami skrivati pred revizorji ali pa se v dogovoru z
               inštitucijami, ki bi morali nadzorovati delo te banke, enostavno pometati pod
               preprogo.</p>
               <p>Že leta 1997 je Slovenska investicijska banka formalno, dejansko je bila ta izguba še
               višja, ampak formalno je izkazala izgubo v višini 548 milijonov tolarjev, kar je
               velika izguba za banko z relativno nizkim deležem, okoli 1% bančnega deleža na
               slovenskem finančnem trgu in z ostalo bančno močjo, kakršno je pač imela. Pol
               milijarde tolarjev čiste izgube leta 1997 za to banko predstavlja alarm prve stopnje
               za vse regulatorje, ki bi se morali oglasiti. Banka Slovenije bi morala ob tej
               bilanci pričeti z ukrepi opozarjanja in tudi zdravljenja, a se ni zgodilo nič. Nič se
               ni zgodilo, ostalo je isto vodstvo, nobeni ukrepi niso bili sprejeti nobena
               opozorila, niti nobena javna opozorila v tem smislu, da bi se opozorile potencialne
               stranke te banke in tudi potencialni kupci delnic te banke, da s to banko ni vse v
               redu. Tukaj je Banka Slovenije prvič dokazljivo zanemarila svoje dolžnosti, ki ji
               gredo po zakonu o Banki Slovenije.</p>
               <p>Vsaj od leta 1997 so tako v Banki Slovenije kot tudi v vseh ostalih finančnih
               subjektih, pristojnih in nepristojnih, poznali stanje v tej banki, vse do prodaje
               večinskega deleža ljubljanski Energetiki, a so ga tolerirali. Dokazljivo je bilo
               opuščenih veliko dejanj, ki bi morala biti storjena, pa niso bila.</p>
               <p>Leta 2001, v letu, ko je ljubljanska Energetika v 100% javni lasti kupila večinski
               delež SIB banke, je to isto podjetje, se pravi ljubljanska Energetika, popravilo
               bilanco tega podjetja, to je še pred nakupom, tako da je omogočilo tej banki z zelo
               prozorno in sporno transakcijo 400 milijonov dobička oziroma profita. SIB banka je
               zaradi teh 400 milijonov lahko na koncu izkazala za 70 milijonov dobička na koncu
               poslovnega leta. To se pravi, umetno ustvarjen dobiček, ki je pomagal potem pri
               sklepanju oziroma pri zavajanju tistih, ki so sprejemali odločitve in niso bili
               seznanjeni z ozadjem, da je banka subjekt, ki posluje pozitivno. Skratka, ne da bi od
               nekega drugega podjetja dobili ta manjko, od istega podjetja, ki je potem to banko
               kupilo, so dobili denar, s katerim so prikazali, da je banka vsaj približno uspešna.
               Niti toliko se niso potrudili, da bi zadevo malo zakomplicirali.</p>
               <p>Jeseni 2001 je potem prišlo do znanih dogovorov, o katerih se je veliko pisalo v
               dnevnem časopisju, zato tega ne bi ponavljal. Skratka, usedli so se gospa Nada
               Klemenčič, ki je bila predsednica Triglava, njen mož, ki je bil predsednik oziroma
               direktor SIB banke, mestna oblast, gospod Pogačar, ki je zraven pri takšnih
               transakcijah, in še neki drugi, ki so dali očitno politične žegne in se dogovorili,
               kar je bilo zapisano in nikoli zanikano, kakšna bo cena delnice, po kateri bo javno
               podjetje Energetika kupilo večinski delež v SIB banki.O tem mestni svet, ki bi moral
               o tem najmanj odločati, formalno ni bil obveščen, potem bomo videli tudi zakaj.
               Delnice, vredne morda 1000 tolarjev, so se od SIB banke potem odkupovali za 3.000 do
               3.800 slovenskih tolarjev po delnici. Vendar se ni dogajalosamo to. Dogajalo se je
               tudi to, da je javno podjetje Energetika te delnice SIB banki plačalo prej, preden
               jih je vodstvo te banke odkupilo od svojih delničarjev. Se pravi, najprej bi šel
               denar od javnega podjetja za nakup teh delnic na upravo banke, potem pa je ta banka
               seveda po nižji ceni ali pa so posamezniki, ki so vedeli za to informacijo, po nižji
               ceni kupovali delnice od malih delničarjev, jih ogoljufali, tu kršili najmanj pet
               zakonov, in potem te delnice prodali dražje javnemu podjetju; kupili so jih pa z
               denarjem, ki so ga dobili že vnaprej od tega podjetja. Ni težko tu zaslužiti, če je
               nekomu omogočeno, da to dela.</p>
               <p>Skrbni pravni pregled SIB banke je bil s strani mestnih oblasti narejen šele po tem,
               ko so vse delnice kupili in ko je bil posel zaključen, ne prej, kot je to normalno,
               ampak potem. Najprej so kupili, potem pa so naredili skrbni pravni pregled, ki je
               seveda pokazal ogromno nepravilnosti. In da bo še bolj zanimivo, tudi skrbni finančni
               pregled je bil narejen šele po nakupu banke. Najprej so delnice kupili za dvakrat,
               trikrat večjo ceno, potem pa so naredili finančni pregled, na podlagi katerega so
               ocenili, koliko je delnica dejansko vredna. Nekateri so tej transakciji kljub temu,
               in to ne da bi zardevali, potem rekli, da je bila izpeljana po ekonomski logiki. In
               nekateri so to trdili še včeraj, kot smo videli.</p>
               <p>Nadzorni svet Energetike, podjetja, ki je dalo 3 milijarde in pol denarja
               davkoplačevalcev za nakup delnic, ki so bile vredne trikrat manj ali pa celo večkrat
               manj, je razpravljal o nakupu 15.10.2001. V tem nadzornem svetu so z izjemo dveh
               članov iz primestnih občin, ki politično nista opredeljena, ljudje, ki so bili
               imenovani s strani vladne koalicije. Sklep, ki ga je sprejel nadzorni svet, je za v
               arhiv vsake karikature pravne države, kajti sprejeli so naslednji sklep: "Nadzorni
               svet se seznani z namero o nakupu banke in to podpira ter se strinja, da lahko javno
               podjetje Energetika v okviru lastnih prostih sredstev izvrši ta nakup..." in tako
               dalje. "Podrobnosti nakupa v tem trenutku, v skladu z določili zakona o gospodarskih
               družbah," kar seveda ni res, to je kar tako dano - se pravi, "podrobnosti nakupa v
               tem trenutku nadzornemu svetu niso predstavljene zaradi vrednostno občutljive
               transakcije in bi morebitno nepooblaščeno ravnanje s temi podatki lahko pripeljalo do
               spremembe vrednosti delnic, ki so predmet nakupa." Nadzorni svet, ki mora bedeti tako
               nad zakonitostjo poslovanja kot tudi nad ekonomiko poslovanja, je sprejel sklep, da
               ne želi biti seznanjen s podrobnostmi nakupa, z obrazložitvijo, da bi te podrobnosti
               lahko vplivale na ceno delnic. In še prav imajo. Seveda bi lahko to vplivalo na ceno
               delnic - cena delnic bi padla. Če bi se to razvedelo, bi cena delnic padla, ker
               nobeden pri pameti ne bi kupoval delnic oziroma tudi tisti, ki so bili vnaprej
               zmenjeni, teh delnic ne bi kupovali po tako visoki ceni. To je res primer, kakršnega
               najbrž ne najdemo nikjer v svetu - da nek nadzorni svet, ki bi imanentno moral bedeti
               tako nad zakonitostjo kot nad ekonomiko poslovanja, sprejme sklep, da ne želi biti
               seznanjen s podrobnostmi nakupa. Samo še nekaj hujšega se je zgodilo v zvezi s tem,
               kar bom kasneje citiral, v podobnem smislu.</p>
               <p>Dejstvo je tudi, da so člani nadzornega sveta prej prebrali v časopisu, da se
               pripravlja ta nakup, preden je bila seja sploh sklicana. In ko je bila sklicana, so
               potem večinsko izglasovali sklep, da se ne želijo seznaniti s temi konkretnimi pogoji
               nakupa. Opozicija v mestnem svetu, predvsem svetniška skupina Socialdemokratske
               stranke, je zahtevala razpravo na mestnem svetu in seznanitev z okoliščinami nakupa,
               ker transakcija je bila vendarle prevelika, da bi kljub takšnim sklepom ostala tajna.
               Do seje mestnega sveta je prišlo 21.1.2002, se pravi pred več kot enim letom. Pred
               več kot enim letom so se kljub vsem blokadam skušali razčistiti pogoji nakupa,
               skušala se je preprečiti še večja škoda oziroma popraviti. Ampak na tej seji se je
               zgodilo nekaj, kar je tudi prav gotovo potrebno dati v arhive kot dokaz, kakšne
               sklepe je možno sprejeti in jih tudi braniti, če imaš politično moč in večino
               poslanskih oziroma svetniških glasov.</p>
               <p>Predlagan je bil sklep, da se mestni svet seznani z okoliščinami nakupa banke,
               skratka s stanjem, s katerim bi mestni svet itak moral biti seznanjen prej, preden je
               do nakupa prišlo, ker je šlo za 3,5 milijarde denarja meščanov, ki so ta denar
               plačali zato, da bi ljubljanska Energetika šla v investicijo in izboljšala ogrevanje
               v mestu. Zato so ga plačali. Ta denar pa so potem nepooblaščeno uporabili za nakup
               banke, s tem, da so jo trikratpreplačali. Ko je to prišlo na dan in ko je opozicija v
               mestnem svetu zahtevala, da se mestni svet seznani z okoliščinami nakupa, je takratna
               županja Viktorija Potočnik ta sklep dala na glasovanje. Rezultat glasovanja je bil,
               da je 21 mestnih svetnikov glasovalo proti in samo 11 za. Proti temu, da bi se
               seznanili z okoliščinami nakupa, da se ne želijo seznaniti z okoliščinami nakupa, so
               glasovali Anton Colarič, Borut Veselko, Meta Valentinčič, Slavko Slak, Stanko
               Brezovar, Angela Murko Pleš, dr. Metka Tekavčič, Peter Božič, prof. dr. Stane
               Pejovnik, Dunja Piškur Kosmač, Miloš Pavlica, Danica Simšič, sedanja mestna županja,
               Danilo Tomšič, naša kolegica Silva Črnugelj, dr. Matko Vasilij Cerar, Miha Koprivšek,
               Evita Leskovšek, prof. dr. Darko Štrajn se tudi niželel seznaniti, Branka Lovrenčič,
               Janko Moderndorfer in Roman Veros iz Nacionalne stranke.</p>
               <p>Tukaj ni šlo za to, da bi mestni svet sprejemal kakršnekoli sklepe v zvezi s tem, kdo
               je kriv ali odgovoren. Šlo je za to, da bi mestni svetniki dobili poročilo o tem,
               kako je sploh prišlo do nakupa, kdo je sprejemal odločitve in kakšne so bile
               ekonomske in pravne okoliščine tega nakupa. Vladajoča koalicija Združene liste in
               Liberalne demokracije v mestnem svetu je izglasovala, da se ne želijo seznaniti s
               tem. Najbrž komentar k temu vsaj zaenkrat ni potreben.</p>
               <p>Ko je bil ta sklep izglasovan, je svetniška skupina Socialdemokratske stranke v
               mestnem svetu 31. januarja lansko leto, pred več kot letom dni, podala kazensko
               prijavo, ki jo je poslala tožilstvu, ljubljanski kriminalistični policiji, računskemu
               sodišču, pristojnim vladnim agencijam. Zraven te prijave je bila poslana vsa
               dokumentacija, iz katere je jasno, da stvari niso tekle zakonito.</p>
               <p>Večina teh institucij je odgovorila v enem mesecu. Večina odgovorov je bila v smislu,
               da niso pristojni, da o tem karkoli rečejo. Citirani so bili vsi mogoči zakoni.
               Najbolj je odmeval odgovor računskega sodišča, kjer je predsednik računskega sodišča
               izjavil, da ne SIB banka, ne Energetika nista v mestni lasti, kar je morala
               demantirati celo sedanja mestna županja, ki je rekla, da najbrž so v mestni lasti.
               Predsednik računskega sodišča je rekel, da niso pristojni, ker SIB banka ni v mestni
               lasti.</p>
               <p>Najbolj zanimivo pa je bilo dogajanje s to prijavo na državnem tožilstvu. Po enem
               letu, ko je bilo državno tožilstvo vprašano, ali se je s to prijavo kaj zgodilo, je
               vrhovna državna tožilka Cerarjeva izjavila, da so to prijavo nekam založili. In je
               klicala po telefonu našo mestno svetniško pisarno, če ji lahko to prijavo še enkrat
               pošljejo, po enem letu. To je izjavila tudi javno, da so jo založili. Pred enim
               letom, pred več kot enim letom je bilo to poslano in se je založilo in se ni nič
               zgodilo. Recimo, da bi se vse tako izgubilo in založilo, ampak se ne. Ravno pred
               dnevi smo izvedeli iz medijev, da v primeru koprskega župana gospoda Popoviča, ki je
               porazil Združeno listo na volitvah, se pa ni nič izgubilo, ampak so postopki tekli še
               bolj pospešeno in so ovadbe vložene, opravičeno ali neopravičeno, jaz ne vem.
               Zagotovo pa vem, da se prijava ni izgubila. V primeru SIB banke pa se je izgubila,
               zanimivo. Da bo stvar še hujša. Ta prijava je bila poslana tako na vrhovno državno
               tožilstvo kot tudi na ljubljansko tožilstvo. In na obeh tožilstvih se je očitno
               izgubila, kar pa že ne more biti slučajno. Ker je bila stvar in transakcija
               prevelika, je afera kljub vsem tem izgubljenim prijavam in skrivanjem pod preprogo
               vseeno izbruhnila.</p>
               <p>Afera je prišla v javnost predvsem zaradi tega, ker je bilo tudi 3.5 milijarde, s
               katerimi je ljubljanska Energetika preplačala SIB banko, premalo oziroma veliko tega
               denarja sploh ni šlo v banko, ampak so se z njimi okoristili posamezniki, ki so
               transakcijo poznali, in tisti, ki so posredovali, se pravi nekatere borznoposredniške
               hiše, ki so bile posebej pooblaščene, da te stvari izvajajo.</p>
               <p>Najbolj zanimivi so tisti seznami, kdo je prodajal in kdo je kupoval in kdo je bil
               oškodovan, so tudi siljno zanimivi, vidi se namreč, kateri delničarji v tej SIB banki
               so bili posvečeni in kateri niso bili posvečeni, kar pomeni, da ne moremo vseh
               kriviti za te svari. Za to transakcijo so se pač te stvari izčistile in tisti, ki so
               bili prevarani, so prodali svoje delnice svojim sodelničarjem iz iste banke nekaj
               tednov, preden so jih ti naprej prodali za še enkrat ali pa dvakrat večjo ceno, so
               najbrž tisti, ki notranjih informacij niso zlorabljali, ampak so tisti, nad katerimi
               so bile te informacije zlorabljene, tako da niso vsi za v isti koš. Ampak stvar je
               več ali manj jasna, ker se ve, kdo je prodal in kdo je kupil.</p>
               <p>Najbolj zanimiva je seveda transakcija, ki jo je izvedla gorenjska borznoposredniška
               družba, ko je Vladu Klemenčiču, se pravi direktorju te banke, odštela po 3.700
               tolarjev za delnico, in to en mesec po tem, ko je Energetika že kupila večinski delež
               v SIB banki, po tem ko so že imeli večinski delež in ko ni bilo nobene potrebe, da še
               naprej kupujejo delnice po tako visokih cenah, tudi če bi bil prejšnji nakup
               upravičen. Gospod Klemenčič je na račun malih delničarjev v banki in tudi na račun
               tistih, ki so plačevali drago ogrevanje v mestu, zaslužil silne milijone s to
               transakcijo. Izvedel jo je en mesec po tem tako, da je bila zadeva še bolj
               transparentna, bom rekel. Na očitke, ki so bili tudi javno izraženi v zvezi s tem, se
               praktično ni nihče odzival, pač, psi so lajali, karavana pa je šla naprej oziroma je
               imela denar varno spravljen v drugih bankah, ne v SIB banki.</p>
               <p>Ker je ostalo očitno, da tudi to preplačilo delnic s strani ljubljanske Energetike ne
               bo zadoščalo za to, da se banka postavi na noge, je Banka Slovenije vseeno morala
               zahtevati dokapitalizacijo. Takrat je zadeva izbruhnila, vendar pa še vedno ni prišla
               v neko normalno situacijo, ko bi pristojni rekli, stvar je totalno zavožena,
               pravočasno se ni ukrepalo, ukrepajmo vsaj sedaj. V tem primeru nihče ni ukrepal.Spet
               je prišlo do poskusa, da se vsa stvar prikaže drugačna, kot dejansko je, in da se z
               neko prodajo te banke skušal ustvariti vtis, kako vendarle ni šlo za tako zgrešen
               posel. Razliko med dejansko ceno banke in med tisto, ki je bila plačana s strani v
               tem primeru A banke, pa se pokrije z drugimi transakcijami. V ta namen je 28.
               februarja letos takratni direktor Holdinga in v.d. direktorja Energetike, gospod
               Rekar, podpisal dogovor z A banko, v kateri se obvezuje, da bodo javna podjetja v
               mestu prenesla na A banko v primeru, da ta kupi SIB banko in jo reši in tudi navzven
               prikaže, kot da vendarle ni šlo za tako zgrešeno naložbo mesta, za pet let, torej v
               tem primeru bo A banka za pet let dobila vse mestne depozite ali pa večino, se pravi,
               več kot dve tretjini mestnih depozitov. To znese v petih letih po izračunih tako čez
               palec okoli 360 milijard tolarjev. 1% povprečnih obresti od 360 milijard je 3,6
               milijard. Se pravi, A banka lahko preplača v primeru, da dobi ta posel, ta dogovor,
               za katerega je včeraj Banka Slovenija rekla, da je normalen, potem lahko preplača te
               deleže, ki jih ima Energetika v SIB banki za 3,6 milijard, ker bo toliko zaslužila ne
               nekem drugem poslu. Kriminal je, da če to drži, to je bilo včeraj na televiziji, da
               se vsi delajo, kot da je to popolnoma normalno. Tisti, ki so to škodljivo transakcijo
               izvedli, pa bi celo rekli: saj smo vam rekli, kupili smo delnico za, ne vem, 3.600
               tolarjev, sedaj pa jo bomo tudi prodali za 3.600 tolarjev, se pravi nismo nikogar
               oškodovali.</p>
               <p>Tisti, ki bi pa po takšni ceni kupil, bi pa dobil razliko, plačano z drugim poslom,
               ki bi šel pa iz istega žepa. Hvala bogu, da je zdaj vsaj javno znano, za kakšen
               dogovor je šlo. Mimogrede, ta dogovor je bil tajen. Banka Slovenije je rekla, to je
               normalen poslovni dogovor, vsak mora imeti neke račune, jasno. V dogovoru pa piše, da
               so pa podatki tajni. Če bi bilo tako jasno in normalno, najbrž ne bi rekli, da so ti
               podatki tajni. To je skregano z vsako logiko. Tudi zdaj, tudi še v tej fazi, ko je
               stvar popolnoma očitna, tiste institucije, v tem primeru Banka Slovenije, ne igrajo
               vloge, ki jo imajo po zakonodaji. Ne preprečujejo oškodovanja in ne zagotavljajo
               normalnega poslovanja, v katerem smo vsi v tej državi pred temi institucijami
               enaki.</p>
               <p>To banko naj bi prodali do začetka maja tega leta. Ustanovljena je celo neka
               komisija, ki naj bi to izvedla. V zakulisju pa potekajo takšni dogovori, o katerih
               sem prej govoril. Vse pa več ali manj poteka še naprej v istem krogu. Edini, ki se je
               umaknil iz teh dogodkov formalno, ker je bil pač podpisnik slučajno, je bil prokurist
               ljubljanske Energetike, gospod Pogačar. Ta se ne pojavlja zdaj več. Pojavlja se v
               nekih drugih stvareh. Baje je dal vlogo za nakup stolpnice TR3, kot fizična oseba.
               Denar za to je najbrž prihranil od svoje skromne plače. Ampak vsi drugi se pa
               pojavljajo.</p>
               <p>Vsi tisti v nadzornih svetih, ki so izglasovali, da se ne želijo seznaniti z
               okoliščinami, še vedno sedijo v teh istih nadzornih svetih. Ne bom rekel, da so
               mestni svetniki isti, ker ti bodo isti do naslednjih volitev. Ampak ljudje v
               nadzornih svetih so isti. Tudi na odgovornih mestih v teh podjetjih so isti. Odvetnik
               Senica, ki je dal pravno mnenje, da je SIB banka super, da je treba kupiti in da je
               to dobra transakcija, zdaj svetuje banki Uni credito, ki je tudi med ponudniki za
               nakup SIB banke.</p>
               <p>Tisti, ki imajo dejanski vpliv v mestu, še naprej vodijo to igro. Prejšnja županja je
               bila pač ena od figur, ki je tukaj sodelovala. Nikakor ni bila ključna.</p>
               <p>Za zaključek, mislim, da je vseeno potrebno potegniti črto in podati nekaj
               ugotovitev. To, kar zdaj govorimo o SIB banki, je samo ena od mnogih zgodb slovenske
               tranzicije. Mislim, da niti na največja, pravzaprav manjša zgodba. SIB banka je banka
               z 1% tržnim deležem, s 100 zaposlenimi. To po eni strani postavlja tudi vprašanje,
               kako je možno, da tako majhen subjekt naredi tako izgubo in tako škodo. Samo v
               primeru, če ga nekdo stalno ščiti. In tega se je ščitilo od samega začetka, od
               ustanovitve, ki je bila pač politična. V tej žalostni zgodbi slovenske tranzicije gre
               za manjšo zgodbo.</p>
               <p>Tisto, kar je najbolj sprevrženo, je to, da ta zgodba kaže, da obstajata dve
               kategoriji, da v Sloveniji obstajata dve kategoriji ljudi. Eni, ki so bolj enaki, in
               drugi, ki so manj enaki. V tej konkretni zgodbi smo imeli tako dve vrsti delničarjev
               kot tudi dve vrsti strank. Ene stranke, ki so prišle na to banko, so dobile kredit,
               čeprav niso izpolnjevale pogojev, druge stranke, ki so izpolnjevale pogoje, pa niso
               dobile kredita. In je lahko tako manj uspešen, manj prodoren poslovni subjekt, ki je
               dobil kredit, kasneje postal uspešen; tisti, ki pa je bil prodoren pa ni dobil
               kredita, ne tu ne pri kakšni drugi banki, pa kasneje ni mogel postati uspešen. Pri
               delničarjih - sem zgodbo razložil - so bili delničarji, ki so bili prevarani, so
               svojim kolegom sodelničarjem lastne delnice prodali po nizki ceni, ti pa so jih, ker
               so vedeli, da bo prišlo do nakupa v tem primeru s strani Energetike, pa že prej je
               bilo nekaj spornih dokapitalizacij, ker so vedeli, da bo ta cena zrasla. Institucije,
               ki bi morale zagotavljati enakost delničarjev v tržnem sistemu, pa so se razglasile
               za nepristojne. Gospod Borak, ki vodi eno takšnih institucij, je celo izjavil, da je
               šlo v primeru SIB banke za prozorno manipulacijo; da je šlo za vsebinsko zelo sporno
               stvar, da pa je vprašanje, če je kazniva. Kot da ni kazenskega zakona, kjer je člen,
               kjer piše, da je zloraba položaja kazniva, in teh zlorab je bilo tu ogromno, kot da
               ni drugih zakonov, ki so bili kršeni. Ampak tisti, ki je predstavnik nekega
               pomembnega regulatorja, izjavi, "saj res ni bilo lepo, ampak najbrž pa ni kaznivo".
               Se pravi,delajte, kar hočete, nihče vas ne bo kaznoval. Na zadnji seji odbora za
               finance je gospod Borak celo rekel, "pa vi, poslanci, vendarle spremenite zakon tako,
               da se bo dalo kontrolirati tudi neorganiziran trg vrednostnih papirjev". Ampak ta
               gospod Borak deluje v teh institucijah že zadnjih deset let. Bil je zraven, ko se je
               ta zakon pisal, ista vlada je bila, ko se je ta zakon pisal, pa tega ni dala notri,
               če bi bil res samo ta zakon problem. In če luknja obstaja, so za njo vedeli ali pa so
               jo namerno naredili, da jo zdaj izkoriščajo. Zato ne nasedati tem!</p>
               <p>Še pet zadev v zvezi s političnim ozadjem. Afera SIB banke je nastala zato, ker je
               bila banka že na začetku ustanovljena kot politična.</p>
               <p>Drugič so politične povezave botrovale odločitvam, da ljubljanska Energetika po
               nerealni, preplačani ceni opravi zadnji prevzem oziroma nakup. Politika je botrovala
               tudi temu, da Banka Slovenije in druge institucije niso ukrepale, ko bi morale, ali
               pa gre na drugi strani za totalno nesposobnost teh institucij, v kar ne verjamem, ker
               mislim, da so sposobni, vendar niso ukrepali iz drugih razlogov.</p>
               <p>Tretjič je bila zadeva prav smešno politična, ko je vladajoča koalicija v mestnem
               svetu izglasovala sklep, da se ne želi seznaniti z okoliščinami nakupa. Če je bila
               tisto strokovna odločitev, potem res ne vem, kaj je stroka.</p>
               <p>In, seveda, politične so povezave. Tisti, ki je bral, recimo, samo časnik Finance, ki
               je edini malo bolj poglobljeno pisal o tej zadevi, pa še tu se je ščitilo nekatere
               osebe, je videl, da se pojavljajo ena in ista imena. Tista, ki so res odločala, so
               politična. Časa je premalo, da bi šli tu v celotno analizo, zato bom omenil samo en
               primer. To je primer gospe Metke Tekavčič, ki je predsednica Združene liste v Mestu
               Ljubljana, hkrati vodi odbor za finance mestnega sveta, hkrati je v nadzornem svetu
               Holdinga mesta Ljubljane, hkrati je tudi v nadzornem svetu Nove Ljubljanske banke. In
               glejte, morda slučajno, morda pa tudi zaradi tega vpliva je Ljubljanska banka,
               mislim, dve leti nazaj, 31. januarja, pomotoma nakazala 1 milijardo tolarjev na račun
               SIB banke in s tem popravila bilanco te banke. Pomotoma 1 milijardo. Jasno, potem so
               rekli: "Oprostite, zgodila se je pomota". Ampak, bilanca je bila že popravljena.
               Morda to ima, morda nima zveze z gospo Tekavčičevo, ki je tukaj v vseh teh ključnih
               organih, zelo pa dvomim, da nima nikakršne zveze. Solastnik SIB banke je tudi
               Kapitalska družba, ki je, ko gre za delitev pristojnosti v vladi, pod ministrstvom za
               delo. Gospod Dimovski, ki je minister za delo, je seveda soprog gospe Metke Tekavčič.
               Najbrž ni težko izmenjati nekaj informacij in potem zadevo tako zapeljati, da se
               kakšna milijarda pomotoma znajde na računu. Še nekaj teh povezav je v zvezi z isto
               osebo, ampak ker so tudi druge, bi ji najbrž delal krivico, če bi ji pripisal veliko
               vlogo.</p>
               <p>Politična je tudi komisija, ki je bila ustanovljena za prodajo SIB banke. Gospa
               Alenka Žnidaršič Kranjc je povezana oseba v tej zgodbi. Revizijska hiša, katere
               lastnica je bila sama, je bila pripojena k revizijski hiši, ki dela revizijo v teh
               primerih. Gospa Žnidaršič Kranjc je znana iz drugih zgodb slovenske tranzicije, bila
               je tudi svetovalka vlade in tako dalje in tako dalje.</p>
               <p>Politične so tudi povezave, ki vodijo neposredno v samo vlado, poleg tistih, ki sem
               jih že prej naštel. Iz te dokumentacije, ki je zdaj kar obsežna, izhaja, da je vse
               tisto, kar je bilo nujno potrebno narediti pravnih poslov pri teh transakcijah, da je
               to delala pravna pisarna odvetnika Senice, ki je bil tudi nek pravni zastopnik mesta.
               V času, ko so se te transakcije dogajale, je bil za to področje, kot pač piše v
               nekaterih dokumentih, zadolžen gospod Mirko Bandelj, ki je takrat delal v tej
               pisarni, prej pa je bil generalni sekretar vlade, minister za notranje zadeve in je
               danes tudi generalni sekretar vlade. Takrat pa je slučajno skočil tja v pisarno neke
               stvari urediti. V kolikor to ni imelo nobenega vpliva na te transakcije, potem ga
               nima nič.</p>
               <p>Ampak kljub tem povezavam bi rad rekel na koncu naslednje. Ne glede na to, da je bila
               ustanovitev SIB banke politična, ne glede na to, da je bilo takrat iz oropanega
               proračuna in skromnega proračuna v času pred slovensko osamosvojitvijo vzetih nekaj
               10 milijonov nemških mark, ki bi jih krvavo rabili za druge stvari, zato da se je pač
               ustanovila ta banka. Kljub temu danes o tem ne bi govorili, ker se je to pozabilo, če
               bi ta banka normalno poslovala, če bi iz tega nastal normalen ekonomski subjekt, ki
               bi koristil razvoju slovenskega gospodarstva ali lokalnih skupnosti ali čemurkoli,
               pač ne bi govorili. Se pravi, nebi omenjali ne kontinuitete ne političnosti ne
               ničesar, niti se za to ne bi vedelo. Tako da očitke v tem smislu zavračam. O tem
               govorimo zato, ker ta subjekt ne samo, da ni bil ekonomsko uspešen, tudi ni šel v
               stečaj zaradi tega, ampak se je ohranil pri življenju s tem, da se je še naprej
               škodovalo davkoplačevalcem in plačnikom storitev javnih podjetij v slovenskem glavnem
               mestu. Se pravi, očitki v zvezi s tem, ki so se že pojavljali tudi v nekaterih
               televizijskih nastopih, češ, s SIB banko se ukvarjate zato, ker so tam pač imena,
               znana od prej, kontinuiteta tako rekoč, in zato jim to očitate.</p>
               <p>Kot že rečeno, če bi ta subjekt posloval uspešno, se s tem nihče ne bi ukvarjal, ne
               glede na to, ali je bil kontinuiteta ali ni bil v tem času. Ker pa je prišlo do teh
               transakcij, do oškodovanja, do kriminala po našem mnenju, pa je seveda važno, da se
               ugotovijo vzroki. In zelo pomemben vzrok je ravno v teh povezavah, ki so seveda
               politične. Samo nekdo, ki ima moč in povezave od prej in ki si jih je še okrepil v
               zadnjih enajstih letih, ko je praktično neprekinjeno na oblasti, lahko stvari tako
               pelje, da se vse to dogaja, da nihče ne odgovarja, niti nobena kazenska ovadba ni
               vložena s strani pristojnih institucij in da se zraven enormno nepošteno bogati.
               Kdorkoli bi to isto poskušal početi, lahko bi bil še bolj zloben ali kakorkoli
               pokvarjen, tega ne bi mogel, ker teh povezav nima. Zaradi tega govorimo o teh
               povezavah, ne zaradi kakšnih ideološko-političnih razlogov, pač pa zaradi tega, ker
               te politične povezave omogočajo korupcijo, omogočajo netransparentno delovanje in
               omogočajo blokado dela državnih institucij, ki jih imamo za to, da vzpostavljajo nek
               pravni red in da ščitijo šibkejše na trgu.</p>
               <p>Sklepi, ki so predlagani, se marsikomu zdijo preblagi. Ti sklepi namreč terjajo od
               državnih institucij, da opravijo delo, ki bi ga že tako ali tako morale opraviti, ki
               bi že moralo biti opravljeno, pa ni bilo. In nekaj poročil zahtevamo, v roku 30
               dni.</p>
               <p>Preden bomo izrekli dokončne sodbe, se želimo seznaniti tudi z zadevami, ki nam
               morebiti niso znane, ki jih te institucije poznajo, pa zaradi takšnih ali drugačnih
               interesov - veseli bi bili, da tudi zaradi interesov preiskave - javnosti niso znane.
               In po teh 30 dneh, če bodo ti sklepi izglasovani, bo možno pač reči, da kdor je imel
               še kaj povedati, je povedal, in vsaj ko gre za javno mnenje, se sodbe lahko
               izrekajo.</p>
               <p>Na koncu tega uvoda pa bi dejal tudi to, da se nič od tega, kar smo zdaj opisovali,
               ne bi dogajalo, če bi v podjetjih, kjer ima država večinski delež, ali v javnih
               podjetjih, tudi na lokalni ravni, bilo opoziciji ali pa vsaj nepovezanim osebam
               zagotovljena vsaj tretjina mest v nadzornih svetih. Če bi ta tretjina bila
               zagotovljena, se nič od tega ne bi zgodilo in v primeru SIB banke bi davkoplačevalci
               imeli v žepih najmanj, če vse seštejemo, deset milijard denarja več, tako pa ga imajo
               samo nekateri. Hvala. .../Aplavz./...</p>
            </sp>
            <sp xml:id="SDZ3-Izredna-30-2003-04-08.sp15">

               <speaker>PREDSEDNIK BORUT PAHOR:</speaker>

               <p>Hvala lepa. V skladu s poslovnikom sem dolžan prositi vse, ki spremljate na galeriji,
               da ne tako ne drugače ne motite dela državnega zbora. Skupina poslancev me je
               obvestila, da želita dva kolega dati uvod, poleg kolega Janše tudi kolega dr. Bajuk.
               Prosila sta za sedemdesetminutni uvod, kolegu Bajuku tako ostane tako na voljo
               osemnajst minut. Imate besedo, prosim.</p>
            </sp>
            <sp xml:id="SDZ3-Izredna-30-2003-04-08.sp16">

               <speaker>DR. ANDREJ BAJUK:</speaker>

               <p>Hvala lepa, gospod predsednik, za besedo. Samo nekaj uvodnih misli. V svojih nastopih
               pred tem spoštovanim državnim zborom, predvsem pa vprašanjih, ki jih v skladu s
               poslovnikom državnega zbora poslanci opozicije zastavljamo predsedniku vlade, tako
               sedanjemu kot njegovemu predhodniku, smo opozarjali na očitni razkorak med besedami
               in dejanji vladajoče koalicije. To postopno pa še na daleč nepopolno razkritje
               dogodkov, ukrepanj in neukrepanj državnih organov iz slovenske oblasti v zvezi z
               nakupom SIB banke s strani javnega podjetja Energetika, je v svojem bistvu ponoven
               dokaz tega usodnega razkoraka, ki meče temno senco na našo demokratično ureditev
               nasploh.</p>
               <p>Na svoji 38. seji 26. julija 2001, en teden pred počitnicami, je vlada Republike
               Slovenije sprejela obširen dokument z naslovom "Slovenija v novem desetletju,
               trajnost, konkurenčnost in članstvo v EU", to je strategija za gospodarski razvoj
               Slovenije. V samem uvodu je vlada zapisala, da je namen tega dokumenta predstaviti
               konceptualno osnovo za premik v razvoju države ter ponuditi osnovne usmeritve in
               mehanizme za ukrepanje države za dosežek tega razvojnega scenarija. Vlada je še
               dodala, in tu citiram, da "svoj namen bo strategija dosegla le, če bo tudi po njenem
               formalnem sprejemu ostala živ dokument, kar pomeni, da bodo njen pristop in usmeritve
               osnova za oblikovanje širokega razvojnega soglasja gospodarskih in drugih družbenih
               akterjev ter da bo predstavljala najširši okvir za njihove odločitve in za
               vsakodnevne odločitve nosilcev ekonomske in razvojne politike." Konec citata.</p>
               <p>Osnovni cilj strategije je trajnostno povečanje blaginje prebivalcev in prebivalk
               Slovenije, ki opredeljuje kot uravnoteženo celoto njene gospodarske, socialne in
               okoljske sestavine. Tem trem sestavinam blaginje, gospodarski, socialni in okoljski,
               ustrezajo seveda tudi gospodarski, socialni in okoljski dejavniki. Med sestavinami
               gospodarskega dejavnika pa vlada omenja, da glede na doseženo stopnjo razvoja v
               Sloveniji je potrebno dokončati proces tranzicijskega prestrukturiranja podjetniškega
               sektorja, zlasti pa finančnega sektorja. Torej, preoblikovanje finančnega sektorja -
               ključna sestavina gospodarskega dejavnika te strategije za gospodarski razvoj
               Slovenije.</p>
               <p>Nadalje najdemo v tem strateškem dokumentu sledečo oceno, citiram. "Umikanje države
               iz neposrednega opravljanja javnih služb in gospodarske infrastrukture je splošen
               pojav v svetu. Tranzicijsko specifičen problem Slovenije pa je umik države iz
               neposrednega upravljanja gospodarskih družb. Problem je večplasten in se kaže v
               visokem deležu državnega lastništva v gospodarskih družbah, političnemu in
               strankarskemu vplivu na izbiro uprav velikih podjetij in posrednem lastništvu preko
               paradržavnih finančnih skladov. Problem je mogoče", to je vlada, "transparentno in
               dolgoročno rešiti le s prodajo državnih deležev v gospodarskih družbah in s
               privatizacijo finančnega sektorja." Konec citata.</p>
               <p>Med mehanizmi za dosego teh strateških ciljev pa vlada v dokumentu govori nadalje o
               prehodu v na znanje temelječo družbo, okrepitvi konkurenčnega gospodarstva ter o
               izboljšanju učinkovitosti države. Razvoj učinkovitega finančnega sistema ter tržno
               usmerjen razvoj gospodarske infrastrukture sta deležna posebne pozornosti in uvrščena
               med najbolj pomembne determinante konkurenčnosti gospodarstva. Konkretne usmeritve
               ter prednostne ukrepe ekonomske politike na področju učinkovitega razvoja finančnega
               sektorja pa dokument razdeli v tri sklope: povečanje konkurence med ponudniki
               finančnih storitev, med katerimi prav posebno omenjajo privatizacijo Nove Ljubljanske
               banke in Nove Kreditne banke Maribor in razvoj trga kapitala; drugič, nujno
               prestrukturiranje ponudnikov finančnih storitev in tretjič, izboljšava na področju
               sistema nadzora, v katerem omenja globalni trend, ki govori v prid enotne nadzorne
               institucije za vse tri segmente finančnega trga. Prav tako kot razvoj finančnega
               sistema je enake pozornosti deležno poglavje o učinkovitem razvoju gospodarske
               infrastrukture. Skupni imenovalec ukrepov ekonomske politike na tem področju pa je
               zagotavljanje tržno usmerjenega razvoja gospodarske infrastrukture. Med ključnimi
               elementi reform, ki naj bi to zagotovili, pa so omenjeni: stroškovno učinkovita
               proizvodnja, upravljavska neodvisnost gospodarskih subjektov, povečanje konkurence,
               učinkovita regulacija in nadzor ter povečanje investicij v gospodarsko
               infrastrukturo.</p>
               <p>Naj opozorim, da je to besedilo, ki sem ga do sedaj omenjal, izvlečeno iz vladnega
               dokumenta, ki ga je celotna vlada sprejela, in ne samo izdelek neke skupine
               strokovnjakov. To je dokument, pod katerim se je podpisala celotna vlada. To je
               dokument vladajoče koalicije. Torej, jasna strategija, ki naj dobi okvir za vsakdanje
               odločanje in ukrepe, jasne napotila, kaj naj bi se dogajalo na področju razvoja
               bančništva in finančnega sistema nasploh, ter kakšen naj bi bil pristop k razvoju
               gospodarske infrastrukture. In ravno razvoj bančništva ter razvoj gospodarske
               infrastrukture pa sta področji, na katerih se je nekaj tednov prej - torej ta
               strategija je bila sprejeta 26. julija 2001, prve pogodbe za nakup s strani
               Energetike pa so se začele izvajati v prvih dneh oktobra. Torej, ta zgodba se je
               odvijala v diametralno drugačni smeri, kot jo je v tej svoji strategiji začrtala
               vlada nekaj tednov prej. Seveda, odvijala se je ne brez njenega vedenja in tihega
               soglasja. Zaman lahko iščete najmanjše indice v teh strateških vladnih dokumentih, da
               bi vlada nameravala podpreti ali pa vsaj tiho pristati ravno na to, kar se je
               zgodilo. Namreč, da je komunalno podjetje javno podjetje Energetika na podlagi
               presežka dohodkov, ki mu jih je omogočila nesmiselno in za naše gospodarstvo
               neodgovorno izpeljana politika nadzorovanih sil(?) enostavno kupila pretežni del
               bančne ustanove v resnih finančnih težavah, pri vsem tem pa končno zanjo plačala,
               tako kot se je že sedaj izkazalo na podlagi vrednosti teh delnic, skoraj desetkrat
               več, kot pa je vredna.</p>
               <p>Torej, spoštovane kolegice in kolegi, očiten razkorak med besedami in dejanji -
               stalnica delovanja te vlade in vladajoče koalicije. Vlada Republike Slovenije bi
               morala preprečiti nakup banke SIB v svoji skrbi za razvoj slovenskega finančnega
               sistema in bančništva in javnega sektorje na področju dejavnosti, ki jih opravlja
               javno podjetje Energetika. Poleg tega neskladja s svojo lastno strategijo, nekaj
               tednov potem ko jo je slovesno sprejela, pa je nakup banke SIB bil tudi opravljen v
               nasprotju s temeljnimi cilji poslovanja gospodarskih javnih služb tako v naši državi
               kot v razvitem svetu. Temeljni cilj njihovega poslanstva teh gospodarskih javnih
               služb je namreč organizirati zadovoljevanje tistih dobrin, ki niso dosegljive na
               prostem konkurenčnem trgu, saj je njihovo proizvajanje najpogosteje povezane z
               uporabo naravnih dobrin, ki so omejene. Poslovanje gospodarskih javnih služb, ki so
               lahko različno organizirane, je pod javnim nadzorom ali nadzorom države ali lokalne
               skupnosti. Ta nadzor se največkrat nanaša na urejanje ali reguliranje cen in razvoj
               teh dejavnosti. Pri izvajanju gospodarskih javnih služb je pridobivanje dobička
               podrejeno zadovoljevanju javnih potreb; tako določa 2. člen zakona o gospodarskih
               javnih službah.</p>
               <p>Z razvojem in reformami javnega sektorja se obseg javnih služb v razvitem svetu
               zmanjšuje, postopoma je ta smer razvoja prisotna tudi že v Sloveniji, povezana z
               izpopolnjevanjem naših pogojev za vstop v EU, kot na primer prodaja plinske in
               električne energije na prostem trgu. Smer razvoja gre v zmanjševanje obsega tega dela
               javnega sektorja in seveda ne obratno, v smer povezovanja povezovanje privatnega
               bančnega sektorja z javnim sektorjem.</p>
               <p>Javno podjetje Energetika sicer lahko potrebuje za svoje razvoje naloge bančne
               storitve oziroma bančna posojila, kar pa ne pomeni, da za to potrebuje svoje lastno
               banko. Pri zadolževanju oseb javnega sektorja morajo biti spoštovane tudi omejitve,
               saj njihovo zadolževanje tako po naših kot po mednarodnih pravilih šteje v
               zadolževanje države oziroma lokalne skupnosti. Zato je tudi logično, da je premier
               Rop na seji državnega zbora na moje poslansko vprašanje odgovoril, da ne podpira
               razvoja, ki ga je z banko SIB začrtala bivša oblast v mestni občini Ljubljana; toda,
               zakaj tega ni preprečil v funkciji finančnega ministra oziroma upravljavca deležev
               države v banki SIB in kot član vlade, ki je zadolžena za pravilen razvoj javnih
               gospodarskih služb sočasno z lokalno skupnostjo.</p>
               <p>Torej to, kar smo že omenili v javni razpravi, odgovori gospoda predsednika vlade na
               naše vprašanje - odgovornost slovenskega vlade na tem področju je očitna. Dopustila
               je, saj tiho je privolila, če drugega ne, vsaj tiho privolila na to, da se je ta
               zgodba odvijala, in sicer v popolnem nasprotju z začrtano strategijo razvoja
               gospodarstva naše Slovenije; razkorak med besedami in dejanji - stalnica te vlade in
               seveda tudi vladajoče koalicije. Vendar, odgovornost vlade pa ni edina odgovornost na
               tem področju, obstajajo tudi odgovornosti - predvsem in nadvse - Banke Slovenije,
               agencije za trg vrednostnih papirjev in še drugih ustanov, o katerih bomo pa tudi
               razpravljali nadalje v tej naši današnji izredni seji. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp17">

               <speaker>PREDSEDNIK BORUT PAHOR:</speaker>

               <p>Hvala lepa. Gradivo je obravnaval odbor za finance in monetarno politiko kot
               pristojno delovno telo državnega zbora in prosim predsednika odbora, kolega Cirila
               Pucka, da predstavi poročilo tega odbora. Prosim, kolega Pucko, imate besedo.</p>
            </sp>
            <sp xml:id="SDZ3-Izredna-30-2003-04-08.sp18">

               <speaker>CIRIL PUCKO:</speaker>

               <p>Hvala lepa. Spoštovani gospod predsednik, predstavniki vlade, spoštovane kolegice,
               spoštovani kolegi.</p>
               <p>Odbor za finance in monetarno politiko je obravnaval predlagano gradivo na svoji 41.
               nujni seji, na katero so bili vabljeni vsi navedeni v uvodu predlaganega gradiva,
               predstavniki državnih organov in institucij.</p>
               <p>Odboru je bilo prav tako posredovano mnenje zakonodajno-pravne službe, ki je proučila
               predloženo gradivo in v tem okviru zlasti predlagane sklepe kot predloge aktov
               državnega zbora. Ta služba je podala tudi določene pripombe na posamezne sklepe, ki
               jih je odbor v nadaljevanju tudi obravnaval in ustrezno popravil oziroma pripravil
               dopolnjen predlog sklepov.</p>
               <p>V uvodni besedi sta predstavnika predlagateljev pozornost namenila predvsem
               podrobnejši obrazložitvi razlogov za zahtevo predlagateljev za sklic izredne seje
               državnega zbora, na kateri bo to predlagano gradivo obravnavano.</p>
               <p>V okviru splošne razprave so predstavniki posameznih vabljenih organov in institucij
               osvetlili nekatera vprašanja, obravnavana v gradivu, in ob tem poudarili posamezna
               dejstva. Tako po oceni Banke Slovenije ob izdaji njenega dovoljenja javnemu podjetju
               Energetika za pridobitev kvalificiranega deleža niso obstajali formalni razlogi,
               zaradi katerih bi banka ob presoji izločitvenih kriterijev na podlagi 20. člena
               zakona o bančništvu zavrnila zahtevo podjetja za izdajo tega dovoljenja. Kar zadeva
               računsko sodišče, le-to nima zakonske pristojnosti za revidiranje SIB banke, kljub
               temu pa je sodišče na podlagi medijskih informacij in dogodkov v zvezi s to banko
               odreagiralo v zaključni fazi revizije proračuna mestne občine Ljubljana, ki se je
               pričela že v letu 2002 in v okviru katere je bila pozornost namenjena tudi vprašanju
               nakupa SIB banke. Osnutek revizijskega poročila je že pripravljenin vsebuje posebno
               poglavje o tej banki, zato bodo predvidoma že konec meseca aprila znani odgovori na
               marsikatero zdaj še odprto vprašanje. V teku sta tudi reviziji javnega podjetja
               Energetika in Holdinga Ljubljana.</p>
               <p>Po vsebinsko bogati razpravi je odbor razpravljal oziroma poskušal upoštevati mnenje
               zakonodajno-pravne službe na predlagane sklepe in posamezne predloge iz razprave ter
               je tako pripravil dopolnjen predlog sklepov, ki je del tega poročila in ga imate pred
               seboj in ga ne bi bral. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp19">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik odbora. Zdaj bomo slišali predstavitve stališč
               poslanskih skupin; prav vse so se prijavile za predstavitev. Najprej poslanci iz
               kluba DeSUS, njihova stališča bo predstavil kolega Valentin Pohorec. Prosim, imate
               besedo.</p>
            </sp>
            <sp xml:id="SDZ3-Izredna-30-2003-04-08.sp20">

               <speaker>VALENTIN POHOREC:</speaker>

               <p>Hvala za besedo, gospod predsednik. Spoštovani gospod minister in državni sekretar!
               Če je zadeva nakupa in prodaje SIB banke ena od otroških bolezni države, ki šteje
               zdaj zgodnja najstniška leta, jo bo treba pač tudi preboleti kot mnoge druge bolezni
               v preteklosti. Smatramo, da je sicer stvar, ki jo danes obravnavamo v državnem zboru,
               stvar lokalnega nivoja, mestne občine Ljubljana, ki bi morala pač priti zadevi do
               dna, vendar je zdaj prenesena na državni zbor in se temu pač ne moremo upreti in
               moramo z vso vestnostjo in pozornostjo pač tudi to zadevo obravnavati.</p>
               <p>Mi smo mnenja, da je primer SIB banke šel skozi predpisan postopek, ki ga imamo z
               zakoni predpisanega, da imamo za to odgovorne institucije, da pa je vendar šel skozi
               brez, morda potrebne, resnejše obravnave in tudi možne zavrnitve v samem postopku, ko
               je nastajal. Res pa je tudi, v kolikor bi katerikoli od teh organov - bodisi Banka
               Slovenije bodisi agencija - zavrnil možnost nakupa, da bi se našli sposobni
               odvetniki, ki bi sklepu oporekali, ki bi sprožili ustavni spor, ki bi sprožili spor
               pred sodišči in bi ga na koncu najbrž tudi dobili kot mnoge druge primere.</p>
               <p>Kljub temu smo mnenja, da so pristojne institucije in seveda odgovorni v njih bili
               premalo pozorni do podrobnosti v tem primeru - ali so premalo resno delovali - ali pa
               imamo v zakonih, ki to področje rešujejo, preveč ohlapne rešitve in pa skratka vse
               namere, ki se pojavijo, karkoli kdo misli bodisi na lokalnem nivoju ali drugem nivoju
               - kupiti, prodati in podobne transakcije početi - pač, "gredo skozi". In da vsak
               doseže svoj cilj, pa četudi je na koncu obsojen na propad. Sedaj je zadeva tako
               daleč, da je pred nami in da je skrajni čas, da se jo razišče do podrobnosti, da se
               najde odgovorne tako institucije kot posameznike, ki so - če so - opustili določene
               svoje odgovornosti in da se obravnava v skladu z zakoni.</p>
               <p>Menimo, da je poleg materialne škode, ki je nastala tako v mestni občini Ljubljana,
               njihovim občanom, nastala škoda tudi v državi in da je največja škoda moralna, v
               zaupanju do vseh institucij, ki so v tem primeru bile prisotne, in to škodo bo po
               našem mnenju najtežje popraviti.</p>
               <p>Mi v naši poslanski skupini obsojamo vsak primer nevestnega, nepoštenega ravnanja in
               še bolj, če je v primeru prisotno osebnega okoriščanje. Zato v celoti podpiramo
               predloge sklepov, dopolnjene predloge sklepov, ki jih je sprejel odbor za finance in
               monetarno politiko. Pričakujemo, da bodo sprejeti sklepi državnega zbora dosegli
               svoje cilje in da bo primer do konca raziskan in odgovorni tudi prišli do svoje
               končne odgovornosti, kot velevajo naši zakoni. Hvala.</p>
            </sp>
            <sp xml:id="SDZ3-Izredna-30-2003-04-08.sp21">

               <speaker>PREDSEDNIK BORUT PAHOR:</speaker>

               <p>Hvala lepa, kolega Pohorec. Stališče poslanske skupine Združene liste socialnih
               demokratov bo predstavil kolega Potrč, za njim kolega Peče. Najprej kolega Potrč,
               prosim.</p>
            </sp>
            <sp xml:id="SDZ3-Izredna-30-2003-04-08.sp22">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi. V poslanski skupini Združene liste
               socialnih demokratov podpiramo dopolnjeni predlog sklepov matičnega delovnega telesa.
               Ocenjujemo, da je na podlagi ugotovljenega stanja dovolj razlogov za utemeljen sum,
               da je pri nakupu SIB banke prišlo lahko do osebnega okoriščanja, da je lahko prišlo
               do premalo skrbnega ravnanja odgovornih organov in da je to razlog, da se zadeve
               proučijo. Ne vidimo nobenega razloga, obratno! Od prvega dneva naprej zagovarjamo
               zahtevo, da se dejansko stanje v mestni občini Ljubljana in tudi v državnem zboru
               čimbolj objektivno in čimprej ugotovi. Zaradi tega smo tudi na matičnem delovnem
               telesu predlagane sklepe podprli in bili mnenja, da naj vprašanje obravnava državni
               zbor.</p>
               <p>Prepričani smo, da je tranzicija v Sloveniji, čeprav ocenjena uspešnejše kot v mnogih
               drugih državah, imela svoje pasti in tudi svoje nepremišljene odločitve, in
               soglašamo, da je potrebno marsikatero od teh odločitev preveriti, da ne bi odpirali
               razprave na novo in na vprašanja, ki niso tema dnevnega reda, ne želimo navajati
               mnogih konkretnih primerov, ker so bile odločitve prav tako nesmotrno sprejete. Ni pa
               nobenega dvoma, da je največ vprašanj in največ nerazčiščenih, da rečem tudi afer ali
               pa primerov, bilo prav v zvezi s financami, v zvezi z gospodarjenjem, v zvezi z
               možnostjo okoriščanja posameznikov, pa tudi v zvezi z velikimi zneski ali v lasti
               delnic, ali v gotovini, ali v nepremičninah, do katerih so mnogi posamezniki v
               desetih letih prišli, po naši oceni prav gotovo ne na podlagi dela in zaslužka, ampak
               tudi z, če že ne nezakonitostmi, pa vsaj z zlorabo ne dovolj preciznih predpisov.
               Zato se nam zdi, da je prav, da se vsak od takšnih primerov razišče. Veseli bomo, če
               se bo en primer raziskal do konca. Mnogi doslej so bili namreč sproženi, pa so ostali
               v zraku, čeprav so aktualni še danes. Ne bom jih zavestno ta moment našteval, ker bi
               potem izpadlo, da hočem vračati žogico na drugi konec, eventualno tudi z imeni
               drugačne provinience.</p>
               <p>Rad bi pa povedal, da smo se v poslanski skupini posebej zavzeli, da se poleg
               konkretnega primera in odgovornosti prizadetih, vpletenih, pa tudi nadzornih
               institucij v primeru SIB banke razišče tudi vprašanje samih predpisov in da je bil na
               naš predlog sprejet tudi soglasno v matičnem delovnem telesu predlog sklepa pod
               številko, ki se glasi: "Vsi pristojni, v 1., 2. in 3. točki sklepov navedeni organi
               naj ocenijo, ali in v kolikšni meri jim obstoječi pravni red zagotavlja pogoje in
               daje pooblastila za ukrepanje, ki ne omogočajo in sankcionirajo zlorabe pri
               pridobivanju premoženjske koristi posameznikom, in predlagajo ustrezne spremembe
               zakonodaje."</p>
               <p>Prepričani smo namreč, da je nujno potrebno, da pristojne institucije in tudi državni
               zbor opravi temeljit pregled svojih sprejetih odločitev, ker menimo, da obstojajo
               možnosti, da se predpisi tolmačijo preveč formalno, da se uresničujejo na način, ki
               ne zagotavlja, da bi se pravočasno preprečile zlorabe in nepravilnosti, ki se potem
               dogajajo in ki dobivajo dimenzije, o katerih je tudi danes govora. To je naš temeljni
               princip in pri njem želimo sodelovati.</p>
               <p>Ali si je državni zbor oziroma ali so si predlagatelji te razprave izbrali najboljšo
               pot za ugotovitev konkretnega stanja in konkretnih razmer, moram reči, je drugo
               vprašanje. Pričakoval sem, da bo danes razprava namenjena ne obtožbam institucij in
               ljudi, ki se ta trenutek ne morejo braniti, pač pa, da bo namenjena krajši
               utemeljitvi predloga sklepov, o katerih naj bi odločali in glede katerihni bilo od
               vsega začetka nobenega dvoma, da bodo sprejeti. Sprejeti zato, da bi institucije in
               morda tudi posamezniki imeli priložnost, da dajo svoj pogled na opozorila, na
               razumevanje predpisov, na dosedanja svoja ravnanja, morda tudi na svojo odgovornost
               in da bi to bila podlaga za razpravo in odločanje v državnem zboru. Predlagatelji
               razprave so si izbrali drugo pot. Ta pot je gotovo politično primernejša, vsaj za
               današnjo razpravo, ali bo njen rezultat tudi primernejši ali ne, bo odvisno od tega,
               kakšni bodo odgovori na vse obtožbe, mnogokrat zelo težke, ki so bile danes dane.
               Tudi posamezniki, ki so bili imenovani in obtoženi, bodo ocenili, ali obstojajo
               razlogi za svojo obrambo ali pa je mogoče, da vsak posameznik lahko izreče o nekem
               drugem pred to govornico brez vsakih sankcij kakršnokoli obtožbo, ne da bi se ta
               lahko in imel pravico ubraniti ali ne.</p>
               <p>Mislim, da bo treba, spoštovane kolegice in kolegi, razmisliti, ali je razprava v
               državnem zboru o tako občutljivih in hkrati zelo zelo pomembnih vprašanjih namenjena
               predvsem ugotavljanju zgolj slabosti in medsebojnemu obtoževanju ali bi naj bila
               namenjena reševanju problemov. Bojim se, da samo plenarna seja državnega zbora za to
               ni najprimernejša oblika in pot. Morda bo na podlagi poročil, ki jih bododali državni
               organi, ki so predlagani v sklepih, to omogočeno. Če bo, potem bo prav gotovo tudi s
               strani poslanske skupine Združene liste socialnih demokratov storjeno vse, da se čim
               bolj natančno, čim bolj konkretno ugotovi ravnanje in odgovornost posameznika in
               institucij, predvsem pa, da se predlagajo tudi potrebne spremembe zakonodaje, ki bi
               zlorabe za naprej onemogočile. Če pa je namen vse razprave predvsem in samo
               medsebojno politično obtoževanje, potem pa bo najbrž rezultat slabši, kot bi si ga v
               naši poslanski skupini želeli. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp23">

               <speaker>PREDSEDNIK BORUT PAHOR:</speaker>

               <p>Hvala lepa. Zdaj ima besedo za predstavitev stališč poslanske skupine Nacionalne
               stranke kolega Sašo Peče, za njim kolega Vnučec. Prosim, kolega Peče.</p>
            </sp>
            <sp xml:id="SDZ3-Izredna-30-2003-04-08.sp24">

               <speaker>SAŠO PEČE:</speaker>

               <p>Spoštovani prisotni! Slovenska investicijska banka ni banka v klasičnem pomenu
               besede. To je banka, katere osnovni name ustanovitve in delovanje je bil
               zagotavljanje finančnih sredstev tistim posameznikom, ki so bili blizu političnemu
               vodstvu, najsibo koncem prejšnjega režima ali kar - je eno in isto - sedanjemu
               vodstvu te države.</p>
               <p>V Slovenski nacionalni stranki ocenjujemo, da je nakup večinskega deleža SIB-a bil
               nezakonit. To poleg nas ugotavlja večji del strokovne javnosti, posameznih inštitucij
               in iskreno upam, da tudi poslanskih skupin, torej poslancev in pa poslank. Potrebno
               pa je poudariti, da po naši oceni odgovornost za nezakonito poslovanje - prodajo,
               nakup - mora prevzeti vlada Republike Slovenije, ki je preko svojih, najsibo državnih
               ali paradržavnih, inštitucij omogočala in tolerirala zadnjih deset let, petnajst let
               dogajanja v okviru v narekovajih "te banke". Pozitivna narava te točke po oceni
               Slovenske nacionalne stranke, torej obravnava SIB banke in pa prejšnji teden tudi
               razprava okoli SIB banke je predvsem v tem, dase pride do zelene niti slovenske
               tranzicije. Kajti, zgodba SIB banke, na vsak način spada v to zgodbo. In zelena nit
               ali pa rdeča, kakorkoli jo lahko imenujemo, nas pelje izključno do političnih
               veljakov in pa tistih prijateljev, ki z njimi prijateljujejo. Torej, do posameznikov,
               zaradi katerih je bila banka v končni fazi oziroma v osnovni fazi tudi ustanovljena.
               Prav tako pa nam ta luč prikazuje tudi odnos in pa prisotnost politike v vseh sferah
               življenja.</p>
               <p>V Nacionalni stranki se nam zdi predvsem zastrušujoča praksa - praksa delovanja te
               naše družbe. In sicer to, da se ne obsoja inštitucij - inštitucij, ki po naši oceni
               oziroma jih bom v osnovi prvo naštel: od računskega sodišča, Banke Slovenije, urada
               za preprečevanje pranja denarja, agencije za trg vrednostnih papirjev in v končni
               fazi tudi kapitalske družbe in odškodninske družbe - da se jih ne obsoja, da svojega
               početja ne opravljajo sproti. Ampak, da se v tej naši Sloveniji vsi zadovoljimo šele
               s tem, da se te inštitucije vključijo v igro takrat, ko je igre že konec, ko je škoda
               na dlani. Torej, da se te inštitucije ne ukvarjajo že v osnovi z nalogami, ki so jim
               podane v zakonu, torej preventivno, da bi poskušali pravočasno pristopiti k reševanju
               problemov, ampak se vedno post festum te naše inštitucije vlade Republike Slovenije
               ukvarjajo s škodljivimi dejstvi. Torej, z nastopom škode in pozneje s pomočjo
               politike skušajo posamezne politične stranke, seveda, vso zadevo naprtiti na sodišče
               in reči: ne, politika se ne bo vmešavala, naj sodišče pove svoje škoda je že tako
               narejena; in s tem onemogoča drugi del politike, ki skuša aktivno vstopiti v zgodbo
               še takrat, dokler še škoda ne pokaže v svojem polnem učinku.</p>
               <p>Žal, jaz sem že v razpravi v okviru SIB banke prejšnji teden poudaril, da je to
               politika Liberalne demokracije in da se odraža v politiki prijateljev Liberalne
               demokracije. Danes pa je treba povedati, da se bodo, žal, prav tako žal, te zgodbe
               odvijale toliko časa, dokler bo napuh najljubši in najhujši greh Liberalne
               demokracije. Ko se bomo v tejdržavi oziroma ko se bo Liberalna demokracija in vlada
               Republike Slovenije izognila temu svojemu najljubšemu grehu, takrat bo konec
               tranzicije in takrat bomo lahko rekli: ni več posameznikov, ki se bogatijo izključno
               na račun družbe, s pomočjo prijateljev iz LDS.</p>
               <p>V Slovenski nacionalni stranki bomo sklepe seveda podprli, iskreno upali, da je to
               ena zadnjih zgodb slovenske tranzicije oziroma škodljivih zgodb slovenske tranzicije.
               Prav tako pa apeliramo predvsem na vlado Republike Slovenije, da ne opravlja samo
               svojih tekočih poslov, torej tistih, zapisanih v zakonu o vladi, ampak se posveti
               predvsem tistim nalogam, ki so veliko pomembnejše. To je, da državo peljejo korak
               naprej in ne mižijo na eno ali celo obe očesi, ko je govor o njihovih prijateljih.
               Hvala.</p>
            </sp>
            <sp xml:id="SDZ3-Izredna-30-2003-04-08.sp25">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Bogomir Vnučec, Stranka mladih Slovenije.</p>
            </sp>
            <sp xml:id="SDZ3-Izredna-30-2003-04-08.sp26">

               <speaker>BOGOMIR VNUČEC:</speaker>

               <p>Hvala za besedo, gospod podpredsednik. Spoštovana ministra, predstavniki vlade,
               kolegice in kolegi! O nesmotrnem nakupu SIB banke s strani Energetike, katere
               večinski lastnik je prek Holdinga Ljubljana mestna občina Ljubljana, se je govorilo
               že takoj, med nakupom oziroma po njenem nakupu. Leta 2001 je Energetika s presežkom
               preveč plačanega ogrevanja meščanov kupila banko in jo krepko preplačalain na ta
               način oškodovala, lahko rečemo, vsakega Ljubljančana za 30.000 tolarjev. A težava ni
               le v previsoki ceni delnic, ki jih je plačala Energetika, ampak tudi, da je posel
               nakupa svojih delnic opravila kar banka sama in z razliko med nakupno in prodajno
               ceno zaslužila 370 milijonov tolarjev. Da je zadeva od govoric prerasla v afero, pa
               so krive predvsem volitve in zamenjava ljudi v mestnem svetu ter zahteva po
               odgovornosti ljudi, ki so pri tem poslu sodelovali. O tem, ali bodo za svoja dejanja
               odgovarjali in pa mogoče tudi plačali, pa bo odločalo tožilstvo, ko bo podalo
               kazenske ovadbe. Da pa nakup banke brez vednosti in odobravanja nekaterih državnih
               institucij ni mogoče, je jasno. Zato je tukaj na mestu vprašanje, kakšna je
               odgovornost Banke Slovenijein, ali sta svoje delo opravili tako agencija za trg
               vrednostnih papirjev kot računsko sodišče oziroma druge državne institucije. Zato je
               današnji namen te seje ugotovitev dejanskega stanja in določitev ukrepov državnim
               institucijam, da bodo lahko poročale temu zboru. Vendar se zdi, da bo seja potekala v
               razpravah, ki smo jih lahko poslušali tudi na matičnem delovnem telesu. Nihče ni
               ničesar kriv in vse institucije so do sedaj v skladu z veljavno zakonodajo. Torej se
               moramo vprašati, ali je naša zakonodajares tako slaba, da se lahko meščane glavnega
               mesta prikrajša za milijarde tolarjev in nihče od institucij nadzora ni mogel
               ukrepati, da bi to preprečil.</p>
               <p>Na odboru za finance in monetarno politiko smo lahko poslušali predstavnike
               pristojnih institucij, ki so nam zagotavljali, da so reagirali pravilno. Se pravi, v
               skladu s svojimi pooblastili in v skladu z veljavno zakonodajo. Predstavnik Banke
               Slovenije, ki je dala soglasje za nakup pravi, da ni bilo zakonske podlage za
               zavrnitev nakupa, delnic podjetjem, kakršna je Energetika. Kljub temu da je
               Energetika javno podjetje, ustanovljeno za izvajanje gospodarske javne službe, in da
               je po nakupu banke z njene strani onemogočeno opravljanje nadzora nad njenim
               poslovanjem. Računsko sodišče ravno sedaj pregleduje poslovanje mestne občine
               Ljubljane in njeno poročilo lahko pričakujemo v kratkem. Upamo, da bomo iz tega
               poročila lahko izvedeli, kakšni so bili ukrepi pri nakupu banke SIB in kakšna je bila
               pri tem vloga mestne občine Ljubljana, Holdinga Ljubljana in drugih hčerinskih
               podjetij. Nekaj je gotovo. Sklep o nakupu banke ni bil izglasovan na mestnem svetu,
               pavendar močno dvomimo, da se je Energetika na lastno pest odločila za nakup banke.
               Zato računsko sodišče pripravlja tudi poročila revizij v Energetiki in Holdingu
               Ljubljana. Škoda, ker teh poročil danes ni tukaj, saj bi lažje razpravljali in bi
               imeli točnepodatke o nakupu te banke. Direktor agencije za trg vrednostnih papirjev
               je sam priznal, da ne ve, ali iz poročil, ki so jih pri prodaji delnic
               borzno-posredniške hiše dolžne dajati agenciji, možno razbrati, ali gre za sum
               zlorabe notranjih informacij aline, saj agencija vidi veliko oviro v nepopolni
               zakonodaji. V zakonu o trgu vrednostnih papirjev se pojem zlorabe notranje
               informacije nanaša le na dogajanja na organiziranem trgu, ne pa na neorganiziranem.
               Očitno je, da je nekaj dela tudi na naših ramenih, se pravi, predvsem pri
               popravljanju zakonodaje tam, kjer smo sedaj ugotovili, da je pomanjkljiva.</p>
               <p>Vendar pa sam nakup banke ni edini problem. Videti je, da se sedaj pojavljajo tudi
               vprašanja glede kreditiranja zdomcev za potrebe njihove vrnitve v Slovenijo, kar je
               opravljala SIB banka po meddržavni pogodbi med Republiko Nemčijo in Republiko
               Slovenijo, o visokem odstotku odpisanih terjatev in še bi lahko naštevali. Epilog
               cele zgodbe bo znan v kratkem. Energetika je objavila javni razpis za prodajo
               bankeSIB, ki naj bi bila izvedena do 9. maja letos. Ustanovljena je bila komisija, ki
               naj bi odločila, katera ponudba za nakup banke je najugodnejša in kako bo denar, ki
               je bil porabljen za nakup banke, dobila nazaj. Vendar tudi tukaj se že pojavljajo
               določeniproblemi. Med možnimi kupci sta najbolj izpostavljena prav A banka in Nova
               Ljubljanska banka. Prva predvsem zaradi tako imenovane pogodbe o zagotavljanju
               likvidnosti, ki naj bi ji prinesla prednost pred ostalimi ponudniki druga pa
               predvsem, ker je imela delnice v SIB banki in jih je drago prodala, sedaj se pa
               ponovno pojavlja kot kupec. Zdi se, da se bo tudi tukaj zapletlo.</p>
               <p>Zato v Stranki mladih Slovenije menimo, da je današnja seja le prvi korak pri
               odkrivanju morebitnih nepravilnosti, ki so se zgodile pri nakupu te banke. Poslanci
               Stranke mladih Slovenije bomo podprli predlagane sklepe in pričakujemo, da bo po
               prejemu poročil nadzornih organov sklicana ponovna seja ali vsaj seja odbora za
               finance in monetarno politiko, kjer se bodo proučili morebitni nadaljnji ukrepi.</p>
               <p>Nakup banke SIB ne sme biti še ena od mnogih afer, kjer po določenem času stvari
               potihnejo, odgovarja pa nihče. Hvala.</p>
            </sp>
            <sp xml:id="SDZ3-Izredna-30-2003-04-08.sp27">

               <speaker>PREDSEDNIK BORUT PAHOR:</speaker>

               <p>Hvala lepa. Zdaj bo dobil besedo kolega doktor Bajuk za predstavitev stališč
               poslanske skupine Nove Slovenije, za njim kolega Podobnik. Najprej kolega, doktor
               Bajuk. Prosim.</p>
            </sp>
            <sp xml:id="SDZ3-Izredna-30-2003-04-08.sp28">

               <speaker>DR. ANDREJ BAJUK:</speaker>

               <p>Hvala, gospod predsednik. Rad bi omenil v tej svoji, v tem delu predstavitve našo
               oceno o odgovornosti določenih institucij naše države, predvsem pa o Banki
               Slovenije.</p>
               <p>Izhajajoč iz stališča spoštovanja veljavne zakonodaje, to je zakon o bančništvu, in
               mednarodnih stališč o revidiranju, ki pa so po zakonu o revidiranju del našega
               pravnega sistema, ne moremo drugače kot zaključiti, da največjo odgovornost za
               razmere v banki SIB med institucijami slovenske države nosi Banka Slovenije.</p>
               <p>Vloga nadzornika, to je Banke Slovenije, mora biti, namreč po zakonu o bančništvu in
               navedenem mednarodnem stališču baselskih nadzornikov, naslednja: varovanje zdravja in
               trdnosti bančništva, skrb, da imajo banke uspešne postopke nadziranja posojil in da
               jih tudi dosledno izvajajo, dobiti prepričanje - nadzornik - ali je banka oblikovala
               ustrezne rezervacije, na primer v zvezi s slabimi in dvomljivimi terjatvami, pravilno
               vrednotenje čistih sredstev bank in lastniškega kapitala, skrb za organizacijski
               ustroj in učinkovito informacijsko ureditev, prizadevanje, da kakovost ravnateljstva,
               to se pravi uprave banke, ustreza vrsti in obsegu poslovanja z oblikovanjem mnenja o
               strokovni sposobnosti ravnateljstva ter zagotovitev, da ima ravnateljstvo jasno
               predstavo o svoji strategiji.</p>
               <p>Revizijsko poročilo, ki je bilo izdelano v marcu leta 2003, omogoča sklepati, da
               Banka Slovenije vloge nadzornika pri tej banki ni opravila uspešno. Banke Slovenije
               je vsaj od leta 1997 ko je banka SIB izkazala veliko izgubo v višini 548 milijonov
               SIT, vedela oziroma bi morala vedeti, da SIB banka ni dovolj zdrava in trdna banka,
               da ne nadzira v zadostni meri odobrenih posojil oziroma jih ne iztrjuje redno, da ne
               oblikuje zadostnih rezervacij, da nima dovolj zanesljivega kontrolnega
               informacijskega sistema, da uprava, vodstvo uprave ni kakovostno, ker ne zagotavlja
               zdravja banke in nima strategije za preživetje tako majhne banke.</p>
               <p>Banka Slovenije bi od leta 1997 naprej morala ocenjevati, ali uprava banke izpolnjuje
               vse dolžnosti po 26. členu zakona o bančništvu, ki pa med drugim zahteva, da člani
               uprave banke morajo zagotoviti, da banka posluje v skladu s pravili o obvladovanju
               tveganj; da člani uprave banke morajo zagotoviti spremljanje tveganj, katerim je
               banka izpostavljena pri poslovanju; da člani uprave banke morajo zagotoviti
               organizacijo sistema notranjih kontrol navseh področjih poslovanja banke in notranjo
               revizijo; da člani uprave banke morajo zagotoviti, da banka vodi poslovne in druge
               knjige ter poslovno dokumentacijo na takšen način, da je verodostojen in na podlagi
               naše zakonodaje.</p>
               <p>Naj še k temu omenim, da je revizijska hiša, ki je opravila revizijo februarja leta
               2002, o tej zadevi zapisala, kot smo razumeli in to citiram: "... je banka v
               preteklih letih zaradi zadržanja konkurenčnega položaja na trgu vodila manj striktno
               politiko izterjave slabih naložb inpri tem tudi oblikovanja rezervacij." Prav tako bi
               morala Banka Slovenije tudi pozorno spremljati delovanje nadzornega sveta SIB banke
               in ugotavljati, ali le-ta izpolnjuje svoje dolžnosti na način, kot jih zahteva 30. in
               31. člen zakona o bančništvu, ki pa nadzornemu sveta nalaga zelo konkretne in težke
               naloge, poleg tega, kar že itak zahteva zakon o gospodarskih družbah. V nadzornem
               svetu SIB banke je imela, kot vemo, svojega predstavnika tudi vlada, in sicer kot
               predstavnika največjega posamičnega lastniškega deleža. Torej, vlada je morala biti
               informirana. Banka Slovenije v odnosu do uprave in nadzornega sveta ni ravnala kot
               neodvisen nadzornik ali pa je, vendar neuspešno ali premalo odločno - morda zaradi
               politične pomembnosti vodstva uprave.</p>
               <p>Ugotovitve revizijske hiše iz leta 2002 kažejo, da je Banka Slovenije, po stanju
               konec leta 2000, v prvih dneh leta 2001 preverila pomemben del posojilnega portfelja
               SIB banke in se verjetno prepričala, da računovodski izkazi, h katerim je za to leto
               izrekel potrdilno pozitivno mnenje zunanji pooblaščeni revizor ITEO Abeceda, da ti
               niso verodostojni. Pri preveritvi skoraj polovice portfelja je morala tudi ugotoviti,
               da se posojila ne vračajo zato, ker za njihovim najemom stojijo tako imenovani
               slamnati možje, kot jih je imenoval bivši guverner Banke Slovenije dr. France Arhar.
               Zelo nenavaden odnos pa je Banka Slovenija pri vsem tem gojila tudi do zunanjega
               pooblaščenega revizorja. Vprašanje je, zakaj Banka Slovenije v letu 2001 ni zavrnila
               revizijskega poročila ITEO Abeceda k računovodskim izkazom za leto 2000, ki je bilo
               kot pozitivno izdano prav v času, ko je že sama Banka Slovenije izdala odredbo za
               odpravo kršitev z dne 20. marca 2001. Banka Slovenije je namreč imela po četrtem
               odstavku 121. člena zakona o bančništvu pristojnost zavrniti revizijsko poročilo, če
               ne bi bilo izdelano skladno z zahtevami tega člena, ter zahtevati, da revizijski
               pregled opravi drug pooblaščen revizor na stroške banke. Banka Slovenije je to
               storila šele tedaj, ko je ta isti revizor podalpozitivno mnenje še za leto 2001. To
               je storila v odredbi za odpravo kršitev in dodatnih ukrepov za uresničevanje pravil o
               obvladovanju tveganj z dne 9. novembra 2001, v kateri Banka Slovenije nalaga SIB
               banki, da mora pogodbeno najeti revizijsko družbo, ki ne sme biti ista revizijska
               družba. V tej odredbi je tudi zahtevala, da mora banka sama dati soglasje k izboru
               revizorja za izvedbo posebnega skrbnega pregleda kreditnega portfelja in postopkov
               upravljanja s kreditnimi tveganji v banki. IzrednI revizijski pregled je moral biti
               po tej odredbi izveden do 31. marca 2002.</p>
               <p>Vsa ta dogajanja je gospod viceguverner, gospod Nučič, posredno tudi potrdil na seji
               odbora za finance in monetarno politiko, ko je dejal, in tu citiram: "Iz podatkov o
               poslovanju javnega podjetja Energetika je izhajalo, da bo lahko to podjetje podprlo
               banko - banko, ki je bila, tako kot je tudi danes že rečeno, že takrat znano v
               težavah." Konec citata. Banki Sloveniji je torej bilo znano stanje v SIB banki,
               vendar ga ni razkrila - ne moremo sklepati drugače kot z namenom, da javnost ne bi
               izvedela, kaj bo v resnici kupilo javno podjetje Energetika.</p>
               <p>Sedaj pa še nekaj besed o izdaji dovoljenja Banke Slovenije javnemu podjetju
               Energetika. To dovoljenje za pridobitev kvalificiranega deleža je Banka Slovenije
               izdala na podlagi 20. člena zakona o bančništvu z odločbo dne 28. novembra 2001 -
               ponovim: 28. novembra 2001. Le nekaj dni prej, pred tem, to je 9. novembra 2001, pa
               je izdala odredbo za odpravo, že omenjeno odredbo, za odpravo kršitev indodatnih
               ukrepov za uresničevanje pravil za obvladovanje tveganj. Banka Slovenije je torej z
               izdajo odredbe o odpravi kršitev in obvladovanju tveganj nedvoumno priznala oziroma
               izkazala, da je pomagala vsaj javnosti prikriti dejansko stanje SIB banke. Ob
               razkritju dejanskega stanja bi namreč akterji nakupa SIB banke v javnosti ne mogli
               upravičevati cene delnic, ki je bila celo do 50% višja, kot je bila do tedaj vsaj na
               sivem trgu. Seveda tega ni prikrila vodstvu uprave SIB banke, gospodu Klemenčiču kot
               prvemu odgovornemu, in tudi nadzornemu svetu ter akterjem na strani javnega podjetja
               Energetika oziroma mestne občine Ljubljana, gospe županji Viki Potočnik.</p>
               <p>Banka Slovenije, torej pri izdaji odločbe za upravljanje kvalificiranega delneža iz
               28. novembra ni zanimalo dejstvo, da bo s tem nakupom oškodovano javno podjetje
               Energetika, in s tem javni interes kupcev proizvodov oziroma storitev javnega
               podjetja Energetika, javni interes meščanu mestne občine Ljubljane in primestnih
               občin. Banka Slovenije je vedela,da bo denar, vložen v nakup delnic SIB banke,
               porabljen za kritje rezervacij za neizterjana posojila banke iz prejšnjih let. Vedela
               je, da so potrebne dodatne rezervacije celo višje od kapitala, ki ga je vplačalo
               javno podjetje Energetika za že preplačanedelnice v višini 78.7% deleževega kapitala.
               Banka Slovenije je vedela, da bo torej ta javni kapital takoj izgubljen, zato bi
               Banka Slovenije tudi morala formalno oceniti, da kupec, javno podjetje Energetika, ne
               izpolnjuje pogojev v smislu 20. člena zakonao bančništvu za upravljanje
               kvalificiranega deleža. Javno podjetje Energetika namreč oblikuje cene svojih
               proizvodov in storitev pod nadzorom, kar mu zagotovo ne omogoča zagotavljanja
               dodatnega oblikovanja dobička oziroma kapitala v breme svojih cen.</p>
               <p>Mestna občina Ljubljana kot lastnik javnega podjetja Energetika oziroma Holdinga
               Ljubljana namreč o nakupu kvalificiranega deleža sploh ni odločala, kot smo že danes
               slišali, kar je bilo Banki Sloveniji tudi znano iz javnih informacij, ravno tako o
               tem niso odločale druge solastnice primestne občine.</p>
               <p>Občine kot ustanoviteljice javnega podjetja Energetika oziroma Holdinga bi o nakupu
               deleža banke SIB morali odločati skladno s 73. členom zakona o javnih financah.
               Sklicevanje gospoda viceguvernerja Nučiča na organiziranje javnih podjetij v holding,
               to je, da je javno podjetje Energetika hčerinsko podjetje Holdinga Ljubljana, namreč
               nima niti pravnoformalnega niti ekonomskega opravičila za utemeljitev upravičenosti
               izdaje dovoljenja. Javno podjetje Energetika si samo - vsako javno podjetje si samo
               bodisi prek cene proizvodnih storitev ali prek zadolževanja ne more zagotoviti
               dodatnih sredstev za nadaljevanje saniranja SIB banke. Tudi zadolževanje javnih
               podjetij mora skladno z 88. členom zakona o javnih financah odobriti občinski svet.
               Banka Slovenije bi torej morala prepoznati, da javno podjetje Energetika ne more
               opravljati večinskega deleža SIB banke. To je, v letu 2003 ob razkritju pravilne
               višine potrebnih rezervacij je SIB banki za neizterljiva posojila postalo jasno, saj
               javno podjetje Energetika, Holding Ljubljana in mestna občina Ljubljana ter druge
               primestne občine nimajo sredstev za pravo dokapitalizacijo, ki bo zagotovila potreben
               kapital banke.</p>
               <p>Torej, Banka Slovenije je odločbo o opravljanju kvalificiranega deleža SIB banke
               izdala javnem podjetju Energetika v nasprotju s prvo in drugo točko drugega odstavka
               20. člena Zakona o bančništvu. Zato, naj to točko razveljavi in SIB banko vrne
               prvotnim lastnikom, tistim lastnikom pred 5.10. 2001. Če bi morala Banka Slovenija
               zaradi sodelovanja v tej žalostni zgodbi, sodelovanja v tej prevari, kriti javnemu
               podjetju Energetiki škodo v višini izgubljenega kapitala - seveda žalostna novica -
               bi to bilo zopet v breme javnih sredstev, saj je Banka Slovenije javna institucija,
               njeni presežki pa pripadajo državnemu proračunu. Naj na koncu še omenim, da je Banka
               Slovenije na podlagi našega ustavnega reda 152. členu samostojna, a vendar odgovorna
               državnemu zboru.</p>
               <p>Rad bi govoril o odgovornosti vlade z vidika neprimerne ureditve nadzora nad
               izvajanji javnih pooblastil pooblaščenih revizorjev oziroma revizijskih družb. V SIB
               banki je pooblaščeni revizor za leti 2001 in 2000 k računovodskim izkazom podal
               pozitivno ali pritrdilno revizorjevo mnenje. Banka SIB je bila prodana na podlagi teh
               podatkov iz revizijskega poročila k računovodskim izkazom leta 2000, katerim je bilo
               izdano pozitivno ali pritrdilno revizorjevo mnenje. Pooblaščeni revizor je izdal
               pozitivno mnenje za obdobje, za katero je Banka Slovenije že zahtevala ukrepanja.
               Odredba o odpravi kršitev in dodatnih ukrepov za uresničevanje pravilo obvladovanju
               tveganj, ki ga je Banka Slovenije izdala v začetku leta 2001, v mesec marec, to je v
               tistem času, ko je revizorsko mnenje izdal pooblaščeni revizor, v tem letu 2003
               razkrito dejansko stanje v banki SIB za nazaj, po stanju konec leta 2001, omogoča
               utemeljeno sklepati, da je pooblaščeni revizor kršil pravila o neodvisnosti
               revidiranja oziroma pravila revizijskih standardov. Isti pooblaščeni revizor je
               pozitivno mnenje izrekel tudi k računovodskim izkazom za leto 2001, ko so bili prav
               tako neverodostojni, saj v njih niso bili oblikovani zadostni stroški rezervacij za
               tveganje in v pogodbenih rokih neizterljive terjatve banke SIB. V primeru SIB banke
               si javnost postavlja vprašanje: Kako bo ali sploh bo opravljen nadzor nad revizorjem
               banke SIB za leti 2000 in 2001? Hkrati se postavlja se sistemsko vprašanje, ali je
               novi Zakon o revidiranju res predvidel primerne rešitve za nadzor nad revizijskimi
               družbami in njihovimi pooblaščenimi revizorji? Z Zakonom o revidiranju je bil nadzor
               nad izvajanjem javnih pooblastil podeljen samemu stanovskemu nadzoru v okviru
               slovenskega inštituta za revizijo, ne da bi bile pri tem spoštovane rešitve, na
               katere opozarjajo usmeritve v razvoju revizijske stroke v Evropski uniji. Opozicija
               jim je nasprotovala ob sprejemanju novega Zakona o reviziji v letu 2001, ter takoj po
               sprejemu predlagala spremembe in dopolnitve novega zakona o revidiranju. Seveda,
               neuspešno.</p>
               <p>V svojem mnenju o predlaganih spremembah, poslanim Odboru državnega zbora za finance
               in monetarno politiko z dne, 15. junija 2001, pa je slovenski institut za revizijo
               med drugim zapisal, in tu citiram: "Vsako pretirano sklicevanje na smernice Evropske
               unije ali na pravni red članic Evropske unije v pogledu urejanja zadev revizijske
               stroke je bolj ali manj jalovo početje, v dobršni meri pa tudi zavajanje slovenske
               javnosti. Slovenski revizorji se bomo na take poskuse tudi v prihodnosti odzivali z
               vso etično in moralno tankočutnostjo in angažiranostjo." Konec citata. Težko
               razumljivo.</p>
               <p>V primeru SIB banke se zato v javnosti vzbuja sum v neodvisnost naše revizijske
               stroke in se to dejanje revizorjev vzporeja z afero Enron. Ne sicer po materialni
               vrednosti, temveč po sistemski ureditvi. Prevladuje prepričanje, da tega suma o
               neodvisnosti oziroma povezanosti pooblaščenega revizorja z upravo SIB banke ne bo
               nihče razkril oziroma preveril ter sankcioniral, saj je pooblaščen revizor, ki je
               izdal pozitivno revizijsko mnenje za banko SIB, hkrati najvišji funkcionar
               slovenskega inštituta za revizijo, predsednik njegovega revizijskega sveta, ki v
               primeru kršitev pravil revidiranja le-te ugotavlja in tudi vzema dovoljenje za
               delo.</p>
               <p>V primeru SIB banke je izpostavljen tudi sum v neodvisnost pooblaščenega cenilca
               vrednosti podjetij, ki je ocenil vrednost kapitala banke SIB po stanju konec leta
               2001, to je po izvedenem nakupu s strani javnega podjetja Energetika, in sicer 18.
               marca 2002. Pri tem je ocenil kapital banke celo višje, kot ga je izplačalo javno
               podjetje Energetika Po verodostojnih podatkih, ki jih je v letu 2003 razkrila druga
               revizijska hiša, je knjigovodska vrednost tega kapitala dejansko skoraj desetkrat
               manjša od navedene cenitve pooblaščenega cenilca. Za podeljevanje in vzemanje licenc
               cenilcem je prav tako pristojen slovenski inštitut za revizijo oziroma njegov
               strokovni svet.</p>
               <p>Vlada Republike Slovenije je odgovorna za primernost ali neprimernost sistemske
               ureditve nadzora nad revizijsko stroko po Zakonu o revidiranju za izvajanje javnih
               pooblastil slovenskega inštituta za revizijo. V praksi pa je, izhajajoč iz določil
               zakona v upravnem postopku za izvajanje javnih pooblastil, zadolženo ministrstvo za
               notranje zadeve. Zakon o revidiranju namreč revizijski stroki daje pooblastilo, da
               odvzema dovoljenja za delo revizorjem po posebnem upravnem postopku, predpisanem v
               taistem zakonu o revidiranju.</p>
               <p>Končno bi rad tudi omenil odgovornost vlade z vidika sistemske ureditve trga
               vrednostnih papirjev. Pri prodaji banke SIB so opozicijski svetniki Mestne občine
               Ljubljana - kot smo že danes slišali - v prvih dneh januarja 2002 med drugim tudi
               poslali dopis Agenciji za trg vrednostnih papirjev, v katerem so to ustanovo
               seznanili s takrat znanimi podatki o nakupu SIB banke s strani javnega podjetja
               Energetika, ki naj bi se izpeljalna podlagi zlorabe notranjih informacij. Mesec dni
               kasneje so dobili odgovor. V tem odgovoru je takratno vodstvo Agencije za trg
               vrednostnih papirjev zavzelo stališče, da je trgovanje z delnicami na podlagi
               notranjih informacij, ki je po Zakonu o prevzemih prepovedano in po kazenskem
               zakoniku tudi kaznivo dejanje, sicer omejeno na organizirani trg. Ker delnice banke
               SIB niso kotirale na borznem ali prostem trgu Ljubljanske borze, je promet z njimi
               potekal na neorganiziranem ali tako imenovanem sivem trgu.</p>
               <p>Torej, kupec banke SIB ni bil dolžan spoštovati Zakona o prevzemih, ker ta velja samo
               za prevzeme družb, ki kotirajo na organiziranem trgu in v določenih primerih za
               delniške družbe, nastale v lastninskem preoblikovanju podjetij. V četrtim oddelek
               Zakona o gospodarskih družbah pod naslovom "Pravna razmerja med družbo in delničarji"
               je vključeno načelo enakega položaja delničarjev, in sicer v 219. členu, ki dobesedno
               pravi (citiram): "Organi družbe morajo delničarje ob enakih pogojih enako
               obravnavati."</p>
               <p>219. člen zakona o gospodarskih družbah, ki zagotavlja delničarjem enakost pri
               prevzemu, tako ni bil spoštovan. Določba 219. člena Zakona o gospodarskih družbah bi
               imela svoj smisel le, če bi bila nadzirana v okviru zakona o prevzemih. Ker tega ni,
               nima nobene dejanske vrednosti, saj zahteva, da vsak delničar pravico do
               enakopravnosti in odškodnino iztoži po sodni poti. Kršenje 219. člena Zakona o
               gospodarskih družbah poleg tega tudi ni sankcionirano. Sankcionirana torej ni ena
               temeljnih določb zakona o gospodarskih družbah, ki naj bi varovala zlasti male
               delničarje.</p>
               <p>Odprto pa ostaja vprašanje: Ali ni mogoče uporabiti 244. člena Kazenskega zakonika,
               ki govori o zlorabi položaja ali pravic kot kaznivo dejanje zoper gospodarstvo pri
               opravljanju gospodarskih dejavnosti, ne da bi jih omejeval na organiziran trg
               vrednostnih papirjev, kot v primeru zlorabe notranjih informacij? Vprašanje je povsem
               umestno, ker je iz poročila Agencije za trg vrednostnih papirjev o svojem delu v letu
               2001 razvidno, da morajo borzno-posredniške hiše poročati tejagenciji tudi o poslih,
               ki jih opravljajo na neorganiziranem trgu. Ker je skoraj polovico delnic javno
               podjetje Energetika kupilo na podlagi treh različnih pogodb z borzno-posredniškimi
               hišami, je na podlagi tega poročila jasno, da je bila agencija za trgvrednostnih
               papirjev s temi posli seznanjena. Ali je v skladu z zakonom Agencija za trg
               vrednostnih papirjev ta poročila prejela? Če jih ni prejela, ali je kaj ukrepala? Če
               jih je prejela, ali je kaj ukrepala? Če je bila seznanjena z navidezno kršitvijo 219.
               člena Zakona o gospodarskih družbah, ali ni umestno pričakovati, da bi vsaj preučila
               možnost, da bi uveljavila spoštovanje tega bistvenega načela naše zakonodaje? Sicer
               pa tako vlada in vladajoča koalicija v državnem zboru ne posvečata nobene pozornosti
               analizi izvajanja zakonodaje, ki ureja delovanje trga kapitala, čeprav poslovna
               javnost in mediji pogosto opozarjajo na nepopolno in neusklajeno zakonodajo, ki ureja
               to področje.</p>
               <p>Odbor za finance in monetarno politiko ne obravnava tako pomembnih poročil, kot so
               poročila o delu Agencije za trg vrednostnih papirjev in poročilo o stanju na trgu
               vrednostnih papirjev. Analize uresničevanja Zakona o gospodarskih družbah ministrstvo
               za gospodarstvo še nikoli ni opravilo. Agencija za trg vrednostnih papirjev jeposlala
               v državni zbor že osmo letno poročilo o svojem delu in sedmo letno poročilo o stanju
               na trgu vrednostnih papirjev, ne da bi jih poslanci na svoji seji do sedaj kdaj
               obravnavali. Vlada Republike Slovenije in njene institucije, kot je ta agencija, ki
               bi res želele urediti slovenski trg kapitala, bi morale državni zbor sproti
               seznanjati s tekočimi problemi ob njegovem nadziranju. Državni zbor pa bi moral
               zagotavljati sprotno obravnavanje njihovih poročil. Nasprotno, Odbor za finance in
               monetarno politiko državnega zbora ne omogoča niti obravnave rednih letnih poročil
               Agencije za trg vrednostnih papirjev, saj ni omogočil obravnave letnih poročil niti
               za leto 2001. To je za leto, ko je bilo v javnosti več kot dovolj informacij o
               nedelovanju Agencije za trg vrednostnih papirjev. Upravičenost za uvrstitev navedenih
               poročil na dnevni red državnega zbora izkazuje že samo ena izmed več glavnih nalog
               Agencije za trg vrednostnih papirjev, to je nadzor nad postopki o Zakonu o prevzemih.
               Naj še dodam, da je gospodpredsednik državnega zbora v prvih dneh marca leta 2003
               navedeni poročili Agencije za trg vrednostnih papirjev umaknil iz dela državnega
               zbora z obrazložitvijo, da nista več aktualni. To seveda ni res!</p>
               <p>Agencija za trg vrednostnih papirjev je v poročilu o stanju na trgu vrednostnih
               papirjev zapisala: "Navedene sankcije zoper kršitelje, ki so agenciji na voljo, so
               nezadostne, podobno pa velja tudi za druga področja njenega dela. Poleg nezadostnih
               sankcij Agencija na podlagi dosedanjih izkušenj ugotavlja, da bi z nekaterimi
               tehničnimi popravki Zakon o prevzemih, ki je bil načelno mednarodno primerljiv
               predpis, odpravil nekatere nejasnosti v definicijah, neusklajeno delovanje in
               neusklajenosti v postopkih, ki jih sočasno vodijo različni organi, to so Banka
               Slovenije, Urad za varstvo konkurence. Največjo pozornost pa bi zaslužila obravnava
               Zakona o trgu vrednostnih papirjev, ki ureja kapitalski trg v Sloveniji, poslovanje z
               vrednostnimi papirji, delovanje borze posredniških hiš, delovanje oziroma nadzor
               Agencije za trg vrednostnih papirjev. Toda le za tiste delniške družbe, ki kotirajo
               na organiziranem trgu. Na borznem trgu, za katerega veljajo vsa pravila, kotira danes
               cca. 30 delniških družb. Na njegovem prostem trgu pa še dodatnih 100 delniških družb.
               Torej za cca. 30 delniških družb obstajajo v Sloveniji potencialne možnosti, da pri
               njih lahko koncentracija kapitala poteka pod nadzorom Agencije za trg vrednostnih
               papirjev. Za cca. 1000 ostalih delniških družb, ki so še nastale z lastninskim
               preoblikovanjem podjetij, pa te možnosti ni niti teoretično. To dejstvo pomeni, da za
               veliko večino delniških družb v Sloveniji, ki jih ni na ljubljanski borzi, ne veljajo
               skoraj nobena pravila. Če pa veljajo, kot na primer 219. člen Zakona o gospodarskih
               družbah, pa morajopravico za njihovo uveljavitev iskati delničarji na sodišču.</p>
               <p>Še druga posebnost. V Sloveniji na borznem trgu ne kotira nobena banka. Gre za veliko
               tranzicijsko posebnost. Tako med drugim nihče ne ve, kako so bila določena menjalna
               razmerja med delnicami Nove ljubljanske banke in delničarji privatnih bank, lastniki
               nekdanjih hčera Ljubljanske banke, ki so bile pripojene NLB-ju malo pred prodajo KBC,
               in tako tudi ne, koliko so s tem poslom ti prvotni lastniki pripojenih bank
               zaslužili. Odgovornost za to, da je javno podjetje Energetika lahko kupilo banko SIB
               mimo pravil, ki naj bi urejevala pregledno poslovanje s trgovanjem z delnicami
               delniških družb, je odgovornost Vlade Republike Slovenije, njenih finančnih ministrov
               in nenazadnje deloma tudi državnega zbora.</p>
               <p>Zakonodaja, ki ureja kapitalski trg v Sloveniji, je očitno in morda tudi namenoma
               nepopolna, neusklajena in onemogoča nadzor nad trgom kapitala ter dovoljuje pospešeno
               koncentracijo kapitala na škodo malih delničarjev oziroma delničarjev, ki nimajo
               notranjih informacij.</p>
               <p>Spoštovane kolegice in kolegi! Sklepi, ki smo jih predlagatelji predlagali, da naj
               jih ta državni zbor sprejme in ki so bili tudi preoblikovani na odboru za finance in
               monetarno politiko, nam omogočajo, da bo ta državni zbor opravil svojo dolžnost,
               svojo dolžnost kot zakonodajalec in kot nadzornik določenih ustanov, ki so temu
               državnemu zboru dolžne poročati tako, da bomo mi kot izvoljeni predstavniki ljudstva
               o tem tudi ukrepali. Hvala lepa!</p>
            </sp>
            <sp xml:id="SDZ3-Izredna-30-2003-04-08.sp29">

               <speaker>PREDSEDNIK BORUT PAHOR:</speaker>

               <p>Hvala lepa, kolega dr. Bajuk. Sedaj ima besedo kolega Podobnik. Predstavil bo
               stališče poslanske skupine Slovenske ljudske stranke. Za njim mag. Vizjak. Prosim,
               kolega Podobnik.</p>
            </sp>
            <sp xml:id="SDZ3-Izredna-30-2003-04-08.sp30">

               <speaker>JANEZ PODOBNIK:</speaker>

               <p>Spoštovani gospod predsednik! Kolegice in kolegi! Spoštovani predstavniki vlade!
               Poslanska skupina Slovenske ljudske stranke se danes tretjič oglaša ob vprašanju
               žalostne zgodbe prodaje SIB banke, kot jo je pred menoj podelil kolega dr. Bajuk.</p>
               <p>Danes smo v nastopnem govoru prvopodpisnika za to izredno sejo kolega Janeza Janše
               slišali nekaj novih dejstev. Jaz osebno jih še nisem slišal. Osebno tudi menim, da je
               bil njegov nastop argumentiran, vsebinski, korekten in v skladu s točko dnevnega
               reda.</p>
               <p>Vprašanje je, ali so predlagani sklepi, ki jih je delno odbor dopolnil, taki, da bodo
               v celoti sledili informacijam, ki jih je danes državni zbor kot nadzorni organ
               nekaterih institucij dobil. Morda bi bilo po tem nastopu potrebno nekaj teh sklepov
               dopolniti. Enega bom tudi sam predlagal.</p>
               <p>Začel bom na enak način, kot sem začel pred dobrim tednom dni oziroma desetimi dnevi,
               ko smo govorili o odgovoru predsednika vlade na poslansko vprašanje dr. Bajuka. Ves
               čas obravnave o tem spornem nakupu Slovenske investicijske banke je potrebno
               poudariti, da je državni zbor pred odgovorno nalogo, da ohrani občutek, da se tudi na
               tej seji pogovarjamo o banki, ki je del zelo občutljivega bančnega sistema. Dober
               bančni sistem deluje, če varčevalci zaupajo bankam in do njihovim nadzornim
               ustanovam. To opozorilo velja upoštevati tudi pri današnji razpravi, kot to velja pri
               ostalih obravnavah bančne problematike.</p>
               <p>Kot je bilo tukaj že povedano, je državni zbor na podlagi ustave formalni nadzornik
               delovanja Banke Slovenije, ki pa je od vlade neodvisna ustanova. Tudi to dejstvo daje
               še posebno težo današnji razpravi. Ravno v imenu te odgovornosti, ki jo ima državni
               zbor po ustavi in zakonu, mora le-ta zagotoviti, da pristojne ustanove razkrijejo vse
               eventualne nepravilnosti, ki so se dogajale v zvezi s poslovanjem in menjavo
               lastništva SIB, in da je državni zbor pri tem dosleden, da ohrani načeto zaupanje v
               bančni sistem in v njegove nadzorne ustanove.</p>
               <p>Kar se tiče lokalne, mestne oblasti, stvar mesta in mestnega sveta v Ljubljani, je,
               da razčisti namene nakupa SIB in zakonitosti sprejemanja odločitev v javnih
               podjetjih, katerih lastnica je Mestna občina Ljubljana.</p>
               <p>V poslanski skupini Slovenske ljudske stranke se pridružujemo tistim, ki so
               zaskrbljeni, da slovenska prestolnica neusmiljeno izkorišča monopolni položaj
               nekaterih gospodarskih javnih služb in z vedno višjimi cenami ustvarja ogromne
               finančne presežke.</p>
               <p>Kako je mogoče, da se pod krinko prilagajanja cen monopolistov evropskim cenam še
               vedno skrivajo interesi posameznih lobijev, ki skušajo na zelo lahek način
               izkoristiti svoj privilegiran položaj?</p>
               <p>Cene monopolistov je treba izenačiti z njihovimi realnimi stroški poslovanja in z
               amortizacijo. Finančni presežki oziroma dobički so v tem smislu nedopustni. Toda, o
               tem naj pove svoje mnenje ljubljanska mestna občina in tudi sproži ustrezne sodne
               postopke za vrnitev eventualno nezakonito izgubljenih finančnih sredstev.</p>
               <p>Kot je bilo že omenjeno, je pomembno, da se državni zbor zelo natančno opredeli do
               posameznih razsežnosti problemov, ki so se pojavili z afero Slovenske investicijske
               banke, ker je tudi formalno nadzorna ustanova nad delovanjem Banke Slovenije. Kot
               kaže, so v pogledu nadzora odpovedale številne nadzorne ustanove. Banka Slovenije je
               dopustila prevzem skoraj 80% delnic s strani gospodarske javne službe, kar je po
               našem mnenju v nasprotju s splošnim interesom, da naj bi banke postopoma prešle v
               zasebno last. Nadzor Banke Slovenije je tudi spregledal, da je imela SIB nenavadno
               veliko slabih terjatev prav v zadnjih dveh letih poslovanja in da gre za očiten
               poskus sanacije banke z javnimi sredstvi. Pričakujemo, da bo Banka Slovenije
               predložila državnemu zboru natančno pisno poročilo o sprejetih odločitvah in o poteku
               dosedanjega nadzora SIB.</p>
               <p>Agencija za trg vrednostnih papirjev je ustanova, ki predvsem opozarja, ki v zadnjem
               času opozarja, da je šlo pri nakupu SIB za zlorabo notranjih informacij- to je zelo
               odmevna izjava dr. Nevena Boraka - vendar pa da ni zakonske podlage, da bi se take
               zlorabe preganjalo po sodni poti, ker pač SIB ni javna družba. Istočasno je bilo na
               tej seji delovnega telesa s strani dr. Boraka predlagano in pozvano, naj državni zbor
               sprejme spremembo kazenskega zakonika, ki bo omogočal tudi takšen pregon.</p>
               <p>Danes je bilo že povedano, da nekatere druge določbe istega kazenskega zakonika
               takšen pregon že omogočajo. Če pa bo potrebno vendarle le-tega dopolniti, smo
               vsekakor pripravljeni tudi kot poslanci predlagati nov 243. člen kazenskega zakonika.
               Po našem prepričanju pa treba je dodatno za učinkovit pregon takega kaznivega dejanja
               dopolniti tudi Zakon o trgu vrednostnih papirjev,ki naj natančno opredeli vse
               prepovedane transakcije. To bo podlaga za začetek preprečevanja in pregona
               manipulacij ter izkoriščanja notranjih informacij na trgu vrednostnih papirjev.</p>
               <p>Pomembna nadzorna vloga je bila in je še vedno s strani inštituta revizorjev, ki pa
               je zatajil. Družba ITEO Abeceda d.o.o. je izdala pozitivno revizijsko mnenje SIB-u.
               Toda banka je imela nenormalno visoko stopnjo odpisov slabih terjatev, kar bi morali
               izkazati tudi računovodski standardi. Pozivamo inštitut za revizijo, da opravi
               ustrezen nadzor nad pooblaščenim revizorjem in zagotovi, da morda tudi v Sloveniji ne
               bomo doživeli sindroma Enron. Predvsem pa je odpovedal najosnovnejši nadzorni
               mehanizem, ki ga lastniki banke oblikujejo v nadzornem svetu. Pomembno je dejstvo,
               dase nadzorni svet SIB-a po menjavi lastništva sploh ni spremenil. Kako je to mogoče?
               Nedvomno je novi lastnik ocenil, da so člani nadzornega sveta tudi predstavniki
               podjetja Energetika. Jasno je, da je bil na podlagi procedure nadzorni svet
               sestavljen iz politikov in strokovnjakov, ki so do tega prišli, na podlagi lastne
               politične aktivnosti ali pa njihovega statusa v državni oziroma javni upravi.</p>
               <p>Slovenska zakonodaja pa pozna vrsto predpisov o materialni in kazenski odgovornosti
               članov nadzornih svetov delniških družb. Ali gre materialno odgovornost za stanje v
               SIB banki pri pisanju njim ali pa ustanovam, ki so jih predlagale?</p>
               <p>Rad bi omenil tudi vlogo Urada za preprečevanje korupcije, ki ga vodi Boštjan Penko.
               V zadnjem intervjuju v enem od slovenskih gospodarskih tednikov je na vprašanje, kaj
               je njegov Urad storil glede SIB banke, povedal naslednje. "Glede SIB smo se oglasili
               že pred več kot letom dni, vendar so nas kritizirali, da zmanjšujemo ugled banki in
               delamo poslovno škodo. Celo zatožili so nas tedanjemu predsedniku vlade. Ker je od
               naših opozoril do obravnave primera preteklo toliko časa, je bilo mogoče prikriti vse
               dokaze, ki so kazali na prelivanje premoženja v zasebne roke. Dokazi niso bili pravi
               čas zavarovani." To pravi Boštjan Penko, ki je direktor urada za preprečevanje
               korupcije, in nadaljuje: "Dokler ne bo gospodarski kriminal obravnavan enako, kot
               vsak drug kriminal in dokler storilcu ne bodo omejene pravice za zaseženo premoženje,
               za katero se ugotavlja, da bi lahko bilo protipravno pridobljeno, so vse lahko zgolj
               besede in obljube." Torej, to pravi Boštjan Penko, direktor Urada za preprečevanje
               korupcije.</p>
               <p>Danes je bilo že veliko rečenega o vlogi nadzornih ustanov. Na tem mestu bi radi
               opozorili, da ena izmed direktiv Evropske unije nalaga državam, da združijo finančne
               nadzornike v eno samo ustanovo. Gre za nadzor nad bankami, zavarovalnicami, borznimi
               posredniki in investicijskimi družbami. Tudi pri nas se predvsem v strokovni javnosti
               že opozarja in se je, da je združitev vseh teh nadzornikov nujna, saj je slovenski
               trg majhen, da bi lahko nastalo večje število dobrih in samostojnih nadzornikov.
               Nobenega razloga torej ni, da se ne bi čimprej oblikovala ena sama nadzorna
               ustanova.</p>
               <p>Obveščeni smo, da se je nekaj poslušalo nekaj v to smer urediti. Toda ključni problem
               je bil, kdo bo oseba, ki bi takšno nadzorno ustanovo vodila.</p>
               <p>Ob nedavnem medijskem odmevnem odkrivanju suma zlorab notranjih informacij v postopku
               o prevzemu nekaterih naših paradnih podjetij smo lahko tudi izvedeli, da v Sloveniji
               nastajajo mreže prijateljskih podjetij, ki se medsebojno ščitijo pred prevzemi
               oziroma trgujejo z delnicami na podlagi prijateljskih dogovorov. Dejstvo je, da so v
               slovenskih privatiziranih podjetjih še vedno pomembni lastniki tudi paradržavni
               skladi, ki so drugo ime za državo oziroma da se na ta način prenaša politična
               odločitev v podjetja. Prva naloga take nove nadzorne skupne ustanove bi bila razkriti
               tovrstne povezave in jih potem objaviti. Še posebej bi bilo zanimivo razkritje
               prijateljskih povezav med podjetji in bankami. Takšna enotna nadzorna ustanova je
               nujna za vsebinsko prestrukturiranje slovenskih podjetij pred vstopom v Evropsko
               unijo in je pogoj, da bo slovensko gospodarstvo lahko doseglo dovolj visoko stopnjo
               odprtosti do tujih investicij.</p>
               <p>Dobro vemo, da smo bili v 90-ih letih priča ustvarjanju tako imenovanih bančnih
               stebrov, ki so nastajali na podobni podlagi kot sedaj prijateljske mreže v zaščiti
               pred prevzemi. Pri bankah je šlo za povezovanje pri prodaji emisij delnic in
               obveznic, ki sojih morale emitirati, da so povečevale vedno višje zahteve Banke
               Slovenije po kapitalski ustreznosti. Dobro bi bilo videti, v kakšnem stanju so bančni
               stebri danes in če morda pri teh povezavah tudi ne gre za takšne nedovoljene
               transakcije.</p>
               <p>Posebno zaskrbljujoč je podatek trenutne prodaje Slovenske investicijske banke, ki
               poteka zelo intenzivno. Kljub izredni medijski pozornosti, ki naj bi odvračala
               potencialne kupce SIB, se te kar vrstijo. Po našem mnenju je nelogično, da bi ta
               banka prišla pod okrilje banke, kjer je največji lastnik država ali pa kakšna njej
               prijazna banka, "prijazna banka". Postopek prodaje je potrebno voditi tako, da bodo
               vse nadzorne ustanove oblikovale svoja mnenja in da bodo uprava banke in njeni
               lastniki vzpostavili normalno poslovanje.</p>
               <p>Bojimo se, da bi bila prodaja sedaj, danes, v teh mesecih povsem nerealna in da bi jo
               bili pripravljeni kupiti samo povsem neobveščen kupec ali pa banka, ki bi ji takšen
               posel naročil nekdo iz ozadja.</p>
               <p>Čemu bi SIB banka služila NLB ali pa A banki? Eden od možnih odgovorov je, da gre
               ponovno za prijateljski nakup brez ekonomskega razloga in z novim oškodovanjem
               davkoplačevalcev. Tudi zaradi teh razlogov bo poslanska skupina predlagala amandma,
               da državni zbor sprejme še dodatni sklep, ki bi se glasil:"Državni zbor Republike
               Slovenije predlaga Banki Slovenije, da v tem zadnjem postopku prodaje ne izda
               soglasja za prenos lastništva delnic Slovenske investicijske banke d.d. do končanja
               vseh nadzornih postopkov nad njenim poslovanjem."</p>
               <p>Spoštovane kolegice in kolegi! Dosedanje razkritje problemov okoli nakupa večinskega
               deleža SIB kaže, da je v delu slovenskega bančništva, v delu slovenskih nadzornih
               inštitucij in tudi slovenski politiki nekaj hudo narobe. Če gre resnično za tako
               močne povezave med gospodarstvom, politiki in nadzornimi ustanovami, kot kažejo do
               sedaj razkrita dejstva, ki so povzročila afero SIB, potem je to alarm, tako za
               državni zbor, kot za vlado in tudi za Banko Slovenije. Ker lahko ne gre za osamljen
               primer, temveč za dokaj pogost in značilen vzorec, ki ga sedaj pozna celotna
               slovenska javnost. Če Slovenijo obvladujejo prijateljske mreže, potem je potrebno
               takšno delovanje poimenovati z eno samo besedo, ki se ji reče politična korupcija. To
               je eden od modelov in rezultatov slovenske tranzicije, ki se ji reče politična
               korupcija.</p>
               <p>Že imenovani direktor urada za preprečevanje korupcije je v tem intervjuju povedal
               tudi naslednje: "Rezultati naše raziskave med finančnimi, komercialnimi in glavnimi
               direktorji pa kažejo, da polovica menedžerjev v naši raziskavi ocenjuje, da je
               korupcija neizogibni del slovenskega gospodarskega prostora. Ta ugotovitev je bila
               povedana pred enim tednom dni. Nekatere, za državo škodljive pogodbe, še veljajo.
               Nujno je povezati obstoječe institucije in strokovno znanje, da bi izluščili znamenja
               protipravnih ravnanj. Posledica mora biti tudi zaseg protipravno prilaščenega
               premoženja." Konec citata Boštjana Penka.</p>
               <p>Na tem mestu je treba tudi povedati, da je pred dobrim mesecem dni tudi minister za
               notranje zadeve dr. Rado Bohinc, ko se je soočil z vprašanjem razsežnosti
               gospodarskega kriminala, preprosto ugotovil, da še posebej ljubljanski oddelek, ki je
               zadolžen za boj proti gospodarskemu kriminalu, ni ne kadrovsko ne strokovno primerno
               urejen, da preprosto manjka ljudi na tem področju. Ta podatek je bil zelo, zelo
               zaskrbljujoč.</p>
               <p>V Slovenski ljudski stranki in poslanski skupini Slovenske ljudske stranke smo
               pripravljeni, da bomo v okviru postopkov, ki bodo sledili v državnem zboru kot
               zakonodajalca, če je potrebno - ponovno dopolnili nekatero zakonodajo, da bodo
               nadzorne ustanove resnično neodvisne in da bodo sposobne napraviti transparenčni
               finančni sistem ter ločiti med javnim in zasebnim. Nismo prepričani, da je pot preko
               spremembe zakonodaje nujna. Po našem mnenju bi že veljavna zakonodaja omogočila, da
               bi veliko takega dela nadzorne ustanove že storile. Zato pa je potreben strokovni
               pogum in politična neodvisnost tistih, ki so na takih funkcijah.</p>
               <p>Banke in drugi finančni posredniki so namreč možgani gospodarstva. Če tam ne bo tako,
               kot je potrebno, potem lahko zboli celotno gospodarstvo. Pred nami je vstop na skupni
               evropski trg in v mehanizem fiksnega menjalnega tečaja pred polnopravnim članstvom v
               monetarno unijo.</p>
               <p>Dejstvo je, da niti slovenske banke, še manj pa druga podjetja temu v celoti niso
               kos. S takšnim bančnim sistemom in takšnim nadzorom tudi v bodoče ne bomo sposobni
               zagotoviti varnega poslovanja bank, zavarovalnic in drugih posrednikov. Nekatere
               raziskave kažejo, da gre za splošen pojav v državah kandidatkah in da ravno zaradi
               prešibkih nadzornih ustanov in podjetij, ki še niso prestrukturirana, ne kaže hiteti
               v evropsko monetarno unijo. Nadaljevanje takšnega stanja zagotovo vodi v resno
               finančno krizo in tudi v gospodarsko stagnacijo, ki se lahko izkaže v nižji
               gospodarski rasti, v višji stopnji brezposelnosti in tudi v politični krizi. Ali
               zmoremo dovolj moči, da sami presekamo s prijateljskimi mrežami ali pa bomo morali to
               storiti v kakšni mednarodni finančni ustanovi?</p>
            </sp>
            <sp xml:id="SDZ3-Izredna-30-2003-04-08.sp31">

               <speaker>PREDSEDNIK BORUT PAHOR:</speaker>

               <p>Hvala lepa, kolega Podobnik. Najavili ste vložitev dopolnila k sklepom. Jaz bi vas
               prosil, če to lahko storite pri predsedniški mizi, tako da bomo kolege o besedilu
               vašega predloga tudi obvestili.</p>
               <p>Sedaj bo dobil besedo kolega mag. Vizjak. Predstavil bo stališče poslanske skupine
               Socialdemokratske stranke. Prosim, kolega Vizjak, imate besedo.</p>
            </sp>
            <sp xml:id="SDZ3-Izredna-30-2003-04-08.sp32">

               <speaker>MAG. ANDREJ VIZJAK:</speaker>

               <p>Hvala lepa za besedo, gospod predsednik. Spoštovani predstavniki vlade, Banke
               Slovenije in drage kolegice in kolegi!</p>
               <p>V Socialdemokratski stranki smo, tako na lokalni, kot tudi državni ravni doslej in
               bomo tudi v bodoče opozarjali in skušali preprečiti nepravilnosti, nezakonitosti v
               naši državi in lokalni skupnosti. V preteklosti smo bili lahko priča raznim
               specifikam naše države, od divjega lastninjenja, privatizacije, prepočasne
               denacionalizacije do številnih, številnih drugih anomalij. Tudi primer banke SIB,
               nakupa te banke, je eden v nizu teh anomalij, teh nepravilnosti. Vsemu pa je skupno
               nekaj. Skupno je to, da uspe peščica posameznikov, peščica privilegiranih
               posameznikov s politično podporo in povezavami, izkoristiti in zlorabiti svoje
               položaj, se okoristiti, seveda na račun ljudi, na račun davkoplačevalcev, torej, na
               račun naših državljank in državljanov.</p>
               <p>Žal je to, pravzaprav, nekako pričakovano, človeško, da si nekdo, ki je na položaju,
               ob pomanjkanju nekih vrednot privošči lahko tudi kaj takega. Vendar, za to pa je
               država, zato je zakonodaja, zato so državne nadzorne institucije, da v takih primerih
               reagirajo, da to preprečijo tako na začetku, kot seveda v nadaljevanju. Žal,
               zakonodaja in državne institucije so tudi v tem primeru zatajile. Niso uspele
               preprečiti ali sankcionirati nakupa, ko so posamezniki z notranjimi informacijami
               oškodovali male delničarje in meščane Ljubljane oziroma naše državljanke in
               državljane.</p>
               <p>Slovenija je majhen finančni trg. Slovenija je pravzaprav tudi, kar se površine in
               kar se števila državljanov tiče, majhna. Kako, torej, razvijati tako majhen finančni
               trg banke, če pa lahko na neorganiziranem trgu tako pod roko in še "na zakonit način
               z javnim denarjem in notranjimi informacijami" in seveda med brati nekateri dobro
               zaslužijo? To je problem naše družbe, problem, ki je evidenten tudi iz tega primera
               SIB.</p>
               <p>Danes smo tu slišali, da današnja izredna seja naj ne bi bila namenjena nekemu
               političnemu obračunavanju. Ne! Poglejte, Socialdemokratska stranka je preko svojih
               predstavnikov v mestnem svetu opozarjala na nesmotrnost, pravzaprav škodljivost tega
               nakupa takoj na začetku. Zgodilo se ni nič. Cel čas je bilo dopovedovano da je tu vse
               v redu, vse v skladu z zakonom in da pravzaprav ni nobene potrebe in da je alarm
               lažen. Šele sedaj, po praktično letu dni in pol, ko ni nihče od državnih institucij
               nič storil na tem področju, smo se znašli tu v parlamentu. Sedaj je nekaterim
               političnim elitam verjetno to odveč. Odveč jim je, da bi tu spregovorili o tem, da je
               pač pri nas to, kar je praktično po ocenah vseh, tudi strokovnjakov, ki se ukvarjajo
               z nadzorom v naši državi, sporno, nedopustno po vsebinski plati, da je to pri nas
               "zakonito". To se zgodi in nikomur nič.</p>
               <p>Poudariti velja in: Zakaj govorimo nenazadnje o zlorabah? Zakaj govorimo o
               izkoriščanju notranjih informacij in političnih povezav, zaradi tega, ker nastopajo
               akterji in družbe v tem poslu nenormalno za taka dejanja in pravzaprav se vidi, da so
               izkoriščane te povezave?</p>
               <p>SIB je manjša banka in po naši oceni nezanimiva, če ne bi služila posameznikom in
               privilegirancem za tako imenovan finančni servis in pranje denarja.</p>
               <p>Gre torej za eno manjših, z 1% tržnim deležem, bank, ki je v zadnjih letih odpisala
               cel niz terjatev, pravzaprav po podatkih 4,5 milijarde tolarjev terjatev. Kar pa je
               več, kot je javno podjetje Energetika lani na račun Ljubljančanov vložila v to banko.
               Zakaj? Kako je mogoče razložiti, da se javno podjetje Energetika, ki opravlja
               gospodarsko javno službo in s tem upravlja in gospodari z javnimi sredstvi, posluži
               nakupa bank. In sicer, s katerim denarjem? - Z dobičkom, ki ga je ustvarila zaradi
               preveč zaračunanih stroškov storitev meščankam in meščanom. To se pravi, da se javno
               podjetje Energetika, namesto da bi vlagalo ta sredstva v razvoj lastne dejavnosti, v
               dvig kakovosti storitev, z razdeljevanjem plina in toplote uporabnikom, gre nakup
               banke. Mislim, da je to vsakemu laiku nenavadno in pravzaprav nevarno, tako za
               podjetje kot za banko. Vendar ne, naša Banka Slovenije, ki opravlja nadzor v skladu z
               zakonom, je izdala dovoljenje za pridobitev tega posla in pridobitev tega
               kvalificiranega deleža. Kljub temu, da je bilo banki jasno, da to banko kupuje
               institucija, ki niti slučajno ni namenjena temu, da bi se ukvarjala s prodajo in
               nakupom bank. Se pravi, javno podjetje, ki je namenjeno za distribucijo energije. In
               to to podjetje ne izpolnjuje pogojev za obvladovanje tveganj na trgu. Pravzaprav je
               Banka Slovenije celo vedela za veliko terjatev in za slabo zdravje SIB. Kar ponuja se
               ugotovitev, da je šlo za sanacijo finančnega servisa privilegirancev z javnimi
               sredstvi, pri čemer se je pa še dobro zaslužilo. Kajti posamezniki, ki so uporabili
               in zlorabili notranje informacije, so z javnimi sredstvi kupovali in prodajali
               delnice in pri tem seveda lepo in dobro zaslužili.</p>
               <p>Mislim, da je zelo nevarno in zelo zaskrbljujoče - in mislim, da je to tudi temeljni
               cilj današnje izredne seje, da ko vse to skupaj vemo in ko je vse to skupaj danes
               tudi precej soglasno obsojeno-pravzaprav vloga Banke Slovenije niti ne čuti neke
               posebne odgovornosti pri tem, pravzaprav ne čuti tudi svoje vloge in pač pravi;
               "Ocenili smo, da so bili izpolnjeni zakonski pogoji za izdajo odločbe o pridobitvi
               kvalificiranega deleža in zato smo jo tudi izdali." Kakorkoli. Banki Slovenije se ne
               zdi čudno, da je bilo treba kmalu po nakupu narediti še kar nekaj dokapitalizacij
               oziroma popraviti sliko in zdravje te banke in da je sedaj cena te delnice banke
               približno 10% cene ob nakupu. Mislim, da Banke Slovenije pri izdaji odločbe za
               pridobitev kvalificiranega deleža ni zanimalo dejstvo, da bo s tem nakupom oškodovano
               javno podjetje Energetika in s tem javni interes kupcev, proizvodov in storitev
               Energetike. Banka Slovenije je vedela, da bo denar, vložen v nakup delnic SIB banke,
               porabljen za kritje rezervacij, za neizterjana posojila banke iz prejšnjih let.
               Vedela je, da so potrebne dodatne rezervacije cca. - po naših predvidevanjih in
               ocenah - 8 milijard slovenskih tolarjev in da so te terjatve celo višje od kapitala,
               ki ga je vplačala. Ocenjujemo, da je Banka Slovenije vedela, da bo torej javni
               kapital podjetja Energetika tako izgubljen.</p>
               <p>Še enkrat bi poudaril, da so zakonodaja, državne in nadzorne institucije zatajile.
               Namen sklepov današnje izredne seje je v tem, da se tako državne institucije, ki so
               kakorkoli pristojne za nadzor nad tem poslovanjem, tako SIB banke, kot tem nakupom.
               Nenazadnje ta primer le rodi nek rezultat, rodi ta rezultat, da do takšnih nakupov,
               kjer se bodo oškodovali mali delničarji, v prihodnje več ne bo prihajalo in da bo
               nenazadnje za svoje početje tudi kdo plačal in tudi kdo odgovarjal za svoja dejanja.
               Upam, da bo sedanja vlada, sedanja politična oblast, zmogla razbiti te interne
               povezave, te družinske ali finančne ali kakršne sorodstvene ali kakršne druge
               povezave med raznimi akterji te zgodbe - Nekaj imen smo danes že slišali - da bomo
               končno v tej naši državi naredili vsaj korak naprej k temu, da bomo enaki. Da bomo
               enaki pred bankami, da bomo enaki pred zakoni in ostalimi državnimi
               institucijami.</p>
               <p>Če pa bo epilog tudi te zgodbe nakupa SIB banke podoben kot doslej, je žal to še en
               poskus opozicije, ko je opozorila na neke anomalije, pa seveda ni bilo splena. Ker
               sem po naravi optimist, verjamem, da le ne bo tako, tudi ne zaradi tega dejstva, ker
               se pridružujemo in približujemo evropskim in ostalim svetovnim integracijam. To terja
               od nas tudi preklop v glavi in dejanjih, ne pa le črke na papirju. Hvala lepa!</p>
            </sp>
            <sp xml:id="SDZ3-Izredna-30-2003-04-08.sp33">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega mag. Vizjak. Sedaj vabim k besedi kolegico Majdo Širca.
               Predstavila bo stališča poslanske skupine Liberalne demokracije Slovenije. Potem pa
               bo sledila razprava poslank in poslancev. Kolegica Širca, najprej imate besedo
               vi.</p>
            </sp>
            <sp xml:id="SDZ3-Izredna-30-2003-04-08.sp34">

               <speaker>MAJDA ŠIRCA:</speaker>

               <p>Poslanke in poslanci! LDS zagotovo ne podcenjujemo vprašanj o nakupu, delovanju in
               prodaji Slovenske investicijske banke. Daleč od tega, da bi se izogibali razpravi na
               to temo. Daleč od tega, da bi zanikali iskanje odgovorov, ki bi razjasnili morebitne
               napačne korake pri tem projektu in zanikali možnosti preverbe odgovornosti za njih.
               Če je komu v interesu, da se stvari razjasnijo, je prav LDS, saj se več ali manj
               gibljemo - danes pa sploh - v predpostavkah in kompromitirajočih domnevah. A hkrati
               se zavedamo, da ni vseeno, v kakšen okvir je potisnjena diskusija o omenjeni
               problematiki in kakšne podlage so zanjo sploh dane. Današnji okvir, torej, obravnavan
               na izredni seji državnega zbora, je sporen v toliko, kolikor je na skrajnem robu
               poslovniških pravil - oziroma če sem bolj natančna in če upoštevam pripombe
               zakonodajno pravne službe - pripadajoče gradivo, ki spremlja današnjo izredno sejo,
               ni primerno.</p>
               <p>Mi se sicer lahko s tem gradivom seznanimo in pristojne inštitucije zaprosimo, da
               stvari proučijo in nam po proučitvi ustrezno poročajo. Kot zakonodajno telo pa lahko
               posledično sprožimo postopke za eventualno spremembo zakonodaje. Zagotovo pa ne
               moremo biti sodišče, sploh pa hitro sodišče. V tem smislu podpiramo dopolnjene
               predloge sklepov matičnega delovnega telesa, ki to pot zaobidejo.</p>
               <p>Toda danes se soočamo z gradivom, ki je oziroma ki prejudicira nedokazane in
               revizijsko neovrednotene trditve. V njem se odgovornost kljub že opravljeni razpravi
               na odgovor predsednika vlade na poslansko vprašanje, skratka, v njem se odgovornost
               pripisuje vladi. V obrazložitvi mrgoli izrazov kot: "se vzbuja dvom", "daje slutiti",
               "je bilo pričakovati", "očitno je", "pričakuje se" ecetera, poleg tega gradivo že v
               naprej obtožuje brez dokazov, ki bi potrdili protipravno ravnanje. So indici in sumi,
               podani brez ustreznih gradiv, zadosten temelj za razpravo? Razpravo, o kateri se -
               povsem razumljivo - večina z menoj vred zelo težko znajde prav zaradi nenehnih domnev
               in sinuacij in nasprotujočih si trditev.</p>
               <p>Razprava na matičnem odboru, odboru za finance, prinaša eno razumevanje pristojnih
               institucij. Po poročanju sodeč nekaterih inštitucij ustrezni organi že pripravljajo
               poročila o preverbi pravilnosti postopkov v zvezi z nakupom in delovanjem SIB banke.
               Če omenim računsko sodišče in še nekatere druge inštitucije. Toda ta zorni kot nam
               danes še ni poznan. Drug zorni kot so nam predstavili mediji v vseh svojih žanrskih
               izpeljankah. S tretjim smo se soočili svetniki in svetnice na Mestni občini
               Ljubljana. Četrti zorni kot gre v smer nič videl, nič vedel, nič slišal." Peti gre v
               smer naslanjanja na dokumente, ki so zelena luč za prevzem, za pridobitev večine
               Energetike v SIB banki prižigali s poročili z zelo samozavestno oznako b.p. - brez
               posebnosti. Šesti v smer naklepnega delovanja z namenom protipravne pridobitve
               premoženjske koristi. Sedmi v smer politične diskreditacije, da ne naštevam
               naprej.</p>
               <p>Nedvomno gre za številna križanja, včasih za vzporedne, večinoma pa mimobežne
               trditve, ki bodo tudi v veliki meri botrovale zadnjemu aktu v zgodbi SIB banke,
               torej, pri njeni prodaji. Prodaji, ki poteka v situaciji, ki do skrajne mere
               devalvira njeno vrednost. Toda to, kar želimo poudariti, je dejstvo, da je v tem
               trenutku konstruktivna razprava težka, ker ne razpolagamo z verodostojnimi in
               temeljitimi podatki. Taka razprava bo možna šele po sprejetju omenjenih sklepov.
               Omeniti velja tudi to, da pristojnost državnega zbora ni v ugotavljanju kazenske in
               odškodninske odgovornosti. Njegova bistvena, naša bistvena funkcija je zakonodajna
               funkcija. Če bomo izglasovali sklepe, da pristojne institucije posredujejo svoja
               poročila in predloge za revizijo zakonodaje na tem področju, bomo morebiti lahko
               odpravili tiste pomanjkljivosti, ki so oziroma bodo eventualno podane jih sedanji
               zakonodaji. Toda ugotovitve o morebitni naklepnosti, protipravnemu delovanju
               posameznikov ali institucij lahko podajo le sodišče in ustrezni organi, ki so
               navedeni v sklepih.</p>
               <p>Toda skrbi me oziroma skrbi nas nekaj drugega. Dejstvo je, da smo na mestni ravni
               predlagali ustanovitev preiskovalne komisije, ki naj bi jo vodila opozicija in naj bi
               v njej imela tudi večino svojih poslank in poslancev. Ukvarjala naj bi se s podrobno
               razjasnitvijo vseh postopkov v zvezi z nakupom in delovanjem SIB. Ta odločitev je
               bila smiselna in nujna, saj se primer dogaja oziroma se je dogajal predvsem v polju
               predpostavk, ugibanj, sklepanj in najbrž tudi na osnovi selektivno podanih
               informacij.</p>
               <p>Skratka, na mestni ravni je bilo izglasovanih 14 sklepov, ki so glede na mesto
               izjavljanja bolj konkretni kot ti, ki so danes na mizi. Tudi gradivo za sejo na
               mestni ravni je bilo bolje pripravljeno in bolj podkrepljeno z verodostojnimi
               dokumenti, potrdili in zapisniki. Toda od 20. oziroma 21. februarja, ko je potekala
               nočna seja Mestne občineLjubljana in ko je bila izglasovana preiskovalna komisija, do
               danes komisije še ni. Pa ne zato, ker bi ji nasprotovala pozicija. Nasprotno,
               pozicija jo je predlagala, temveč zato, ker je ni bom rekla zaprla opozicija. Ta
               namreč pogojuje imenovanje svojih članov s trgovanjem z drugimi funkcijami. Še več! V
               današnjem gradivu beremo, da taka komisija sama po sebi ne more ničesar narediti, če
               se hkrati ne zagotovi sorazmerni, vsaj tretjinski nadzor opozicije v vseh nadzornih
               organih, s čimer bi preprečili, da bi se zgodba s SIB ali kakšna podobna še kdaj
               ponovila. Gre za dikcijo teksta svetniškega kluba SDS, ki je bil 7.3.2003 poslan
               komisiji MOL-a.</p>
               <p>Skratka, iz tega lahko povzamemo, da SDS komisije ne želi, ker je morebiti komisija
               že sama.</p>
               <p>Kaj nam torej pove ta trditev - da se pravzaprav s telesom, ki bi raziskovalo z zelo
               zevajočimi sklepi tudi opredeljene naloge, opozicija ne želi soočiti? Pove nam, da ni
               vsaka arena primerna za razčiščevanje okoliščin delovanja SIB in da je povezana s
               širšimi - lahko rečem - tudi političnimi in ne zgolj na banko zreduciranimi problemi.
               Hvala lepa!</p>
            </sp>
            <sp xml:id="SDZ3-Izredna-30-2003-04-08.sp35">

               <speaker>PREDSEDNIK BORUT PAHOR:</speaker>

               <p>Hvala lepa! S tem smo, drage kolegice in kolegi, zaključili tisti del te točke, ko so
               stališča predstavile poslanske skupine. Zdaj prehajamo na razpravo poslank in
               poslancev po vrstnem redu, tako kot ste zapisani. Kolega Kebrič bo imel prvi besedo,
               za njim kolega Horvat.</p>
            </sp>
            <sp xml:id="SDZ3-Izredna-30-2003-04-08.sp36">

               <speaker>IVAN KEBRIČ:</speaker>

               <p>Hvala za besedo, gospod predsednik. Spoštovane kolegice in kolegi ter gospod
               minister! Osebno menim, da je bilo mnogo povedanega in da ne bi bilo smotrno
               ponavljati takih in drugačnih ne samo ugotovitev, ampak tudi predlogov in ostalega.
               Zadeva je zelo resna. To ni prvi primer, kako se na določene načine določeni - bom
               rekel - elementi - mislim pa konkretno osebe - s takimi in drugačnimi manipulacijami,
               s predhodnim poznavanjem internih in drugih informacijosebno v veliki meri
               izkoriščajo. Zato menim, da je prav, da v tem državnem zboru opravimo tako razpravo,
               kakršna je sedaj na dnevnem redu. Menim, da je nujno, da se ob ugotovitvah vseh teh
               pripomb, vseh teh obdolžitev morda za "določene zadeve" na drugi strani ugotovi
               dejanska krivda. Vendar imamo za te krivde določene pristojne institucije
               ugotavljanje, ki se morajo zadeve lotiti z ozirom na to, ne le, da je kampanja
               oziroma predmet postal tako aktualen za vso javnost, temveč tudi zaradi našega
               zanimanja in zaradi naše eksistence, kajti mi smo zakonodajno telo. Če je kak zakon
               pomanjkljiv, ga tisti, ki so bolj modri, lahko izkoristijo čisto na legalen način.
               Moje prepričanje je, da pri denarju in materialnih koristih ne poznamo morale niti
               etike. Tisti, ki jo spoštujemo, smo v veliki manjšini. Zato menim, da je prav, da
               bomo ob koncu vseh teh razprav prišli do ustreznih zaključkov, ki bodo v obliki
               sklepov prezentirani in sejih bodo morale določene institucije resno lotiti; jih
               upoštevati in izvršiti tiste naloge, ki jim gredo, za kar imajo vsa pooblastila in za
               kar imajo tudi dovolj možnosti ter sredstev. To je moje osebno mnenje. Kolikor bo še
               čas, se bom še ali pa se bodo moji kolegi poslanci oglasili. Hvala!</p>
            </sp>
            <sp xml:id="SDZ3-Izredna-30-2003-04-08.sp37">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kebrič. Kolega Horvata ni v dvorani. Naj takoj povem, da kolegice
               in kolegi, ki jih v dvorani, ko bi morali biti, ni, kasneje pred zaključkom splošne
               razprave, ne bodo dobili besede. Kolega Jelinčič, imate besedo. Prosim!</p>
            </sp>
            <sp xml:id="SDZ3-Izredna-30-2003-04-08.sp38">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Kolega Sašo Peče je rekel, da bo SIB banka, tako
               imenovana, zadnja ali ena od zadnjih zgodb slovenske tranzicije. Bojim se, da ne bo
               tako. Kajti, vse skupaj kaže na nekaj zelo čudnega, da se je v času vladavine gospoda
               Drnovška v Sloveniji dogajalo marsikaj. Če pogledamo, takrat je ustavni sodnik Krivic
               rimokatoliški cerkvi uredil, da je dobila gozdove. Takrat je isti gospod, ustavni
               sodnik, prepovedal referendum o omejevanju tega, lastnine na 200 ha in takrat je
               Liberalna demokracija poskrbela, da je bil referendum umaknjen. Nekatere od vodij
               poslanskih skupin oziroma strank dokazujejo vpletenost v nečedne posle gospoda
               Drnovška pri Depali vasi. Gospod Drnovšek je v svojem vladanju kot predsednik LDS-a,
               tudi kot predsednik LDS-a pisno prepovedal nadaljnje raziskovanje trgovine z orožjem.
               Dogajala se je SIB. Dogajalo se je letalo. Dogajali so se protokolarni objekti.
               Dogajala se je nunciatura. Dogajaloso se nespoštovanje davčne zakonodaje oziroma
               spoštovanje za nekatere in nespoštovanje za druge, dvojna merila pri urejanju davčnih
               zadev. Problemov je polno. Zdaj ne govorim točno in konkretno o SIB. Še posebej pa ne
               bom govoril o imenih, ki naj bi se pojavljala tu notri, zato da ne bom kaznovan.
               Kajti slovenski poslanec nima imunitete in če izreče kakšno ime, ga takoj tožijo in
               seveda tudi z veseljem obsodijo. Niso pa obsojeni tisti, ki so zlorabljali, ki so se
               okoriščali z denarjem davkoplačevalcev, tudi v tem primeru, v primeru SIB.</p>
               <p>V sklepih, ki jih imamo pred seboj, je vse napisano na način, kot ga poznamo: nikoli
               nihče ni bil kriv, nikoli nihče ni kriv in nikoli nihče ne bo kriv. Kajti že v prvem
               sklepu pravi, da naj ustrezne institucije "proučijo morebitne nepravilnosti". V
               četrtem sklepu naj te iste institucije oziroma organi "ocenijo", ali in v kolikšni
               meri jim obstoječi pravni red zagotavlja pogoje in daje pooblastila za ukrepanja, ki
               onemogočajo in sankcionirajo zlorabe, in tako naprej in takonaprej. Kje so tu
               sankcije? Nikjer! Sankcij ni zaradi tega, ker so vpletene politične stranke, v prvi
               vrsti Liberalna demokracija.</p>
               <p>Prej sem navedel nekaj primerov, ki so eklatantni in ki vpijejo v nebo - kaznovan ne
               bo nihče. Bivši predsednik Liberalne demokracije bo še naprej carjeval v
               protokolarnih objektih na Brdu. Zadeva, kot je rekel kolega iz Liberalne demokracije
               ravnokar v Banskih dvorih - in dobesedno v Banskih dvorih - in nikomur se ne bo nič
               zgodilo. Zapirali bodo pa kmete, ki jim pridelek ni dal zadostne letine in so si pri
               sosedovi njivi nakradli vrečo krompirja. Zapirali bodo tiste, ki zaradi lakote
               kradejo konzerve po trgovinah in podobno.</p>
               <p>Mislim, da je slovenska država v hudi krizi. V to krizo na vseh področjih jo je
               spravil v prvi vrsti bivši predsednik Liberalne demokracije. Kajti slovenski pregovor
               pravi "kakršen komandant, takšna vojska".</p>
               <p>Nihče od teh gospodov ni bil še nikoli poklican na zagovor, niti na nivoju stranke,
               kaj šele kje širše. Mislim, da je sedanjemu predsedniku Liberalne demokracije,
               gospodu Ropu naloženo na hrbet strahotno breme. Ne vem, kako ga bo nosil. Vendar se
               bojim, da ga bomo nosili z njim vred tudi vsi davkoplačevalci.</p>
            </sp>
            <sp xml:id="SDZ3-Izredna-30-2003-04-08.sp39">

               <speaker>PREDSEDNIK BORUT PAHOR:</speaker>

               <p>Hvala lepa, kolega Jelinčič. Kolega Vnučca ne vidim v dvorani, tako da vabim k besedi
               dr. Bajuka, ki pa je prav tako ta hip odsoten. Kolega Božič ne želi besede oziroma je
               odsoten. Kolega Cukjati, prosim, imate besedo.</p>
            </sp>
            <sp xml:id="SDZ3-Izredna-30-2003-04-08.sp40">

               <speaker>FRANCE CUKJATI:</speaker>

               <p>Hvala za besedo. Leta 1990 je skupina izbranih ljudi še z nekaterimi drugimi
               ustanovila banko in seveda iz proračuna potegnila nekaj deset milijonov nemških mark,
               poleg tega pa še denar, ki ga je nemška država namenila vračanju naših zdomcev v
               domovino in s tem na nek način reševanju njihovega gmotnega položaja. Vodenje banke
               je prevzel znani gospod, takratni visoki funkcionar Zveze komunistov Slovenije. Ve
               se, čemu je ta banka služila. Določen sloj izbrancev si je ustvaril varno finančno
               gnezdece, v katerem je zaposlil svoje ljudi in si omogočil pridobitve visokih
               kreditov, ki jih nekateri posamezniki niso nikoli odplačali. Predlani, leta 2001, je
               sledil drugi grabež javnih sredstev, in sicer ne iz državnega proračuna, ampak iz
               mestnega proračuna. Kajti delnice po umetno mnogo zvišani ceni je kupila ljubljanska
               Energetika, ne da bi k temu nakupu dalo soglasje vse tisto, kar mora, to je mestni
               svet.</p>
               <p>V nadaljevanju poznate, poznamo vso zadevo. Takrat so odpovedali vsi nadzorni
               mehanizmi. Banka Slovenija je stanje v SIB banki prikrivala, zaradi tega, da so lahko
               umetno dvignili cene delnic. Banka Slovenije je tudi zamižala pred nakupom večinskega
               deleža s strani Energetike, ki ni bančna ustanova, ki nima pogojev niti pravic za
               pridobitev večinskega deleža neke banke. Računsko sodišče je reklo, da ni pristojno
               za te zadeve, generala tožilka je ovadbo izgubila, revizijo so delali tisti, ki so na
               nek način tudi solastniki banke, nadzorne svete vodijo tisti, ki so sami ali njihovi
               družinski člani globoko vpleteni v vsa dogajanja, imena poznamo, imena so bila
               objavljena v časopisih.</p>
               <p>Direktor Agencije za trg vrednostnih papirjev pravi oziroma je tako rekel in
               obrazložil svoje mnenje na odboru za finance pred nekaj dnevi. Citiram: "Moje mnenje
               in mnenje mojih sodelavcev je, da je šlo v tem primeru, torej v primeru nakupa SIB
               banke, dejansko za dogovore,ki bi jih morali s pomočjo kriminalistov rekonstruktirati
               do te mere, da najdemo tudi ustrezne člene kazenskega zakonika, po kateri bi lahko ta
               dejanja tudi preganjali." In dalje, citiram direktorja Agencije za trg vrednostnih
               papirjev. Tako pravi: "V šestmesečnih spoznanjih, ki jih imamo v agenciji, in po
               opazovanju dogodkov, lahko mirno rečem, da je tisto, kar se dogaja nepravilnega na
               organiziranem trgu, verjetno samo vrh ledene gore v primerjavi s tistim, kar se
               dogaja na neorganiziranem trgu." Gospodje, mi tudi v tem primeru govorimo samo o
               nekem drobcu, o nekem vrhu ledene gore. Kaj vse se skriva pod gladino, pa bomo vedeli
               takrat, ko se bo ta država raztreščila, kot se je raztreščil Titanik.</p>
               <p>Namreč, neorganiziran trg je še vedno tisti trg, na katerem vlada popolna anarhija.
               Anarhija za delavce. Odpuščeni delavci namreč ostajajo brez odpravnin in delnic.
               Kajti, podjetja se niso privatizirala v smislu nastanka delniških družb, kjer delnice
               kotirajo na organiziranem trgu. Delavci so torej tisti, ki bodonazadnje oropani nekih
               pravic zato, da si bo zopet nek sloj na takšen ali drugačen način prisvojil kapital
               na neorganiziranem trgu.</p>
               <p>Sam prihajam iz občine, kjer imamo tako podjetje, kjer odpuščeni delavci več let
               čakajo na za svoje drobne pravice, pa vendarle pravice, do katerih so upravičeni. Do
               njih pa ne morejo priti, ker podjetje ni kotiralo na organiziranem trgu oziroma se ni
               lastninilo v smislu naše zakonodaje. To je tudi vrh ledene gore za samo občino,
               Mestno občino Ljubljana. Vi veste, dobro poznate, kako je prišlo do nakupa zemljišča
               Rog, kjer je Vika Potočnik, takratna županja, zemljišče kupila za 9,2 milijona Evrov,
               čeprav je dve leti prej bila vrednost istega zemljišča pol manj in je bila na prodaj
               oziroma na trgu. Kot veste, je ta zadeva povezana tudi z drugimi stvarmi glede Roga.
               Namreč, zemljišče je potem mesto Ljubljana oddalo v najem podjetju Rog, ki je v
               večinski lasti podjetja Skimar katerega direktor je Uroš Korže. Tega smo že srečali
               tukaj, ko smo obravnavali Elan. Mesto Ljubljana je dalo po najemnini 1700 Evrov na
               mesec, torej, po tej najemnini bo vrnjena kupnina iz naslova najemnine šele po 300
               letih. Gospodje, tudi tukaj se je nekdo močno okoristil oziroma se še okorišča na
               račun ljubljanskega proračuna, na račun Ljubljančanov in njihovih položnic za javna
               podjetja v Ljubljani. Koržeta sem omenil zaradi tega, da bi nekako pokazal ali vsaj
               dal slutiti ta osnovni slovenski problem. Vedno znova se pojavljajo ista imena v vseh
               aferah. Vedno znova ista imena, njihovih žena, mož, povezav, tako v agencijah, kot v
               nadzornih svetih, kot v upravnih odborih in tako dalje. Nobena umetnost ni zbrati ta
               imena in ugotoviti njihovo politično opredelitev. Ni težko! Iz tega sledi, da - zelo
               lepo zveni teza in želja - naj se država umakne iz gospodarstva.Naša država se res že
               deset let umika iz gospodarstva, ampak umika se s tistega področja, na katerem bi
               morala izvajati nadzor, na katerem bi morala zaščititi malega delničarja, delavca,
               malega človeka, na katerem bi morala izvajati socialno politiko. Tukaj se je ta
               država popolnoma umaknila. Ni se pa umaknila iz tistih slojev, kjer prihaja do
               odločanja, kjer prihaja do kraje družbenega premoženja, kjer prihaja do goljufij. Tu
               pa se ni umaknila. Kako pa je država vključena v to področje? Tako gospodje, da imamo
               od leta 1991 na področju gospodarskega kriminala odkritih 501 kaznivo dejanje in od
               teh je le dobra desetina, torej 58 sodb, postala pravnomočna. Tako, da od 70
               primerov, pri katerih je Urad za preprečevanje korupcije ugotovil kaznivo dejanje in
               stvar prepustil policiji, ni doslej niti eden primer dosegel epiloga.</p>
               <p>Gospodje, ta politika, ta država je vključena ne samo v odločanje o gospodarstvu,
               ampak v pravosodje, v policijo in povsod, kjer se odloča in kjer bi morali tisti, ki
               nadzirajo in ki ustvarjajo pravno in socialno državo, odreagirati.</p>
               <p>Ne bom govoril o največjem slovenskem grehu, ki ga vsi dobro poznamo, to je o
               kadrovskih čistkah. Ne bom govoril o zdravstvu, kjer je bil direktor Zavoda za
               zdravstveno zavarovanje, zadnje čistke, direktor Onkološkega instituta. Na vrsti so
               tudi drugi. Vi sami poznate vse druge kadrovske čistke tudi v nadzornih svetih in
               povsod. Kaj se pri teh čistkah dogaja?</p>
               <p>Dogaja se, da ta vlada in ta politična opcija, ki je pač toliko časa na vladi,
               namešča ljudi po politični pripadnosti. Torej, ne po pridnosti, ne po sposobnosti, ne
               po poštenosti, ampak po politični pripadnosti! Vendar to še ni najhujše! Najhuje je,
               da potem ta kriterij velja tudi pri obravnavi njihovih dejanj. Namreč, posamezni
               ljudje v tem kontekstu, ki so prišli v tej politični korupciji do svojih odločilnih
               delovnih mest - to se pravi, v tem klientizmu se posameznika ne obravnava s strani
               vladajočih strank tako, da bi ocenjevali njegove grehe in bi povedali, če boš
               goljufal, boš zamenjan, ampak zamenjanje šele takrat, ko ni več politično pravilno
               opredeljen.</p>
               <p>Torej, drugi kriteriji, politični kriteriji, veljajo za tako za nastavitev, kot za
               odstavitev. Pomeni: Pri goljufanju so taki ljudje seveda še naprej klienti svojih
               strank in doživljajo zaščito svoje stranke. To morda pomeni za vladajočo stranko neko
               mučno zadevo, pa jo vendarle izpelje tako, da grehe prikrije ali nekako razvrednoti,
               zminimalizira ali pa reče: "nimamo v zakonu primernih podlag, da bi šli zločine,
               krajo preganjati". Vsekakor so zaščiteni do konca, ker stranka misli, da s tem ščiti
               samo sebe. To je največji greh naše tranzicije, ki ne boleha zaradi otroške bolezni,
               ampak zaradi hude kuge. Zaradi kuge - gospodje - v kateri ne vidim rešitve.</p>
               <p>Čeprav sem po naravi optimist, sem v tem primeru pesimist. Pesimist zaradi tega, ker
               so vladajoče stranke na tak način ujete v svoj klientizem, so žrtve lastnih napak in
               ne morejo splavati in ne bodo splavale iz tega. Pesimističen sem zaradi tega, ker smo
               Slovenci, kot pravi direktor urada za preprečevanje korupcije - ki je bil že citiran
               - in pravi takole: "pri nas je to toliko lažje, namreč izvajati tako politično
               korupcijo, ker smo Slovenci zadovoljni z malim, pripravljeni delati za dokaj nizko
               plačo in nismo toliko politično angažirani, da bi šli na ulice." To je problem!
               Gospodje, delajte naprej tako. Vaše volitve so zagotovljene tudi v naslednjem
               mandatu. Žal, tako je!</p>
               <p>Mislim, da se je v tej tranziciji država znašla v slepi ulici. Kako iti iz nje, ne
               vem. Ne vem! Ob taki situaciji, ob taki medijski pokritosti, ob taki pasivizaciji
               naših volivcev. Hvala lepa!</p>
            </sp>
            <sp xml:id="SDZ3-Izredna-30-2003-04-08.sp41">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo bi dal Majdi Širca, pa ni navzoča. Zato dajem besedo Miranu Potrču,
               Združena lista. (Ne želi.) Marko Diaci? (Tudi ne želi.) Majda Zupan, imate besedo.
            </p>
            </sp>
            <sp xml:id="SDZ3-Izredna-30-2003-04-08.sp42">

               <speaker>MAJDA ZUPAN:</speaker>

               <p>Hvala lepa za besedo. Spoštovani! V svojem prispevku bi želela izpostaviti zlasti
               vprašanje: Zakaj leta 2001 ni mogel ali hotel nihče - tudi nobena izmed bank, niti
               Nova Ljubljanska banka ne, čeprav se je z njo Slovenska investicijska banka že prej
               povezovala - kupiti Slovenske investicijske banke in za delnice odšteti po 2.150
               tolarjev?</p>
               <p>Treba je bilo uporabiti stare naveze in ustvariti pogoje, da je banko kupila
               Energetika in plačala za delnice po 3.200 oziroma 3.800 tolarjev. Zdaj, ko se banko
               ponovno prodaja in njena cena dosega - po mnenju nekaterih poznavalcev - samo 320
               tolarjev, pa Abanka kot kupec postavlja pogoj, da so sredstva mesta plasirana v banki
               še pet let. 360 milijard niso majhna sredstva.</p>
               <p>Slovenska investicijska banka je bila ustanovljena v začetku 90. let na politični
               podlagi za potrebe obrtnikov in podjetnikov. Pooblaščena je bila za razdeljevanje
               posojil, ki jih je Sloveniji odobrila Nemčija za financiranje vrnitve naših zdomcev.
               Da banka ni stala na najbolj trdnih finančnih temeljih, je njena uprava vedela že od
               vsega začetka, saj že 1994 leta zasledimo razmišljanje, da jo bodo sklepi Banke
               Slovenije prej ali slej prisilili, da bo dosegla zahtevano kapitalsko ustreznost in
               zato se je začela ozirati za združevanjem s kakšno drugo banko.</p>
               <p>Po besedah direktorja Klemenčiča iz tistega obdobja so se velikokrat poskušali
               združevati, vendar niso našli ustreznih sogovornikov. Že kmalu potem so se odločili,
               da se bodo dokapitalizirali s prodajo tako imenovanih hibridnih inštrumentov znanim
               kupcem. To je pomenilo za banko veliko obremenitev, zato se jim je še vedno zdela
               ustreznejša oblika združevanje. Delničarji so tako na skupščini leta 1996 sprejeli
               načelno odločitev o povezovanju s katero od bank. V letu 1999 je končno prišlo do
               povezovanja z Novo ljubljansko banko na poslovnem in kapitalskem področju. Lastniški
               delež države je bil takrat več kot 40%. Slovenska investicijska banka je sicer ostala
               samostojna pravna oseba, delovala pa naj bi kot specializirana banka za drobno
               gospodarstvo v okviru sistema Nove ljubljanske banke. Ta je z nakupom delnic postala
               njen drugi največji lastnik. Dokončno naj bi se banki združili do vstopa Slovenije v
               Evropsko unijo. Povezovanje pa naj bi za Slovensko investicijsko banko
               pomenilooziroma ob vse večji konkurenci omogočalo njen nadaljnji obstoj.</p>
               <p>Zanimivo je, da je pogodba z Novo ljubljansko banko predvidevala sodelovanje na več
               področjih pri uporabi istih meril za razvrščanje komitentom bonitetne razrede. Kdo se
               je po kom zgledoval?</p>
               <p>Usklajevanje informacijske tehnologije in zagotavljanje likvidnosti.</p>
               <p>V začetku leta 2001 so se pripravljali na dokapitalizacijo, ki naj bi jo izpeljali do
               prvega poletja in z njo povečali osnovni kapital skoraj za polovico ter izboljšali
               tudi kapitalsko ustreznost. Del potrebnega kapitala naj bi dobili s prodajo delnic
               obstoječim delničarjem in večjim lastnikom, del pa naj bi jih kupila boljša stoječa
               podjetja. V tem času je država še vedno njihov največji delničar, več kot 61%.
               Strateško partnerstvo z Novo ljubljansko banko pa se je utrjevalo zlasti na področju
               likvidnostnega sodelovanja. Uprava banke in njene naveze so iskali za njih najboljše
               rešitve. Takšno rešitev so našli v Energetiki. V ospredju sta bila dva razloga, in
               sicer možnost samostojnega razvoja banke in perspektiva zaposlenim, na drugi strani
               pa dejstvo, da bi imela Ljubljana s širšo okolico banko v večinski lasti za
               pospeševanje razvoja drobnega gospodarstva, stanovanjske gradnje, ekoloških
               investicij in podobno. Banko je torej kupila Energetika in jo preplačala, pri čemer
               so denar prispevali meščani preko visokih zneskov na položnicah za plin in
               ogrevanje.</p>
               <p>Slovenska investicijska banka je Ljubljančane stala kar 3,47 milijard tolarjev. Pred
               nakupom Energetika ni naročila niti skrbnega finančnega in pravnega pregleda
               poslovanja niti cenitve banke. Finančni pregled in ocenitev sta bila opravljena šele
               po pridobitvi večinskega deleža. Pri vsem tem pa je imela banka največjo korist, saj
               je od svojih lastnikov za Energetiko kupovala delnice in pri tem ustvarila zelo velik
               dobiček iz razlike v ceni. Saj je delnice kupovala po 2.100 oziroma 2.300 tolarjev,
               potem pa jih na podlagi že poprej sklenjene komisijske pogodbe prodajala Energetiki
               po veliko višji ceni 3.5000 tolarjev. Tako je direktor banke gospod Vlado Klemenčič
               zavoženo banko še nekaj časa ohranjal pri življenju. Banka je torej kupovala lastne
               delnice za Energetiko, ki je delnice plačevala, še preden jih je Slovenska
               investicijska banka pridobila od delničarjev. Energetika pa je kupovala delnice tudi
               prek borzne hiše Publicum, kjer so imeli svoje deleže zavarovalnica Triglav,
               zavarovalnica Tilia, Nova Ljubljanska banka, SKB. Cena za paket delnic zavarovalnice
               Triglav se je menda oblikovala kar v ozki skupini gospe Nade Klemenčič in županje z
               najožjimi sodelavci. Kolikšna je bila ta cena, ni znano. Znano pa je, da je Publicum
               prodajal Energetiki delnice po ceni 3.800 tolarjev.</p>
               <p>Dogajanja okrog Slovenske investicijske banke torej kažejo na način dela, ki so ga
               bili vajeni glavni akterji še iz preteklega neslavnega obdobja. Dejstvo je, da je
               uprava banke z Vladom Klemenčičem na čelu v računovodskih izkazih posojilojemalce
               razvrščala v višje bonitetne razrede, čeprav za to niso izpolnjevali pogojev. S tem
               je prikrivala potrebno višino rezervacij, ki sicer povečujejo prihodke in znižujejo
               poslovni izid. Še posebej je prikrivala neizterljive terjatve, čeprav so nadzorniki
               Banke Slovenije že od leta 1998 naprej banko opozarjali na slabe terjatve, nepravilno
               razvrstitev posojilojemalcev ter zahtevali dokapitalizacijo. Vendar je ostalo le pri
               opozorilih in zahtevah, kaj več pa Banka Slovenije ni naredila.</p>
               <p>V samo dogajanje pa so močno vpleteni tudi revizorji in cenilci. Pooblaščeni revizor
               je kljub prej naštetim nepravilnostim izdal pozitivno mnenje in potrdil, da so
               računovodski izkazi za leti 2000 in 2001 pošteno in resnično izkazovali finančno
               stanje in poslovni izid. Postavlja pa se vprašanje, ali ni pooblaščeni revizor tako
               omogočil prikrivanje izgube in pravo vrednost delnic oziroma prikrival pravi finančni
               položaj banke, in ali je revizorska stroka glede na vpletenost svojih revizorjev
               sploh sposobna sama ukrepati proti nepravilnostim svojih članov. Kot rečeno, je bil
               pregled poslovanja v Slovenski investicijski banki naročen šele po pridobitvi
               večinskega deleža, pri čemer so bili lastniki seznanjeni, da banka ni v celoti
               oblikovala rezervacij in ni dosledno izterjevala zapadlih terjatev. Banka še zdaleč
               ni bila v takšnem položaju, da bi bili lastniki lahko zadovoljni.</p>
               <p>Odgovornost vsekakor pade tudi na bivšo županjo Viko Potočnik in na njen kabinet, saj
               je mestna občina več kot 83% družbenik Holdinga, ki je ustanovitelj javnega podjetja
               Energetika.</p>
               <p>Pri vsem tem je zanimivo, da je nadzorni svet Holdinga imel prav poseben posluh in
               sprejel le odločitev o kapitalski naložbi, ne da bi opredelil pogoje in vrednosti,
               kar je opravičeval s tem, češ da bi lahko nepooblaščeno ravnanje - pri čemer je
               najbrž mislil na več informacij, ki bi jih moral pridobiti, pa jih ni - da bi torej
               nepooblaščeno ravnanje s temi podatki lahko pripeljalo do spremenjene vrednosti
               delnice.</p>
               <p>V slovenski tranziciji so znali nekateri poiskati svoje možnosti. Mastno so
               zaslužili. Drugi pa so lahko le nemo opazovali in se spraševali, do kdaj. Tako tudi
               delničarji, ki pri prodaji banke niso bili v enakopravnem položaju, saj delnice niso
               bile odkupljene po enotni ceni. To je v nasprotju tudi z 219. členom Zakona o
               gospodarskih družbah. Ja, gospe in gospodje, sprašujemo se, do kdaj bomo dopustili
               takšno ravnanje in kdaj bomo kot zakonodajalci in nadzorniki začeli ukrepati. Hvala
               lepa!</p>
            </sp>
            <sp xml:id="SDZ3-Izredna-30-2003-04-08.sp43">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Majda Zupan. Besedo ima zdaj kolega Janez Podobnik. Za njim
               kolega Petan. Najprej kolega Podobnik. Prosim!</p>
            </sp>
            <sp xml:id="SDZ3-Izredna-30-2003-04-08.sp44">

               <speaker>JANEZ PODOBNIK:</speaker>

               <p>Predsednik, hvala lepa za besedo. Samo na kratko bi se oglasil. Obvestil bi vas, da
               smo v imenu poslanske skupine vložili glede sklepov, o katerih sem govoril v imenu
               poslanske skupine.</p>
               <p>V današnji razpravi sta se mi odprli dve zadevi, ki bi po mojem mnenju morali dobiti
               tudi jasen odgovor. Prva je ta, da smo danes slišali, da je okrožno tožilstvo v
               Ljubljani januarja lani dobilo prijavo o nepravilnosti pri nakupu banke SIB, da je
               tudi vrhovno državno tožilstvo dobilo to ovadbo ter da je celo izgubilo. Danes smo
               slišali podatek, da je celo, če sem prav razumel vrhovna državna tožilka prosila
               predlagatelje, da ji ponovno posredujejo to ovadbo. To je tak spodrsljaj, za katerega
               bi moral nekdo nositi odgovornost če je to res. To je taka klofuta delu državnega
               tožilstva, da večja ne more biti. Če vrhovna državna tožilka kliče nekoga, da ji po
               letu dni pošlje ponovno dokument. Torej, ta podatek me je izrazito negativno
               presenetil. Upam, da ta podatek ni točen.</p>
               <p>Drugo pa je vezano na to je bilo pa danes velikokrat rečeno - postopek, ko daje Banka
               Slovenije soglasje pri transakcijah, torej za nakup delnic, ko ona gleda, kdo jih je
               kupil, kdo je novi lastnik, v tem primeru večinski lastnik.</p>
               <p>Ob dejstvu, da je Energetika hčerinsko podjetje Holdinga Ljubljana. Jasno je, da
               Holding Ljubljana ni registriran za opravljanje bančnih dejavnosti z vsemi
               dimenzijami te besede. Kako je lahko Banka Slovenije dala soglasje? Če velja, da
               morajo biti lastniki banke biti sposobne finančne firme in morajo imeti vse bonitete
               in strokovne izkušnje, da lahko obvladujejo banke. Na podlagi katerih kriterijev je
               Banka Slovenije ugotovila, da ima Holding, še posebej Energetika, take izkušnje, tako
               boniteto in tako naprej. Tukaj se mi zdi večja spornost s strani Banke Slovenije, da
               je preprosto dala soglasje za ta nakup. Ampak izgleda, da v sami razpravi, mi na to
               vprašanje ne moremo dobiti odgovora - Upam, da bomo na podlagi sklepov, ki so
               predlagani, da jih bo Banka Slovenije tako razumela, da nam bo dala odgovor na ta
               vprašanja. Seveda, v teh naših sklepih piše "eventualne nepravilnosti". Če bo tisti,
               ki ga sprašujemo, menil, da ni nepravilnosti, nam ne bo nič odgovoril. Menim, da
               moramo dati amandma in kar reči: "nepravilnosti", kajti bile so žal, nepravilnosti,
               vsaj nekatere. Če pa napišemo eventualne nepravilnosti, bodo nekateri naslovniki
               ugotovili, žal, nepravilnosti ni bilo, in vam nimam kaj odgovarjati. Hvala lepa!</p>
            </sp>
            <sp xml:id="SDZ3-Izredna-30-2003-04-08.sp45">

               <speaker>PREDSEDNIK BORUT PAHOR:</speaker>

               <p>Hvala lepa, kolega Podobnik. Kolega Petan. Prosim!</p>
            </sp>
            <sp xml:id="SDZ3-Izredna-30-2003-04-08.sp46">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Kolegi so že veliko povedali o tej problematiki. Sam bi pa dejal, da ta primer okoli
               SIB banke jasno dokazuje - da ne bi kar uporabil izraz: "kriči" - da Slovenija, žal,
               še vedno ni demokratična država in pravna država. Takšni primeri to dokazujejo.
               Dejstvo je, da so se informacije skrivale pred javnostjo. Delalo se je očitno v ozkih
               krogih. V vsakem primeru blizu vlade ali s podporo vlade ali pa vsaj tiho podporo. Ti
               krogi so tudi dozirali informacije, ki lahko pridejo v javnost.</p>
               <p>Nenazadnje to dokazuje tudi zahteva - mislim da - poslanske skupine SDS in pa Nove
               Slovenije v Svetu mestne občine Ljubljana, da se pred nakupom, ki je vreden tri in
               pol milijarde tolarjev, pridobijo dodatne informacije ali kakor je bilo rečeno, da se
               mestni svet seznani z okoliščinami tega nakupa. To je bilo seveda elegantno s strani
               vladajoče večine, ki jo sestavljata LDS in Združena lista, zavrnjeno. To se pravi,
               pridobiti informacije o investiciji, težki tri in pol milijarde tolarjev. To
               dokazuje, da se je nekaj prikrivalo. Kajti zakaj bi se drugače bali informacij, ki bi
               jih lahko dobili? Namreč, za druge točke dnevnega reda dobimo informacije že kar na
               mizo. Tu pa na dodatno zahtevo niti to ni mogoče. To je v nebo vpijoč primer. Vse to
               nakazuje, da ima lahko domišljija verjetno tudi svoje,lahko naredi svoje. Ampak,
               očitno zadeva le ni tako enostavna in za lase privlečena.</p>
               <p>Upal bi si tudi trditi, da še nismo pravna država, ker za vse gospodarske subjekte
               očitno pri nas ne veljajo enaki pogoji pri istih zakonih. Te nepravilnosti - jaz bom
               uporabil besedo nepravilnosti, ker verjetno bi lahko našel kakšno hujšo, ampak naj
               ostane pri nepravilnosti - so očitno, ki so težke tri in pol milijarde tolarjev so
               financirali tisti, ki jim Energetika, ljubljanska energetika, vsak mesec zaračunava
               storitve, ki jim vsak mesec pošlje račun, ki je prav gotovo predimenzioniran. Usluge
               so prav gotovo predrage, kajti drugače se ne bi mogli igrati s tremi in pol
               milijardami kar tako. To s stvarmi, ki v bistvu niso predmet poslovanja te družbe. Če
               to ne bi bilo tako, če ti računi ne bi bili preveliki - seveda na določeno časovno
               obdobje - potem ne bi mogli iti v takšne zadeve, ampak očitno so šli. Denarja je bilo
               več kot dovolj. Nekdo je to plačal. To se pravi, samo tisti, ki dobijo vsak mesec
               položnico. S temi viški sredstev - ki jih pokriva nekaj, ne vem, 100, 200, 300 tisoč
               ljudi, - se je okoristilo nekaj posameznikov, nekaj izbrancev, ki so seveda lahko
               delnice prodajali tudi po 3.700 tolarjev, kar je daleč nad nominalno, dejansko
               vrednostjo te Energetike. Ampak očitno jih je nekdo kupil in plačal. Vemo pa, kdo jih
               je plačal. Plačali so tisti, ki plačujejo račune. Ti ljudje so trgovali z notranjimi
               informacijami, ki so jih seveda tudi sami krojili. Sami so vedeli, kaj bodo
               počenjali. Zato so tako reagirali. Ampak nekateri drugi delničarji pa niso imeli te
               sreče, da bi lahko bili deležni teh notranjih informacij.</p>
               <p>Ampak, to še ni konec te zgodbe. Karavana gre še kar naprej. Pogodba, ki je bila
               podpisana konec februarja med Energetiko in pa A banko, dokazuje, da v bistvu ta
               zgodba ni bila čisto slučajna in da ni prišlo do napake kar tako, ker pač nekdo ni
               bil dovolj pozoren, ampak da ima očitno nekdo dobro izdelan načrt, ki bo zadevo
               pripeljal do konca. Ta pogodba dokazuje, da banke, ki bi eventualno želele kupiti SIB
               banko, niso v enakopravnem položaju. A banka je očitno bolj privilegirana, je v
               privilegiranem položaju, ker ima že vse informacije in točno ve, da bo s tem
               denarjem, ki ga obrača Energetika, lahko poslovala pet let - Vsaj tako piše v pogodbi
               - in lahko tudi ponudi višjo ceno, ki je neprimerna in ima neugodne posledice na
               ostale banke. To se pravi: Kako smo potem pravna država, če ima nekdo neke dodatne
               ugodnosti za isto zadevo?</p>
               <p>Dejal bi še to, da smo imeli nek podoben primer kot je za to SIB banko - v Sloveniji
               že v preteklosti, in sicer Triglav banka. Ampak tam ni bilo zaznati nobene skrbi, da
               bi država komitente nekako poplačala. Tisti, ki so vlagali tam, da bi svoj denar
               dobili nazaj. V tistem primeru tudi premier Rop ni izjavil, da če bi se pokazalo, da
               gre za kaznivo dejanje, se bo vlada še kako zavzemala, da se pogodba razveljavi. To
               je namreč izjavil premier v primeru SIB banke pred dobrim mesecem. Tudi pri primeru
               Triglava bi vlada našla motiv, sredstva in orodja za reševanja komitentov, pa tegani
               storila. Pri SIB banki pa je. Očitno je tu neki krog nekih priviligirancev, ki jim
               tudi vlada priskoči na pomoč v takšni ali drugačni obliki. To tudi dokazuje, da imamo
               različne pristope za različne primere, za različne komitente, za različne ljudi. Toje
               verjetno daleč od pravne države. Vedno se pojavijo nekateri, ki so več vredni. Vedno
               eni in isti. Na drugi strani pa vedno nekateri, ki so manjvredni. Tako pač očitno
               razmišlja vlada. Za ene stori več, za druge manj. Vse kar se je zgodilo v tem primeru
               teh akterjev - bom rekel - SIB banke kaže na to, da je vse v rokah enih in istih
               ljudi. To je v bistvu v rokah vladajoče koalicije. Tudi tisti, ki so bili proti temu,
               da bi pridobili dodatne informacije v primeru nakupa te banke, so bili seveda proti.
               Dejstvo je, da je vladajoča koalicija, tu sta največ LDS in Združena lista, imela
               škarje in platno. Obe stranki sta imeli svoje ljudi, tako namestnika direktorja
               uprave kot uprave, pa še nadzornike. Ti nadzorniki so očitno nadzirali tako dobro, da
               niso pustili, da bi informacije ušle vsaj v tistem primernem času, ko se je še dalo
               kaj rešiti, da ne bi ušle navzven. Zato se ne smemo čuditi, da so bili proti temu, da
               bi se mestni svet seznanil z dodatnimi informacijami. Za takšne SIB banke, za takšne
               primere morajo biti določeni pogoji in določene razmere, da lahko do tega pride. Če
               teh pogojev ni, do tega ne more priti. To pa je možno samo v primerih - včasih smo
               zelo radi uporabljali ta izraz, ki je nekoliko južneje od Kolpe, ki pravi "kadija
               sudi in kadija tuži". To se pravi, da si nadzornik, tožitelj, upravnik. Vse v isti
               osebi. Samo v takem primeru je to možno.</p>
               <p>Če bi imela v nadzornih odborih, podjetjih, ki so v večinski državni lasti - recimo v
               primeru SIB banke - opozicija vsaj enega, vsaj enega zastopnika, bi verjetno te
               informacije nekako prišle na dan. Kajti nekdo bi se verjetno oglasil: "da, fantje,
               tako lomiti, ga pa res ne smemo." Z denarjem davkoplačevalec za tri in pol milijarde,
               pa res ne smemo tako delati. Takšnih primerov je še več. Samo mimogrede. Verjetno
               milijardne nagrade v Elanu, pa čudni pogoji prodaje elektrike. Verjetno do tega ne bi
               prišlo, če bi bila odgovornost za nadzor porazdeljena normalno, tako kot je razdeljen
               tudi slovenski politični prostor. Ne gre za vmešavanje politike v gospodarstvo, ampak
               za nadzor nad temi institucijami, katere lastnik je država. SIB banke verjetno tudi
               ne bi bilo ali pa bi bila zelo otežena, če bi imeli v Sloveniji nekako uravnotežen
               medijski prostor. Dejstvo je, da je ta skupina želela prikrivati informacije in da ji
               je to odlično uspelo ob takšnem, tako uravnoteženem medijskem prostoru, kot je v
               Sloveniji.</p>
               <p>SIB banka kaže na očiten primer klanovskega dela znotraj vladajoče koalicije, ki se
               ima za večno, ki tudi trdi, da bo še verjetno večna ali pa vsaj še dolgo. Takšne
               milijardne posledice pa plačujemo tisti občani, ki pač očitno nismo večni. Tako se je
               tudi zgodilo v primeru, ki ga obravnava primer SIB banke.</p>
               <p>Za zaključek bi dejal še to, da če kdaj, potem ravno v primeru SIB opoziciji nihče ne
               more očitati, da smo pametni sedaj, po bitki, ko je zadeva zaključena. Na to smo
               opozarjali že veliko prej - se pravi - še prej, preden je sploh vzrok nastal. Se
               pravi, še preden je bila ta banka sploh prodana in se je zafrčkalo 3,5 milijarde
               denarja komitentov ljubljanske Energetike, ki vsak mesec predrago plačujejo račune.
               Mi smo opozarjali pravočasno. Zato tudi upravičeno pričakujemo, da se bo zadeva
               reševala in rešila v smislu pravne države. Če se bo to zgodilo, bom tisto - kar sem
               dejal na začetku, da trdim, da Slovenija še ni demokratična in pravna država -
               verjetno preklical. To bi naredil z veseljem. Seveda pričakujem, da bomo sprejeli
               tudi ustrezne sklepe. Pa ne samo mi. Da bodo tudi organi, ki bi že morali kaj
               storiti, naredili tisto, kar je treba, da ne bodo ob nečedni informaciji, ki pride na
               dan, začeli ugotavljati, kako pa je ta informacija pricurljala na dan, namesto da bi
               iskali vzroke, zakaj je do tega prišlo, in da bi pri tem poiskali tiste, ki so bili
               glavni akterji pri takih umazanih poslih. Hvala lepa!</p>
            </sp>
            <sp xml:id="SDZ3-Izredna-30-2003-04-08.sp47">

               <speaker>PREDSEDNIK BORUT PAHOR:</speaker>

               <p>Hvala lepa, kolega Petan. Kolega Jakič, imate besedo, za vami kolega Štemberger.</p>
            </sp>
            <sp xml:id="SDZ3-Izredna-30-2003-04-08.sp48">

               <speaker>ROMAN JAKIČ:</speaker>

               <p>Gospod predsednik, spoštovane kolegice in spoštovani kolegi! V resnici se je zelo
               težko lotiti tega problema. Pa naj začnem tako. Danes imamo na dnevnem redu točko, ki
               govori o odgovornosti državnih institucij in nosilcev javnih funkcij pri nadzoru nad
               poslovanjem in prodajo Slovenske investicijske banke.</p>
               <p>Glede na to, da podpiram dopolnjen predlog sklepov, ki jih je oblikoval odbor za
               finance, menim, da ta točka dnevnega reda oziroma naslov točke dnevnega reda nima
               nobene zveze s samim predlogom sklepov. O odgovornosti državnih institucij in
               nosilcev javnih funkcij bomo v Državnem zboru Republike Slovenije lahko razpravljali
               v trenutku, ko bodo državnemu zboru državno tožilstvo, računsko sodišče, Banka
               Slovenije, Agencija za trg vrednostnih papirjev in Slovenski inštitut za revizijo
               poslali svoja poročila. Danes ugibamo - se pa strinjam, seveda, da so določena
               dejstva na mizi, ampak v resnici nimamo podlage za - temu bom rekel - na nek način
               pogrom, ki se dogaja nad ljudmi, ki še niso šli skozi proceduro, da bi se lahko
               zbrali dokazi, da bi lahko bili postavljeni pred organe pregona. Ponovno trdim, da
               morajo vsi tisti, ki so se kakorkoli pregrešili zoper zakon v zadevi SIB, na nek
               način odgovarjati.</p>
               <p>Danes so predlagatelji - moram reči, tudi sam osebno mislim, da je bil uvodni nastop
               gospoda Janše korekten, korekten v smislu, da je sledil dokumentaciji. Ampak kljub
               vsemu se mi zdi, da zamegljevanje dejstev z nekim zgodovinskim pogledom na
               ustanovitev SIB, pa z razpravo, ki jo imamo zdaj, nima veze. Tako kot bi bilo
               nekorektno na nek način z moje strani oporekati dejstvu, da so bili Ljubljančani in
               Ljubljančanke oškodovane, s tem da bi rekel, da se je zgodba okoli presežkov in na
               nek način goljufanje občank in občanov mesta Ljubljane glede previsokega plačevanja
               energije začela v resnici leta 1993, ko je - se opravičujem, ampak kljub vsemu -
               mestno oblast vodil Demos in je takrat zelo"navil" cene ogrevanja, ki jih je takrat
               določila in tudi potrdila Demosova vlada na predlog Energetike, ki ga je potrjeval
               mestni svet. To je seveda deset let.</p>
               <p>Kolega Janša je začel - ne - pred več kot desetimi leti - govorim o zgodovini. Seveda
               je vprašanje, zakaj mi tega nismo spremenili. Ali si predstavljate, da bi Vlada
               Republike Slovenije šla v sprejem ali pa popravek zakona, ki Vladi Republike
               Slovenije ne dovoljuje pristojnosti poseganja v zviševanje ali zniževanje cen? To bi
               bilo seveda poseganje v lokalno samoupravo in bi bila opozicija zelo in upravičena
               proti tovrstnemu posegu.</p>
               <p>Drugi fakt, ki pa me moti in se tu nikoli ne pove, pa je, da je ta oblast, katero vi
               kritizirate, koalicija LDS in Združene liste na mestni ravni, vpogled v poslovanje
               holdinga, ki je mimogrede bila glavna finančna institucija tudi za financiranje
               opozicije, da je bil ta vpogled dan šele leta 2000. Vi pa nam govorite, kaj se je
               zgodilo leta 1993. Leta 2000 sta LDS in Združena lista na mestni ravni dobili
               vpogled, kaj se dogaja in kaj se dogaja v vseh njenih firmah. Glejte, ko se je banka
               - in zdaj, če grem na obdobje - ko se je banka ustanavljala, je bil poseben čas.
               Poseben čas, ko se je večina bank prodajala oziroma so prehajale v tujo last in je
               bilo potrebno na nekinačin ali pa želja, da bi ena teh bank ostala v mestni lasti in
               da bi seveda mestna oblast in mesto imelo od nje korist. Predhodno opravljeni pravni
               pregled, revizijska poročila poslovanja banke za leto 2000 in zagotovila takratnega
               vodstva banke uspehu, so podkrepili odločitev, da se gre v ta nakup. Še vedno mislim,
               da je bila ideja o nakupu SIB banke dobra. Ideja o tem, da mesto Ljubljana dobi
               finančno institucijo, ki bo opravljala finančne posle za mesto Ljubljana, je bila
               dobra. Na osnovi vseh teh poročil - mimogrede, prej smo se pogovarjali o raznih
               revizijskih poročilih - je revizijska hiša KPMG po pregledu banke ugotovila, da je
               vse BP, kot bi rekli. Nakar se je seveda izkazalo, da je ta ista revizijska hiša
               potem, ko je naročil holding revidiranje, ugotovila, da je nakup SIB banke nesmotrn
               oziroma negospodaren. Zdaj vas jaz sprašujem: Kako bi se počutili, kdorkoli od vas,
               ko bi dobil informacije od vseh, recimo temu, od vseh revizijskih, finančno nadzornih
               ustanov in posameznikov, kako bi se počutili da vam ti isti kasneje povejo, da je
               bila narejena napaka? Hočem povedati to, da je problem v tem - in tu sem se z dr.
               Bajukom na zadnji seji strinjal - vprašanju zaupanja v institucije. Ali so
               institucije funkcionirale v tej meri, da se je lahko politika na osnovi nekih mnenj,
               informacij odločala tako ali drugače?</p>
               <p>Trdim, da je odločitev temeljila na pozitivni oceni vseh involviranih govorim o
               revizijskih hišah, o tem pravnem pregledu.</p>
               <p>Poglejte, seveda je potem vprašanje, ali je politika pravi čas odreagirala na mestu
               Ljubljane. Jaz mislim, da je, ko je bil problem ugotovljen, je bil detektiran in je
               bil odreagiran na način. Mislim, če je komu, je to v interesu LDS-u, da se stvar
               razčisti oziroma da pristojni organi razjasnijo okoliščine nakupa in poslovanja SIB
               banke, ampak da se istočasno omogoči gospodarno razrešitev stanja, v katerem se je
               znašla SIB banka. Danes pa delamo oziroma te dni delamo ravno nasprotno. Na to je
               opozoril že zadnjič gospod Podobnik in danes ponovno. Mi z vsemi temi razpravami
               nižamo ceno banke. Ta banka naj bi se na začetku meseca maja prodala. Do takrat pa
               imamo kar nekaj razprav in jasno bo - in jaz predvidevam - da bo cena te banke
               manjša. Voda bo šla na mlin vam, ki boste rekli, seveda, saj je bil nesmoter. Gospod
               Rupar, če vi ne verjamete, bom jaz zelo vesel. Ker, če bo banka prodana bolje, potem
               bo vaša teorija padla. Vaša teorija lahko pade... Jaz se opravičujem, gospod
               predsednik, če bi lahko...</p>
            </sp>
            <sp xml:id="SDZ3-Izredna-30-2003-04-08.sp49">

               <speaker>PREDSEDNIK BORUT PAHOR:</speaker>

               <p>Prosim za mir v dvorani! Vi imate edini besedo. To velja za slehernega govornika.
               Prosim, kolega Jakič.</p>
            </sp>
            <sp xml:id="SDZ3-Izredna-30-2003-04-08.sp50">

               <speaker>ROMAN JAKIČ:</speaker>

               <p>Poglejte, ali je bil nakup SIB banke upravičen ali ne, bi v resnici oziroma bomo v
               resnici vedeli 8. ali 9. maja, ko se bo SIB banka prodajala. Zato se mi zdi
               nekorektno, da imamo v državnem zboru diskusijo, ki je na neki način že preiskovalna
               komisija na osnovi nekih podatkov, ki pa niso zapisani v poročila pristojnih organov,
               katere šele zdaj pozivamo, da te dokumente predložijo. Na osnovi tega podatka,
               podatka o prodaji, in podatkov, ki naj bi jih dali državno tožilstvo, računsko
               sodišče, Banka Slovenije, Agencija za trg vrednostnih papirjev, slovenski institut za
               revizijo bomo lahko razpravljali o odgovornosti državnih institucij in nosilcev
               javnih funkcij pri nadzoru nad poslovanjem in prodaj Slovenske investicijske banke.
               Pred tem je pa ta diskusija sicer lahko na neki način zaželena, ampak seveda
               politično nekorektna v smislu zato, ker nimamo podlage za tovrstno razpravo.</p>
               <p>In drugič, škodimo prodaji ene od slovenskih bank, v tem primeru Slovenske
               investicijske banke.</p>
               <p>Predsednik, jaz bom seveda z zelo velikim veseljem podprl predlog sklepov, ki so
               predloženi tudi s strani odbora za finance. Nenazadnje tudi za to, ker sem bil kot
               član tudi mestnega odbora LDS Ljubljana med tistimi, skupaj - to pa to vam najbrž ne
               bo všeč - z nekdanjo županjo Viktorijo Potočnik, ki smo želeli in zapisali vse
               sklepe, ki jih je mestni svet mestne občine Ljubljana sprejel 20.2. Teh sklepov je
               14. V resnici govorijo točno o tem, o čemer danes govorimo. Da naj mestni svet Mestne
               občine Ljubljane predlaga Računskemu sodišču Republike Slovenije, da opravi izredni
               revizijski pregled poslovanja Slovenske investicijske banke, javnega podjetja
               Energetika in Holdinga. Da mestna občina Ljubljana zahteva nadzorno poročiloBanke
               Slovenije o poslovanju Slovenske investicijske banke. Mestni svet je šel še tako
               daleč, da je od Agencije za trg vrednostnih papirjev in drugih pristojnih institucij
               zahteval, da opravijo vse potrebne postopke za razveljavitev odkupa delnic banke, če
               bi prišlo do nepravilnosti.</p>
               <p>Nenazadnje naj vas še enkrat opozorim - dragi kolegi in kolegice - smo želeli domet
               mestne občine. V tem smislu bi bilo potrebno ustanoviti posebno preiskovalno
               komisijo, ki jo naj vodi Opozicija in naj ima opozicija v tej preiskovalni komisiji
               tudi večino. Na žalost moram ugotoviti, da je opozicija z 7.3. mi smo pa seveda sklep
               sprejeli kot sem povedal -, 20. oziroma 21.2. - na statutarno oziroma kadrovsko
               komisijo, ki jo imamo v mestnem svetu, poslala dopis (citiram). Svetniški klub SDS
               pravi: "Komisija, ki bi bila vodena s strani opozicije ne more biti v ničemer
               učinkovita, če so na drugi strani opoziciji še naprej odvzete vsekakršne nadzorstvene
               funkcije v nadzornih organih Holdinga Ljubljana in njegovih odvisnih podjetij.Šele v
               povezavi s sorazmernim izvajanjem nadzora v mestnih podjetij s strani opozicije bi
               ustanovitev takšne komisije opravičevala svoj namen. Ker tega vladajoča večinska
               koalicija doslej ni želela storiti, v taki komisiji ne bomo sodelovali vse dotlej,
               dokler opoziciji izvajanje navedenega nadzora ne bo zagotovljeno." (konec
               citata.)</p>
               <p>Mislim, da je to nekorektno. Na zadnji seji sem povedal politično nehigienično, da se
               izsiljuje komisijo, ki naj razišče. Vsem v interesu je, da se razišče, kaj se je z
               nakupom SIB banke dogajalo, da se povezuje, da mi ne bomo sodelovali v tej komisiji,
               če ne boste vi imenovali naših članov v nadzorne svete podjetje Holdinga. To se mi
               zdi nekorektno povezovati. Legitimna pravica opozicije je zahtevati mesta v nadzornih
               svetih.Ampak v tem kontekstu se mi zdi nehigienično to povezovati. Zato na nek način
               obžalujem, da se politika glede reševanja te SIB banke vodi na ta način.</p>
               <p>Kot sem povedal že prej, bom z veseljem podprl sklepe, ki so predlagani s strani
               predlagatelja oziroma dopolnjeni s strani odbora za finance. Čimprej si želim videti
               poročila in na osnovi teh poročil potem predati organom pregona in pa organom, ki
               moramo izvajati svojo funkcijo, da se stvar razišče in da se že preneha politično
               špekulirati o tej zadevi. Hvala!</p>
            </sp>
            <sp xml:id="SDZ3-Izredna-30-2003-04-08.sp51">

               <speaker>PREDSEDIK BORUT PAHOR:</speaker>

               <p>Kolega Jakič je v svoji razpravi referiral tudi na razpravi kolega Janše in kolega
               Podobnika. Oba sta želela v skladu z 70. členom poslovnika repliko. Kolega Janša,
               najprej.</p>
            </sp>
            <sp xml:id="SDZ3-Izredna-30-2003-04-08.sp52">

               <speaker>IVAN (JANEZ) JANŠA:</speaker>

               <p>Zelo na hitro kolegu Jakiču, ker očitno ni poslušal prej, ko smo govorili.</p>
               <p>Prvič! Iz Holdinga ni šel nikoli nobeden denar za financiranje opozicije razen morda
               takrat, kadar je bila LDS opozicija, kar pa ni bilo dolgo. Kam pa je šel sedaj denar,
               ko ste vi zdaj na oblasti je pa jasno. Mislim da, ni potrebno še enkrat
               ponavljati.</p>
               <p>Drugo, preiskovalna komisija. Kolega Jakič se tukaj huduje na nekoga, ker ni hotel
               stopiti na bananin olupek, ki ste ga nastavili. Ta preiskovalna komisija, ki ste jo
               predlagali, je bila preiskovalna samo po imenu. Nima pristojnosti preiskovalnih
               komisij, kot jo ima takšna komisija na državni ravni. V isti sestavi v nadzornem
               svetu ta komisija ne bi dobila nobenih podatkov, ker imate še vedno nadzorne svete,
               ki so sprejeli sklep, da ne želijo biti seznanjeni z okoliščinami nakupa. Kako bodo
               takšni nadzorni sveti potem posredovali podatke, če so pa glasovali za to, da jih
               niti sami ne želijo poznati? To je smešno, kar govorite. Zakaj ne predlagate ali pa
               raje ne naredite tega, kar lahko? Recimo, zamenjate državno tožilko, generalno
               državno tožilko, ki je zgubila dve ovadbi in eno leto ni nič naredila. Zakaj
               predlagate preiskovalno komisijo ne naredite pa tistega kar bi morali, da bi
               institucije delovale?</p>
               <p>Kar se tiče nižanja cene. Gospod Jakič ponudbe za odkup SIB banke gredo v višino 400
               tolarjev za delnico. Te ponudbe so bile dane prej, preden smo imeli mi to sejo.
               Ponujajo devetkrat nižjo ceno za delnico, kot pa so jo vaši kolegi, ko so izglasovali
               ta nakup, plačali. Cena je znižana tako, da bolj nižja ne more biti. Vi nam zdaj
               očitate, da mi nižamo to ceno. To je smešno. Gospod Senica - ko je predlagal nakup -
               je na koncu svojega predloga napisal: "Ni dobro, da se o tem govori, ker bi to nižalo
               ceno." Nadzorni svet Energetike, ki se ni želel seznaniti s pogoji nakupa, je napisal
               v sklepu: "Ni dobro, da se s tem seznanimo, ker bi to nižalo ceno."</p>
               <p>Mi zdaj ponavljate isto frazo. Ni možno znižati cene nečemu, ker cene praktično ni
               več. Tako, da je to res smešno, kar pač govorite. To pa, da je bila ideja o nakupu
               SIB banke dobro, to je pa smešno na kvadrat! Kajti SIB banka se je kupila brez
               skrbnega pravnega pregleda in brez skrbnega finančnega pregleda. Kako morete reči, da
               je bila ideja dobra, če se ta ideja sploh ni preverila? Ste že slišali, da bi kdo v
               svetu kupil banko brez skrbnega pravnega pregleda in brez skrbnega finančnega
               pregleda oziroma brez .../Nerazumljivo./... Takega primera ni. Samo tukaj se je
               zgodil, ker je šlo za dogovorno politično ekonomijo.</p>
            </sp>
            <sp xml:id="SDZ3-Izredna-30-2003-04-08.sp53">

               <speaker>PREDSEDNIK BORUT PAHOR:</speaker>

               <p>Hvala lepa! Kolega Podobnik.</p>
            </sp>
            <sp xml:id="SDZ3-Izredna-30-2003-04-08.sp54">

               <speaker>JANEZ PODOBNIK:</speaker>

               <p>Hvala predsednik. V skladu s poslovniško določbo o repliki bi rad repliciral
               spoštovanemu kolegu Jakiču.</p>
               <p>Namreč, njegovo navedbo bi popravil. Ko me je omenjal, da sem v svoji razpravi že
               zadnjič in danes omenil, da praviloma, kadar se o bankah govori v državnem zboru, če
               se celo banko prodaja, da se ji znižuje ceno, in je to kolega Jakič navedel kot
               argument proti temu, da se razpravlja v državnem zboru jaz seveda, to je bilo povsem
               napačno razumevanje mojega nastopa.</p>
               <p>Za dejstvo, da je afera Slovenske investicijske banke prišla v državni zbor, so
               odgovorni tisti, ki so jo zakuhali, ne pa jaz, ki tukaj sedim. To je bila moja
               poanta! Drugič, silno nenavadno je kajti vemo, da se v teh dneh na SIB-u menjajo
               kljuke, razen nadzorne institucije. Moder lastnik v taki situaciji banke nikoli ne
               prodaja. To je drugič!</p>
               <p>Tretjič, da v banko želi vstopati banka z državnim lastništvom, to mi je nenavadna
               odločitev. Zato smo tudi predlagali predlog sklepa, da v skladu s prvim sklepom, ko
               nalagamo nadzornim institucijam, da pogledajo vse te postopke, da potem - kolega
               Jakič pravi, da bo 9., 8. maja že jasno, kdo bo to banko ponovno kupil. Srčno upam,
               da ne bo jasno, da je ne bo nihče kupil in da se počaka. To je tudi predlog našega
               sklepa. Hvala lepa!</p>
            </sp>
            <sp xml:id="SDZ3-Izredna-30-2003-04-08.sp55">

               <speaker>PREDSEDNIK BORUT PAHOR:</speaker>

               <p>Dr. Bajuk, tri minute.</p>
            </sp>
            <sp xml:id="SDZ3-Izredna-30-2003-04-08.sp56">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Kolega Jakič je že na prejšnji seji tudi taka
               stališča, danes pa je ponovil, da se sicer strinja z menoj, da gre za verodostojnost
               naših ustanov.</p>
               <p>Seveda gre za verodostojnost ustanov in tudi za verodostojnost vlade. Ko slovenska
               vlada predstavi slovenski, ne samo strokovni, tudi širši javnosti, svojo strategijo
               za razvoj gospodarstva Slovenije in tam jasno zapiše, da se bo zavzemala za okvir, v
               katerem bi morala biti vsaka odločitev v skladu s to strategijo, in v ta okvir
               vključi ravno prestrukturiranje finančnega sistema in privatizacijo slovenskih bank -
               da je potem vaš koncept, ki ste ga danes ponovili: "in z veseljem rečem, ideja je
               bila dobra." Spoštovani kolega Jakič, ideja je bila bistveno slaba, in ne samo po
               mojem mnenju, po mnenju vaše lastne vlade, ki je začrtala popolnoma drugačen okvir,
               kot ste vi delali. Zato se danes tu ponovno ugotavlja, da je velik razkorak med tem,
               kaj vladajočakoalicija govori in kaj dejansko počenja.</p>
               <p>Govorili ste tudi, da je diskusija nekorektna. Edino, kar je nekorektno, je, da pride
               do takih kupčij, kot je bila kupčija s to banko, ki je kršila Zakon o javnih
               financah. Spoštovani gospod poslanec, ta pogodba je kršila Zakon o javnih financah,
               ker svet Mestne občine Ljubljana ni dal svojega soglasja, kot bi moral po Zakonu o
               javnih financah.</p>
               <p>Govorite, da je nehigienično povezovati sodelovanje v neki raziskovalni komisiji s
               stališčem, da naj ima tudi opozicija pravico, da predlaga strokovnjake izven enega in
               istega zelo zaprtega kroga na Slovenskem, ki ima dostop do teh odgovornosti. Ravno to
               je pomanjkanje higiene! Najbolj nehigienično je ravno to, kar smo danes tu slišali,
               da ima ena in ista oseba pet funkcij ravno na tem področju in da se vedno pojavljajo
               ena in ista imena. To je nehigienično! Torej, razkorak med besedami in dejanji. Po
               vašem trdnem prepričanju, ki ste ga danes ponovno tu izrekli, da je bila to dobra
               ideja spoštovani gospod poslanec - to je zelo slaba ideja! Še huje pa je bila
               izpeljana!</p>
               <p>Korektno je, da se za te stvari zavzemamo. Nehigienično pa je, da še vedno vztrajamo,
               da je nadzor v tej državi v rokah samo zaokrožene družbe, in sicer pripadnikov vaše
               velike koalicije. Hvala lepa!</p>
            </sp>
            <sp xml:id="SDZ3-Izredna-30-2003-04-08.sp57">

               <speaker>PREDSEDNIK BORUT PAHOR:</speaker>

               <p>Državnemu zboru bi se rad iskreno opravičil. Dal sem vam besedo za repliko, kljub
               temu, da je čas poslanske skupine, ki ste ga najavili, že potekel. Poslovniška
               komisija je jasno povedala, da se to ne šteje, da tega ni mogoče razlagati tako, da
               gre mimo časa. Sicer vas nisem prekinjal. Prosim pa, da to moje ravnanje ni
               razumljeno kot presedan. Torej, državnemu zboru se za to opravičujem.</p>
               <p>Kolega Štemberger - ga ni. Kolega Sok ne more dobiti besede, ker je čas poslanske
               skupine že potekel. Tako prosim, da povzame besedo kolega Kangler - ki ga ni. Kolega
               Kelemina, prosim!</p>
            </sp>
            <sp xml:id="SDZ3-Izredna-30-2003-04-08.sp58">

               <speaker>BRANKO KELEMINA:</speaker>

               <p>Hvala lepa za besedo. Spoštovani vsi skupaj! Ker je bilo že veliko povedanega v zvezi
               z današnjo temo o SIB, bi mogoče svojo razpravo nekoliko skrajšal in poudaril nekaj
               stvari iz razprave, ki smo jo danes doživeli tukaj. Svoj prispevek bi poskušal dati k
               temu, da bi se mogoče tudi nekatere stvari popravile in izboljšale.</p>
               <p>Najprej bi pozdravil veliki optimizem mojih poslanskih kolegov, ki govorijo, da je ta
               seja danes potrebna zaradi tega, ker institucije, ki so pooblaščene v tej državi za
               to, da bi opravile svojo funkcijo, svoje poslanstvo, tako kot je treba, tega niso
               opravile. Zato je ta seja potrebna. Seveda to mislijo zaradi tega, ker pač verjamejov
               ustavo, verjamejo v zakonodajo, v pravičen pravni red, verjamejo v demokracijo. Kljub
               vsem težavam in tegobam, s katerimi se spopadajo, celo verjamejo v to, da bo nekoč do
               tega prišlo.</p>
               <p>Moja ocena pa je, da gre - kar sem že velikokrat tudi povedal - v tem primeru SIB
               banke gre dejansko za čisto projektirano politično konstrukcijo. Dejansko gre samo za
               to. Vsi indici, vse informacije, ki smo jih dobili tudi že na dosedanjih zasedanjih
               odborov, komisij in tako naprej, tudi ljudi iz institucij, ki so odgovorne bi morale
               o teh stvareh zavzeti že zdavnaj prava stališča, prave ukrepe, so potrdile te moje
               domneve.</p>
               <p>Na primer, samo, če spomnim nazaj dve leti, ko je Bajukova vlada zamenjavala določene
               nadzorne svete, kakšen "romp pom pom" ste zganjali z mediji vred in z vsemi, da so se
               menjali določeni nadzorni sveti. Pa se niso vsi, samo nekateri. Ne, ko pride nova
               oblast, bi bilo po moji oceni potrebno zamenjati še državno upravo in še kogarkoli
               drugega, ne samo nadzorne svete.</p>
               <p>Ker to je nevzdržno, da si ena opcija, ki je tako dolgo na oblasti, prilasti
               popolnoma vse in ustrahuje. Ne samo, da si prilasti, celo ustrahuje zadeve. Takrat,
               ko so se ti nadzorni sveti menjavali, se dobro spomnim. Ali je bil komentar v
               časopisu ali je dal izjavo nek velik politični predstavnik. Glede kapitalskih tokov
               je bilo rečeno: "V bistvu se ne bo nič zgodilo v zvezi s finančnimi kapitalskimi
               tokovi, mogoče se bodo samo nekoliko upočasnili, drugače bodo pa šli svojo pot."</p>
               <p>To se pravi, kako trdno ste bili prepričani v to, da v tistem kratkem obdobju, ko je
               bila Bajukova vlada na oblasti, ni mogoče vzpostaviti sistema in reda, ki bi bil
               dejansko primeren za našo demokracijo in pravni red ali pa evropski pravni red in
               evropsko demokracijo.</p>
               <p>Zato, tisto, kar je povedal gospod But nedavno tega na neki izjavi, glede
               obvladovanja določenih področij. Jaz mu popolnoma verjamem! Sam je priznal, da oni
               obvladujejo kmetijsko področje in tudi povedal, da liberalna demokracija obvladuje
               finance, gospodarstvo in tako naprej. To dejansko drži. Nato kažejo danes tudi vsi
               indici in vse izjave odgovornih na posameznih institucijah.</p>
               <p>Če ne bi bilo menjave oblasti Ljubljane, očitno tudi ne bi bilo take širine afere SIB
               banke, kot se je zdajle prav gotovo zgodila. Poglejte, ne samo to! Celo visok
               predstavnik Banke Slovenije recimo, ko sem kot poslanec ocenil in prav gotovo v
               šestih letih ali pa še več v svojem poslanskem mandatu sem imel priložnost spoznati
               vsaj do neke mere, pa okusiti to oblast, ocenil, politično ocenil, da gre za
               politične povezave vcelotnem sistemu - je to odločno zanikal. Vprašamse kdo je te
               ljudi na vse te institucije postavil. Kdo? Vse to sprenevedanje, ki ga danes vi
               izvajate - v bistvu tudi gospod Jakič, glede tega, da so verjeli nekim institucijam,
               ki so dali takšne in drugačne informacije je čisto zavajanje državnega zbora,
               javnosti in tako naprej. Kajti dobro veste, kdo je te institucije postavil, kdo je te
               ljudi tam postavil. Dobro veste, kako te institucije funkcionirajo, kakšne izjave
               dajejo, kakšne podatke dajejo. Pa ja ne boste samemu sebi dajali negativnih izjav ali
               pa pričakovali od takih institucij, da bodo dajale izjav, ki bodo kakorkoli negativno
               vplivale na vaše delovanje? Pa saj ste ja vse sami postavili. Vse je v vaših rokah!
               Vso to sprenevedanje - mislim, da ne služi ničemur in tudi ne vodi k temu, da bi se
               te stvari razrešile, ker poskušate zdaj spet vse stvari speljati popolnoma v druge
               vode, samo k temu bistvu ne, torej k učinkoviti rešitvi tega vprašanja.</p>
               <p>To pa ne pomeni, da bomo zdaj, ali pa da boste izumljali toplo vodo, se otepali
               odgovornosti, zavlačevali s postopki, zavajali javnost na različne načine, prosili za
               neka poročila te institucije, vemo katere, in lovili tako rekoč za rep samega sebe,
               mogoče spreminjali zakonodajo eno ali dve leti. Stvari bodo potekale naprej, tako kot
               so do sedaj.</p>
               <p>Skratka, na koncu lahko ugotovimo mogoče - jaz upam, da ni to to - ampak, da se je
               tresla gora, rodila pa se je miš. Skratka, bi bilo po moji oceni potrebno takoj
               učinkovito ukrepati. Tako kot je že bilo rečeno, tatovi bank in podjetij so nagrajeni
               z visokimi nagradami. Samo poglejmo Elan in še nazaj. Če pogledamo Tam in tako
               naprej. Milijardne vsote, milijonske vsote so se izplačevale posameznikom. Kurje
               tatove pa seveda spravljate za zapahe. Tudi sodstvo samo ugotavlja jaz sem že pokazal
               tale članek, kjer predstavniki kriminalnih služb in različne institucije ugotavljajo,
               da gospodarskega kriminala v tej državi ni mogoče zajeziti - to sem govoril - in da
               je težje priti v podzemlje gospodarskega kriminala kot v združbo preprodajalcev
               mamil. To je resnica! Vse to so dejstva, resnica, podkrepljena z argumenti. Vsemu
               temu se izogibate.</p>
               <p>Skratka, jaz se samo čudim gospodu Andreju Bajuku, ki na komisiji za nadzor proračuna
               in drugih javnih financ sto in tisočkrat, če je potrebno, pove eno in isto stvar
               dokler se ne usede in dokler se nekdo ne zgane in ne premakne z mrtve točke. Sam bi
               že zdavnaj stokrat obupal, ker imam pač v šestih letih toliko negativnih izkušenj, da
               ne morem več nikomur verjeti. On pa vztraja na tem. Njegova zahvala je tudi za to, da
               so se te stvari tako daleč razčistile, kot so se.</p>
               <p>Skratka, mislim, da ne gre več za lov na čarovnice, ampak da gre za prijetje
               dejanskih znanih zlikovcev, ki so pod okriljem oblastnikov leta in leta kradli zase
               in za svoje politične podpornike. Mislim, da poti nazaj - vsaj v tem primeru SIB
               banke - ni več. Stvar je potrebno razrešiti, raziskati in tudi vse tiste, ki so krivi
               za to, kar se je zgodilo, ustrezno kaznovati. Če bomo to storili, potem bomo dali
               največji primeren vzor vsem ostalim, ki še na to čakajo ali pa si to zaslužijo. Hvala
               lepa!</p>
            </sp>
            <sp xml:id="SDZ3-Izredna-30-2003-04-08.sp59">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Anderlič, replika. Prosim, 3 minute!</p>
            </sp>
            <sp xml:id="SDZ3-Izredna-30-2003-04-08.sp60">

               <speaker>ROMAN JAKIČ:</speaker>

               <p>Hvala za besedo. Ker sem bil direktno omenjen, naj še enkrat ponovim gospodu
               Kelemini, kaj sem povedal, ko sem govoril o predhodno opravljenih pregledih.
               Poglejte, predhodno opravljen pravni pregled, revizijsko poročilo poslovanja za leto
               2000 in zagotovilo takratnega vodstva banke je govorilo v prid tej ideji. Še enkrat
               poudarjam, ideja v kontekstu - postavite se nazaj - največ "kažina" okoli tega, okoli
               nacionalnih interesov in prodaje tujih bank je bila klima, ki je kazala na to, da bi
               bilo dobro imeti eno banko, ki bi bila banka v rokah mesta Ljubljana, ki bi hitreje
               in pod ugodnejšimi pogoji kot velike banke servisirala s krediti za priključitev na
               sistem daljinskega ogrevanja etc., etc. Tudi skrbni pregled, ki je bil opravljen po
               nakupu, je pokazal, da je bila pri nakupu banke dosežena sorazmerno ugodna cena. Celo
               še po zadnjem cenitvenem poročilu iz marca 2002 naj bi bila tržna vrednost banke
               precej nad knjigovodsko in nakupno vrednostjo. SIB pa je bila tudi pod nadzorom Banke
               Slovenije, ki očitno vse do lanskega decembra ni odkrila nič posebno dramatičnega. O
               tem govorim, da je v takšnih okoliščinah prišlo do odločitve, da se v to gre. Vse
               zgodbe o katerih pa vi govorite danes, ki so legitimne, legalne in konkretne, naj pa
               raziščejo pristojni organi. Zato govorim, da je današnja točka dnevnegareda zgrešena.
               Zato ker govorimo že o odgovornosti, nismo pa še dobili podlage, da bi odkrili to
               odgovornost. Zato protestiram na ta način, da se v bistvu gremo v resnici to, kar ste
               vi, gospod Kelemina, rekli, lov na čarovnice. Ker mi lustriramo ljudi kar tako počez,
               brez da bi za to imeli podlago. Seveda lahko špekuliram in rečem, nekdo se je
               okoristil. Lahko celo operiram z imeni, ampak to ni pravna država. Vi govorite o
               pravni državi. Pravna država je, da se zberejo podatki, da se na osnovi teh podatkov
               sprožijo mehanizmi pregona in mehanizmi, ki govorijo o tem, da - nikogar nisem
               poimenoval, razen gospoda Kelemine, ko vidim, da sem povzročil...</p>
            </sp>
            <sp xml:id="SDZ3-Izredna-30-2003-04-08.sp61">

               <speaker>PREDSEDNIK BORUT PAHOR:</speaker>

               <p>Vi imate besedo edini, kar končajte repliko.</p>
            </sp>
            <sp xml:id="SDZ3-Izredna-30-2003-04-08.sp62">

               <speaker>ROMAN JAKIČ:</speaker>

               <p>Zato sem hotel povedati, da je ta točka dnevnega reda narobe zapisana, zato ker ne
               govorimo o odgovornosti. Ker še ne vemo, kdo je odgovoren. To odgovornost nam bo pa,
               upam, v skladu s sklepom, ki ga bom podprl, predstavilo tožilstvo, Banka Slovenije,
               Agencija za trg vrednostnih papirjev etc., etc.</p>
            </sp>
            <sp xml:id="SDZ3-Izredna-30-2003-04-08.sp63">

               <speaker>PREDSEDNIK BORUT PAHOR:</speaker>

               <p>Vidim, da je roko dvignil tudi kolega Pukšič - vam replike ne morem datiRoko je
               dvignil tudi kolega Kelemina, ki je bil omenjen v razpravi kolega Jakiča. 70. člen
               pravi, da replika na repliko ni dovoljena, razen če predsedujoči oceni, da so bile
               navedbe v repliki netočne. Ne vem, za katero informacijo ali navedbo, menite, da je
               netočna. Prosim, da to takoj pojasnite v repliki na repliko - takoj, kolega Kelemina
               prosim! Katera navedba kolega Jakiča ni bila točna? Samo v tem primeru vam lahko dam
               besedo.</p>
            </sp>
            <sp xml:id="SDZ3-Izredna-30-2003-04-08.sp64">

               <speaker>BRANKO KELEMINA:</speaker>

               <p>Bom razložil, seveda, brez skrbi! Če lahko.</p>
            </sp>
            <sp xml:id="SDZ3-Izredna-30-2003-04-08.sp65">

               <speaker>PREDSEDNIK BORUT PAHOR:</speaker>

               <p>Izvolite!</p>
            </sp>
            <sp xml:id="SDZ3-Izredna-30-2003-04-08.sp66">

               <speaker>BRANKO KELEMINA:</speaker>

               <p>Glejte! V slovenski tranziciji kakršnakoli je že bila se je izgubilo na stotine
               milijard, mogoče na tisoče milijard denarja, pa za to ni bil kaznovan skoraj nihče
               ali pa ne vem, če je bil kdo. Skoraj nihče. To, da pri takšni, na stotine milijardni,
               kraji nihče ni bil kaznovan, je to pravna država?! Lepo vas prosim!</p>
            </sp>
            <sp xml:id="SDZ3-Izredna-30-2003-04-08.sp67">

               <speaker>PREDSEDNIK BORUT PAHOR:</speaker>

               <p>Katera navedba ni bila točna, kolega Kelemina?</p>
            </sp>
            <sp xml:id="SDZ3-Izredna-30-2003-04-08.sp68">

               <speaker>BRANKO KELEMINA:</speaker>

               <p>Gospod Jakič trdi, da mi zagovarjamo pravno državo in da...</p>
            </sp>
            <sp xml:id="SDZ3-Izredna-30-2003-04-08.sp69">

               <speaker>PREDSEDNIK BORUT PAHOR:</speaker>

               <p>To je polemika, to ni pojasnilo, da je bila kakšna od navedb netočna. Prosim, kolega
               Kelemina!</p>
            </sp>
            <sp xml:id="SDZ3-Izredna-30-2003-04-08.sp70">

               <speaker>BRANKO KELEMINA:</speaker>

               <p>Dejstvo je v tem, da dejansko, če je pravna država to, da ni nihče kaznovan, potem ne
               poznam sistema pravne države.</p>
            </sp>
            <sp xml:id="SDZ3-Izredna-30-2003-04-08.sp71">

               <speaker>PREDSEDNIK BORUT PAHOR:</speaker>

               <p>Preden dam besedo naprej kolegu Anderliču, je kolega Janša kot predlagatelj prosil,
               da v skladu s četrtim odstavkom 66. člena poseže v razpravo. Prosim! S tem, da se vam
               bo čas odbil od časa, ki ga imate na koncu na voljo. Prosim!</p>
            </sp>
            <sp xml:id="SDZ3-Izredna-30-2003-04-08.sp72">

               <speaker>IVAN (JANEZ) JANŠA:</speaker>

               <p>No, rad bi v imenu predlagateljev pojasnil, da je Banka Slovenije - čeprav je te
               stvari že prej vedela - takoj po nakupu teh delnic in prevzemu večinskega deleža s
               strani ljubljanske Energetike izdala odločbo o dokapitalizaciji in sprejela še
               nekatere druge ukrepe, s katerimi je opozorila na nezdravo stanje v tej banki, na to,
               da banki grozi bankrot (po domače).Se pravi, če bi bila zadeva tako dobra, kot vi
               pravite, potem tega ne bi bilo, gospod Jakič.</p>
               <p>Poleg tega ste kupili banko, ki je že leta 1997 izkazala 500 milijonov izgube. Vi
               tukaj govorite, da je bila to dobra ideja. To, kar ste vi prebrali, je povedala bivša
               ljubljanska županja gospa Potočnik v intervju za Jano. Češ, morali smo ščititi
               nacionalni interes, zato smo se odločili za nakup banke.</p>
               <p>OK, recimo, da to drži do te točke. Ampak zakaj je potrebno? Zato, da zaščitiš
               nacionalni interes - porabiti 3.5 milijarde denarja, ki so ga plačevalci
               ljubljanskega ogrevanja zbrali za nove investicije zato, da se preplača delnica v
               neki banki, ki gre skoraj v stečaj Kupili bi kakšno dobro banko, ne pa tisto, ki je
               bila na robu bankrota - če se vam je to zdela dobra ideja. Prej bi naredili skrbno
               analizo, ne pa potem. To je tako, kot da bi šli v trgovino, kupili gnile ananase,
               plačevali kakorkoli. Ko bi šli domov bi pa telefonirali v trgovino in vprašali,
               koliko so pravzaprav stali.</p>
            </sp>
            <sp xml:id="SDZ3-Izredna-30-2003-04-08.sp73">

               <speaker>PREDSEDNIK BORUT PAHOR:</speaker>

               <p>Hvala lepa! Kolega Anderlič.</p>
            </sp>
            <sp xml:id="SDZ3-Izredna-30-2003-04-08.sp74">

               <speaker>ANTON ANDERLIČ:</speaker>

               <p>Zagotovo je moč trditi, da je ta seja oziroma ta točka dnevnega reda nepripravljena
               in da so razlogi uvrstitev te točke na dnevni red pomanjkljivi. Očitno je, da pač
               vsake toliko časa rabimo neko točko, na kateri pride do izraza vse tisto, kar nekdo
               misli, da je potrebno javno povedati.</p>
               <p>Če govorimo o stanju v SIB banki, potem bi morali imeli za to resno podlago. Gradivo
               in predlog sklepov sta daleč od tega, da bi se lahko vsi poslanci in tisti, ki
               spremljajo sejo državnega zbora, temeljito seznanili z vsemi okoliščinami, v katerimi
               je prišlo do prodaje, do nakupa in sedaj do predvidene prodaje.</p>
               <p>Poslanska skupina Liberalne demokracije je prva zainteresirana, da se razčistijo vse
               okoliščine v zvezi s to banko. Zato smo tudi zadnjič podprli razpravo odgovoru na
               vprašanje, ki ga je postavil dr. Bajuk. Sprašujemo pa se, kaj lahko taka razprava
               sploh prinese?</p>
               <p>Danes je bilo več kot očitno, da razen želje, da se na splošno pritožuje, da se
               določa krivce brez tega, da bi našli ustrezne utemeljitve za to, drugega pač ni bilo
               mogoče zaznati iz tega, kar smo slišali.</p>
               <p>Zavračam vse tiste trditve, ki so tukaj razglašale, da je ta seja bila potrebna in
               nujna zato, ker državne institucije ne delujejo. Sedaj se je našla skupina poslancev,
               ki bo opozorila, ki bo dokazala, da je temu tako in bo odpravila probleme, ki v zvezi
               s tem nastajajo. Nihče ne more namesto institucij, ki so po ustavi z zakonom
               poklicane, da skrbijo za nadzor bank, ki skrbijo za nadzor prometa na trgu, ki
               skrbijo za to, da so vse operacije v skladu z zakonom. Državni zbor jih ne more
               nadomestiti.</p>
               <p>Verjamem, da je danes potrebno govoriti samo o nekaterih obdobjih poslovanja te
               banke. Nič se ne govori o tem, da je ta banka delovala že takrat, ko je bil na
               oblasti Demos, da je delovala takrat, ko je bilo obdobje 2000, vladavine Bajukove
               vlade. Nihče ne govori o tem, da je takrat, ko je bila 1997 leta najbrž v izgubi -
               kot je bilo navedeno v tej diskusiji - da je bil guverner Banke Slovenije nekdo, ki
               je kandidiral na listi neke stranke s podporo neke stranke za predsednika države.
               Deset let je bil. Da je vse instrumente imel v roki. Da je celo sodeloval, botroval
               pri potopu neke banke, za katero se danes kaže, da so poplačane vse terjatve, ki so
               bile - še celo nekaj je ostalo iz stečajne mase. O tem se ne govori.</p>
               <p>Razumem ta način in je pravi. Zato smo mi zainteresirani, da se vse stvari
               razčistijo.</p>
               <p>Pričakujemo, da bodo vsi organi dali poročila in predvsem, da se bo diskusija vrnila
               tja, kamor sodi, torej v mesto - tam so se te stvari dogajale - v mestni svet. Bom pa
               odločno nasprotoval temu, da bi se državni zbor vmešal na kapitalski trg na način, da
               bi Banki Slovenije naložil, kaj sme in česa ne sme početi. Ker za to državni zbor ni
               poklican, kot tudi ne, da nekaterim drugim naloži nekaj, česa ne bi smel.</p>
               <p>Sprašujem pa se tudi - poznavajoč nekatero zakonodajo - ali je mogoče, da se nekatera
               opravila opravijo v tridesetih dneh, ki so tukaj zaukazana.</p>
               <p>Seveda, mi naprošamo, recimo javno državno tožilstvo. Ampak tisti, ki poznajo, kako
               potekajo, je potrebno pripravljalna in vsa ostala dela storiti. Nič hudega, če ste
               gospodu Bajuku dali tri minute in pol, bom končal. Nisem hotel kršiti poslovnika.</p>
            </sp>
            <sp xml:id="SDZ3-Izredna-30-2003-04-08.sp75">

               <speaker>PREDSEDNIK BORUT PAHOR:</speaker>

               <p>Kolega Anderlič, državnemu zboru sem se opravičil zato, ker sem mu dal besedo. Ne,
               ne, naj še enkrat pojasnim, če je to potrebno. Opravičil sem se tudi zato, da se na
               to ravnanje ne bi sklicevali. To sem izrecno rekel. Kot vidite, se na displeju čas,
               ki ga imajo poslanske skupine, vrti. Ko je kolega Bajuk prosil za besedo, časa
               poslanske skupine Nove Slovenije nisem videl. Potem mu pa nisem želel vzeti besede.
               To je pa res. Kolega Bernik besede ne more dobiti, ker je čas poslanske skupine Nove
               Slovenije potekel. Franci Rokavec ima sedaj besedo. Prosim!</p>
            </sp>
            <sp xml:id="SDZ3-Izredna-30-2003-04-08.sp76">

               <speaker>FRANCI ROKAVEC:</speaker>

               <p>Hvala za besedo, gospod predsednik. Spoštovane poslanke in poslanci! Afera SIB banke
               je lep primer, kaj se zgodi, če se v nadzorno funkcijo institucij ne spusti
               opozicijo. Lep opomin na to, kaj se zgodi, če vladajoča večina ne dopusti kontrole na
               vseh segmentih, na vseh področjih.</p>
               <p>Namreč, vsa kronologija dogodkov - tako kot smo jo danes že slišali - kaže v to smer,
               pa ni to samo primer SIB banke. Ampak, če pogledamo katerekoli institucije in
               primere, ki so se dogajali do sedaj in ki se bodo še dogajali, bo najbrž zaključek
               isti. Potrebno je omogočiti transparentno delitev oblasti in nadzor oblasti nad
               tistimi javnimi funkcijami, ali je to na lokalni ravni ali je to na državni ravni.
               Danes je bilo že večkrat ugotovljeno.</p>
               <p>Zastavlja se resno vprašanje, da določene institucije, državne institucije, v tem
               primeru niso opravile svojega dela ali pa so svojo funkcijo celo opravljale
               pristransko oziroma je niso opravljale. Mislim, da je tudi to zelo resno
               vprašanje.</p>
               <p>Namreč, danes je bilo že večkrat rečeno, kako je možno, da je, recimo Banka Slovenije
               dala soglasje za prevzem ljubljanski Energetiki pri nakupu 80% SIB banke na način, ko
               so bili očitno kršeni zakonodaja, zakon o lokalni samoupravi, verjetno tudi pravila
               mesta Ljubljane v zvezi z mestnim statutom.</p>
               <p>Namreč, zavestno se je obšlo zakonodajo in tudi najvišji mestni organ. V tem primeru
               se tudi sprašujem - ampak ne bom posegal na ta nivo, ker je to pač ločena stopnja,
               lokalna samouprava. Verjetno je tudi poklicanost svetnikov, da so se odrekli
               pridobiti informacijo o nakupu Energetike kot svoje lastniške firme, v kateri ima
               izrecno lastnino mesto Ljubljana, pridobiti informacijo, kako je ta nakup sploh
               potekal.</p>
               <p>Zato sem prepričan, da je še kako umestno, da bi v današnjo razpravo posegel tudi
               finančni minister. Zakaj? Posegel zato, da se poskuša tudi z regulacijo države,
               predvsem pa z njenim nadzorom pri povečevanju cen storitev javnih podjetij, tako na
               državni, kakor tudi na lokalni ravni, imeti jasno in transparentno preglednost s
               strani tudi države. Namreč, očitno je, da so v tem primeru - znano je, da se je kar
               za četrtino, približno za četrtino, cena ogrevanja konec leta 2001 v mestu Ljubljana
               povečala in da je bil verjetno tudi to eden izmed tistih glavnih instrumentov, kako
               je prišlo do tega nakupa. Ker je bil v interesu določene skupine ljudi, ki je imela
               moč in odločanje v tem poslu. Mislim, da je danes tukaj ta razprava o tem še kako na
               mestu, kako pravilno uravnavati ceno javnih storitev in tudi vloga države je še kako
               umestna. Tu bi dejansko tudi izzval ministra za finance, da komentira ta način
               poslovanja, ki se je zgodil, to, kako bo država v takih primerih v bodoče zaščitila
               jasno izigravanje in na drugi strani obdavčevanje, v tem primeru davkoplačevalcev,
               ali v podobnih primerih, na način, da se pridobi določen denar za druge namene, za
               namene določene skupine, ki ima moč, ki lahko pač tudi obvladuje.</p>
               <p>Naslednje vprašanje, ki se je danes že tudi zastavilo. 8. ali 9. maja naj bi se
               zgodil nakup SIB banke. Sprašujem se, zakaj taka hitrost. Zakaj taka naglica? V tem
               primeru je še kako pomembno, da se stvari najprej transparentno razišče, da se
               ugotovi vzroke in tudi krivce za to res očitno afero, katere cilj je bil, da se
               določena skupina posameznikov okoristi. Če bomo v tem primeru tudi kot državni zbor -
               v tem primeru pa kot državni zbor - pač rekli to je stvar mesta, to ni stvar države,
               potem bomo očitno poskušali pomagati sedanji eliti tudi v mestu, v Ljubljani, da
               pomete zadevo pod preprogo. Tudi glede na samo razsežnost te afere pričakujem, da
               temu ne bo tako tudi, če bo ta predlog, ki smo ga predlagali v poslanski skupini,
               danes zavrnjen. Namreč, v tem, da Banka Slovenije v postopku prodaje Slovenske
               investicijske banke ne izda soglasja za prenos lastništva delnic Slovenske
               investicijske banke do končanja vseh nadzornih poslov nad njenim poslovanjem.</p>
               <p>Danes je bilo že v razpravi večkrat rečeno, da nadzorne institucije, državne nadzorne
               institucije, niso opravile svojega dela. Zato je še kako vmesno, da preden se zgodi
               ta pravni posel, tudi opravijo svoje delo, tudi poročajo državnemu zboru ter da se
               naredi transparentna prodaja. Hvala lepa!</p>
            </sp>
            <sp xml:id="SDZ3-Izredna-30-2003-04-08.sp77">

               <speaker>PREDSEDNIK BORUT PAHOR:</speaker>

               <p>Hvala lepa! Kolega Tanko, prosim imate besedo.</p>
            </sp>
            <sp xml:id="SDZ3-Izredna-30-2003-04-08.sp78">

               <speaker>JOŽE TANKO:</speaker>

               <p>Hvala lepa! No, po teh urah razprave in po razpravi gospoda Anderliča mislim, da je
               čas, da se mogoče kakšne stvari ponovijo. SIB banka je bila vladni projekt, kajti
               ustanovila jo je Šinigojeva vlada za izvajanje točno določenih namenskih nalog.
               Republik Slovenija je ves čas imela v njej pomemben delež in je bila preko organov
               upravljanja in vodenja banke neposredno vreta v vsa dogajanja v njenem poslovanju.
               Ničesar, prav nobena pomembna odločitev se ni mogla, niti se ni smela zgoditi mimo
               vlade Republike Slovenije. Vlada Republike Slovenije jo je, če ni, bi pa moralo,
               aktivno kot odgovoren in največji posamični lastnik, soodločati o vseh potezah uprave
               in nadzornega sveta banke. Vsaj v zadnjih petih letih je bilo vsem vladnim ekipam in
               njihovim popolnoma jasno, da banka ne posluje niti uspešno, niti v skladu s
               finančnimi predpisi. Nato nas opozarjajo oziroma navajajo dokumenti Banke Slovenije s
               katerimi je od Slovenske investicijske banke zahtevala ustrezne popravljalne ukrepe.
               SIB ni odreagirala, prav tako ne vlada kot najpomembnejši lastnik. Vlada je celo
               dopustila, da je banka nadaljevala svojo prakso izjemno tveganega in nevarnega
               poslovanja. Banka Slovenije pa ni bila dosledna pri realizaciji zahtevanih ukrepov.
               Drnovškova in Ropova ekipa ter njihovi finančni ministri nosijo vso odgovornost za
               polom tegaprojekta, saj niso pokazali popolnoma nobene zavzetosti in volje za
               vzpostavitev zakonitega in varnega poslovanja banke, niti za zavarovanje javnega
               premoženja v njej.</p>
               <p>Glede na to, da se je banka ukvarjala s tveganimi naložbami, ki jih je slabo
               zavarovala, so sledile tudi logične posledice. Številni odpisi velikih zneskov
               denarja zelo verjetno izbranim posameznikom. Kot vidimo iz dokumentacije, svarila in
               zahteve Banke Slovenije po varnejšem poslovanju niso zalegla. Banka Slovenije ni
               ukrepala. Kljub temupa je SIB banka poslovala tvegano in prelivala zneske na zasebne
               založbe. Vračil ni bilo. Banka je v nekaj letih odpisala okoli 4 in pol milijarde
               tolarjev sredstev.</p>
               <p>Pasivnost vlade in Banke Slovenije nas navaja ali pa napeljuje na to, da je šlo za
               sistematičen in verjetno dogovorjen napad na javne finance in za prilivanje javnega
               denarja na zasebne račune. Vsi ključni politični akterji, ki bi morali po funkciji,
               torej po uradni dolžnosti, poskrbeti za pravilno in zakonito delovanje banke in
               njenih institucij, ki bi morali poskrbeti za varnost državljanov in njihovega
               skupnega premoženja, niso opravili svoje naloge. Tudi pri tem projektu so povsem
               odpovedali. Zaradi takih nezakonitosti in nespoštovanja predpisov je kar ponižujoče
               kazanje s prstom na Šinigojevo vlado, ki je to banko ustanovila.</p>
               <p>Strinjam se, da ta poteza za tiste čase ni bila najbolj posrečena. Vendar pa ta vlada
               ni odgovorna za nezakonita in škodljiva ravnanja, ki so se zgodila mnogo let kasneje.
               Vse Drnovškove vlade niso naredile ničesar, da bi napako Šinigojeve vlade popravile.
               Ropova pa se celo na vse kriplje trudi, da bi nezakonita ravnanja minimalizirala in
               da bi posledice čim prej pospravila pod preprogo, namesto da bi odgovorno
               ukrepala.</p>
               <p>Opazno je še nekaj. Vsi, ki niso dobro opravljali nalog in ki so dopuščali take
               tranzicijske zgodbe, so bili izdatno nagrajeni. Dr. Drnovšek je po volji ljudstva
               postal predsednik države, mag. Rop predsednik vlade, mag. Gaspari guverner in še bi
               lahko naštevali. Operativci oziroma izvajalci spornih nalog pa se vedno znova vrtijo
               po raznih direktorskih službah in v nadzornih svetih. Dogajanja v oktobru 2001, ko je
               Energetika kupila večinski sveženj Slovenske investicijske banke, dokazujejo, da je
               šlo za popolno odsotnost delovanja nadzornih institucij na državnem in lokalnem
               nivoju. Šlo je namreč za evidentno kršenje zakonov, ki urejajo delovanje lokalnih
               oblasti in javnih podjetij. Šlo je za kršenje ključnih finančnih zakonov in vse to v
               pomenjljivem molku oziroma ob tihem soglasju vlade. Vlada je pristojna tudi za
               nadziranje finančnega in drugega poslovanja lokalnih oblasti, ki ima pooblastila za
               ukrepanja, a se ni zganila. Niti kot nadzornik dela lokalnih oblasti, niti kot
               solastnik banke. Kaže, da se zakoni sprejemajo samo za Veliko Polano in druge manjše
               občine, Mestna občina Ljubljana pa je nedotakljiv sistem.</p>
               <p>Še danes, ko je vpletenost vlade v dogajanja povsem jasna, ta nikakor noče biti
               pristojna. Istočasno se je potuhnila Banka Slovenije. Računskega sodišča ni od
               nikoder, prav tako ne kriminalistične službe, niti organov pregona. Ni se zganila
               sodna veja oblasti, niti vrsta drugih institucij in uradov, ki imajo ponavadi precej
               za povedati. Vse kaže, da so slednji bolj namenjeni raznim okroglim mizam in
               komentiranje ter amortiziranjem odmevov v javnosti kot pa izvajanju resnega nadzora.
               Vsi, ki smo se v svojem dosedanjem delu srečevali z upravljanjem z javnimi sredstvi,
               zelo dobro vemo, kako izgleda zakonito delovanje in upravljanje v javnem sektorju.
               Povsem jasen je postopek sprejemanja odločitev Jasno je opredeljena vloga organov. V
               primeru SIB se je vse zgodilo mimo predpisanih postopkov ob neupoštevanju zakona. To
               pa je možno le, če take postopke aktivno podpira politična večina na lokalnem in
               državnem nivoju. V tem primeru pa gre v obeh primerih za isto politično večino - se
               pravi - za Združeno listo in Liberalno demokracijo. Vse odločitve so se v primeru SIB
               sprejemale v zelo zaprtih ter politično in družinsko povezanih krogih. Očitno je, da
               je prav taka netransparentnost največja nevarnost za javne finance. Uveljavil se je
               še poseben vzorec obnašanja, saj tisti, ki so dobili mandat, da upravljajo z javnimi
               sredstvi, da ravnajo gospodarno in da odločajo, sprejmejo sklep, da se z nezakonitim
               ravnanjem niti ne marajo seznaniti. Ta vzorec obnašanja je podoben tistemu, ki je
               prav značilen za del populacije ene sosednjih držav - mislim, da se mu reče Omerta -
               biti zraven, vendar ničesar videti in ničesar slišati.</p>
               <p>Zgodile so se vsaj tri grobe kršitve, ki so povezane z denarjem. Najprej posojanje
               denarja brez kvalitetnih zavarovanj, kar je pripeljalo do 4,5 milijarde tolarjev
               odpisov. Sledil je nezakonit odkup Energetike z javnimi namenskimi sredstvi meščanov
               v višini 3,5 milijarde. Vsak meščan Ljubljane je prispeval nekaj deset tisoč
               tolarjev, s katerimi je Energetika odkupila zajeten sveženj delnic. Zaslužili so vsi,
               razen vlade - ta bo svoje delnice prodala za desetino tiste cene, kot je bila vredna
               Klemenčičeva. Sedaj bo sledila še prodaja SIB, s tem da bo treba pokriti verjetno še
               izgubo v višinidodatnih 3,5 milijarde tolarjev. Gre torej za vrsto slabih in
               škodljivih potez odgovornih oseb, ki bodo na koncu prekanalizirale približno 10 do 12
               milijard tolarjev javnega denarja na zasebne račune. Skratka, gre za zelo velika
               sredstva. Gre za približnočetrtino sredstev, ki bi jih bilo potrebno letos
               privarčevati z rebalansom državnega proračuna.</p>
               <p>Zaključek zgodbe je jasen in večkrat viden ter slišan. Najprej dve, tri zamenjave
               uprave, nadzornih svetov. Sledi oblikovanje ene ali dveh komisij, izredno hiter
               postopek prodaje, ponavadi tujcem. S tem ponavadi odpadejo vsi vzroki za ugotavljanje
               odgovornosti vpletenih oseb.</p>
               <p>Skratka, vsi ostanejo nedolžni. Le njihovi bančni računi so mnogo težji, kar jim
               omogoči, da pridejo na prve strani družabnih kronik in si privoščijo dober dopust.
               Kljub opozorilom karavana nemoteno potuje. Zgodi se ne nič. Vendar upam, da bo ta
               primer le pomenil preobrat v ravnanju aktualnih oblasti in da bodo akterji ustrezno
               obravnavani ter tudi ustrezno sankcionirani.</p>
            </sp>
            <sp xml:id="SDZ3-Izredna-30-2003-04-08.sp79">

               <speaker>PREDSEDNIK BORUT PAHOR:</speaker>

               <p>Hvala lepa! Kolega Sušnik. Se odreka razpravi. Kolega Rupar, prosim!</p>
            </sp>
            <sp xml:id="SDZ3-Izredna-30-2003-04-08.sp80">

               <speaker>PAVEL RUPAR:</speaker>

               <p>Hvala lepa, gospod predsednik. Kolegice in kolegi! Dovolite mi, da že na začetku
               izrazim dvom, da bo afera SIB pripeljana do epiloga, ki bi poklical na odgovornost
               vse, ki se danes omenjajo in ki imajo kakršnokoli povezavo z zares veliko lopovščino,
               ki se je zgodila.</p>
               <p>Moj uvod bo branje dela članka gospe Romane Šlibar Pačnik v enem od časopisov, ki
               pravi: "Okrožno državno tožilstvo je po besedah generalne državne tožilke Zdenke
               Cerar februarja 2003 uradu kriminalistične policije pri ljubljanski policiji,
               policijski upravi dalo usmeritve za nadaljevanje postopka proti individualnim osebam
               zaradi suma zlorabe položaja v aferi SIB." Omenjam nekaj imen. Prvi na zatožni klopi
               SIB bi lahko bil Igor Pogačar, nekdanji direktor Energetike, ki je banko kupil, kar
               pa je malo verjetno. Pogačarju je pooblastilo za nakup namreč izdal takratni direktor
               Holdinga Peter Cerar, ki je to storil po neposrednem ustnem naročilu kabineta županje
               Vike Potočnik. Cerar je podrobnosti o vmesnem naročilu baje celo deponiral pri
               notarju. V prid njegovi obrambi pa govori tudi dejstvo, da je pooblastilo parafiral
               vodja županjinega kabineta, sicer tesni prijatelj Pogačarja in sojadralec na ladji,
               imenovani Kranjska klobasa, Samo Lozej.</p>
               <p>Posebej omenjam ta imena, ker jih bom potem uporabljal v svojem nadaljnjem izvajanju
               govora. Ker pa parafa po drugi strani dokazuje le, da je bil Lozej z zadevo
               seznanjen, se bo stvar zaradi pomanjkanja dokazov tu najverjetneje končala. Članom
               nadzornega sveta, med drugim predsedniku Andreju Tošu in Metki Tekavčič, iz sklepa,
               da podpirajo nakup neke banke, ne bo mogoče dokazati, da so podprli nakup prav SIB-a.
               Nekdanji predsednik uprave SIB, gospod Klemenčič je prav tako nedotakljiv. Konec
               koncev so njegove domnevno prirejene podatke tako ali drugače potrdili ugledni
               nadzorniki, ki so seveda sklepe pisali na podlagi dostopnih podatkov, ki so se
               pozneje izkazali za domnevno netočne. Tudi njegova soproga Nada Klemenčič, sicer
               organizatorka v paketu delnic SIB za prodajo Energetiki, in vsi ostali prodajalci
               nimajo prav nobenih skrbi, saj ob tem, da so bajno zaslužili seveda niso kršili
               nobenega zakona. Slovenija, tipično.</p>
               <p>In epilog. Ena ovadba gospe Cerarjevi je bila zaradi pomanjkanja dokazov že
               zavrnjena. Usoda druge pa še ni znana. Takrat še ni bila znana, zdaj pa tudi je.
               Najkrajše v vsej zgodbi sta potegnila Vika Potočnik, ki ni več županja in gospod Miro
               Senica, ki je izgubil dobro stranko, to je Mestno občino Ljubljana.</p>
               <p>Zdaj pa se vračam k imenom, ki sem jih nekako izluščil iz tega prispevka. Kdo je Igor
               Jurij Pogačar, bivši prokurist Energetike? Menda po domnevah oziroma tako kot se je
               dalo brati edini ponudnik z zasebnim kapitalom, torej svojim denarjem v žepu, ki je
               želel kupiti tretji blok termoelektrarne oziroma toplarne v Ljubljani. Edini, ki ima
               toliko denarja, da lahko kupi tretjino ljubljanske toplarne. Kako pa je prišel gospod
               do toliko denarja? Vi ga poznate, gospod Potrč, ker sta iz iste stranke. (Glas iz
               ozadja.) Ampak, mestni log 15. Recimo. Zato, ker se mi smeji. Se opravičujem.</p>
            </sp>
            <sp xml:id="SDZ3-Izredna-30-2003-04-08.sp81">

               <speaker>PREDSEDNIK BORUT PAHOR:</speaker>

               <p>Prosim.</p>
            </sp>
            <sp xml:id="SDZ3-Izredna-30-2003-04-08.sp82">

               <speaker>PAVEL RUPAR:</speaker>

               <p>Kako lahko prideš do toliko denarja? Recimo, dalo se je brati, da s tako potezo.
               Poglejte, Jurij Pogačnik je 100% lastnik firme M Rom, ki je prodala hišo na mestnem
               trgu ljubljanski mestni občini za 3 milijone.</p>
            </sp>
            <sp xml:id="SDZ3-Izredna-30-2003-04-08.sp83">

               <speaker>PREDSEDNIK BORUT PAHOR:</speaker>

               <p>Čas vam je potekel. Poslanski skupini, ki je prijavila čas, se je čas iztekel in vam
               moram vzeti besedo. Hvala lepa, kolega Rupar.</p>
            </sp>
            <sp xml:id="SDZ3-Izredna-30-2003-04-08.sp84">

               <speaker>PAVEL RUPAR:</speaker>

               <p>Bom nadaljeval pri obrazložitvi glasu. Slovenija naj bo pa pozorna, ker imam super
               zgodbo. Hvala!</p>
            </sp>
            <sp xml:id="SDZ3-Izredna-30-2003-04-08.sp85">

               <speaker>PREDSEDNIK BORUT PAHOR:</speaker>

               <p>Tako tudi kolegu Pukšiču in kolegu Zamerniku besede ne morem dati. Sprašujem
               predlagatelja, ali želita intervenirati sedaj? Prosim! Potem bo dobila besedo še
               vlada, po vrstnem redu.</p>
            </sp>
            <sp xml:id="SDZ3-Izredna-30-2003-04-08.sp86">

               <speaker>DR. ANDREJ BAJUK:</speaker>

               <p>Upam, da bo tudi ostalo še nekaj časa za kolego Janeza Janša.</p>
               <p>Rad bi omenil dejstvo, da sem po tej dolgi razpravi nekam razočaran, da smo pred
               kratkim ravno slišali vodjo poslanske skupine LDS-a, ki nam je govoril, da državne
               institucije delujejo in da tega, kar oni počenjajo, ne more državni zbor nadomestiti.
               Seveda, popolnoma se strinjam s tem in tudi nihče ni predlagal, da bi državni zbor
               nadomestil to, kar morajo ustanove države opravljati v tem primeru.</p>
               <p>Vendar tudi nihče ne more nadomestiti odgovornosti, ki jo ima državni zbor, ki na
               primer napram Banki Slovenije opravlja svoj nadzor. Banka Slovenije je odgovorna
               državnemu zboru. Tako piše v naši ustavi in to tudi skušamo uresničiti.</p>
               <p>Strinjati se ne morem niti s konceptom, da državne institucije delujejo. Spoštovane
               kolegice in kolegi! Kje pa ste nekateri bili? Ali res delujejo državne institucije,
               ko je bilo tukaj jasno in glasno predstavljeno in tudi razloženo, da je opozicija,
               svetniški klub SDS-a Mestne občine Ljubljane, v mesecu januarju 2002 poslala pismo,
               prijavo državni tožilki in da je državna tožilka v tem obdobju to pismo izgubila? In
               je prosila, če ji pošljejo še kopijo, še enkrat, pred kratkim.</p>
               <p>Torej, jaz se sprašujem in vas sprašujem: Ali je res, da slovenske ustanove delujejo,
               ali imamo opravka s stvarmi, ki so nekoliko drugačne kot pa trditve gospoda vodje
               poslanske skupine LDS-a? Kako moremo reči, da državne institucije delujejo, če po
               poročilu Agencije za trga vrednostnih papirjev - kot sem tudi že tukaj razlagal -
               dobro vemo, da zakon zahteva, da borzno posredniške hiše poročajo mesečno Agenciji za
               trg vrednostnih papirjev tudi o poslih, ki jih opravljajo na neorganiziranem
               trgu.</p>
               <p>Torej, Agencija za trg vrednostnih papirjev je to poročilo dobila. Od koga pa? Ja,
               morala bi ga dobiti od treh borzno posredniških hiš, ki so sklenile pogodbe za vsaj,
               skoraj polovico tega nakupa javnega podjetja Energetike in SIB banke. Torej, ko so to
               vedeli, ali je institucija delovala? Kaj pa nam je odgovorila Agencija za trg
               vrednostnih papirjev v mesecu februarju? Ja, veste, mi nimamo nič s tem opravka, ker
               to naj bi bili uporaba in zloraba notranje informacije. Ta pa je omejena na
               organizirani trg. Ja zelo lepo! Res je, da kazenski zakon tako določa v svojem 243.
               členu. 244. člen, naslednji člen - saj samo isto stran se odpre, pa se to prebere -
               pa govori o zlorabi položaja in pravic. Takrat pa ni nobene omejenosti na organiziran
               trg. Torej, obstajala je in še obstaja v našem pravnem redu zakonska podlaga, da bi
               Agencija za trg vrednostnih papirjev tudi nekaj ukrenila. A vendar ni. Torej
               sprašujem samega sebe in tudi vas: Ali institucije naše države resnično delujejo? Ali
               delujejo institucije naše države, ko na podlagi podatkov, ki so sedaj že na razpolago
               slovenski javnosti - dobro vemo, da je Banka Slovenije vedela stvari, pa jih ni
               upoštevala v svoji odločitvi 28. novembra, ko je dala dovoljenje, da je javno
               podjetje Energetika dobilo tako velik kvalificiran delež v SIB.</p>
               <p>Ali ni jasno že sedaj na podlagi teh informacij, ki jih imamo, da nadzor Banke
               Slovenije napram SIB ni bil učinkovit - to je najmanj, kar lahko rečemo, da ni bil
               učinkovit. Stvari so se še ponavljale in se še ponavljajo in v letu 2002 so se
               ponovno zgodile. Institucije slovenske države na tem področju niso delovale. Zato je
               ta seja pomembna. Ravno zato, da bomo kot državni zbor izvedli tisto našo
               odgovornost, in sicer odgovornost nadzora nad vsem tem, tudi nad Banko Slovenije.</p>
               <p>Upam, da bomo v prihodnjih tednih dejansko nekaj dosegli - dosegli namreč to, da bodo
               te ustanove začele delovati, da se bodo obnašale, kot pravna država pričakuje in
               zahteva. Namreč, da bodo odgovorno delovale in državnemu zboru poslale tiste podatke,
               ki jih bomo danes zahtevali. Hvala lepa!</p>
            </sp>
            <sp xml:id="SDZ3-Izredna-30-2003-04-08.sp87">

               <speaker>PREDSEDNIK BORUT PAHOR:</speaker>

               <p>Hvala lepa! Kolega Janša kot predlagatelj, prosim!</p>
            </sp>
            <sp xml:id="SDZ3-Izredna-30-2003-04-08.sp88">

               <speaker>IVAN (JANEZ) JANŠA:</speaker>

               <p>Torej, povsem na kratko še nekaj dodatnih argumentov oziroma poudarkov v današnji
               razpravi.</p>
               <p>Mogoče gre pri nekaterih sklepanjih za sklepanja kot takšna, tudi samo za domneve in
               za sume. Vendar pa obstaja tudi nesporno dejstvo, ki ga nismo odkrili mi danes, ampak
               se o tem piše že eno leto. Piše se o tem ne le v časopisih, ampak tudi v
               dokumentaciji pristojnih institucij, ki so naknadno po nakupu vendarle opraviletako
               imenovane skrbne finančne in pravne preglede.</p>
               <p>Tisto, kar je nesporno, je to, da je nekdo porabil 3,5 milijarde denarja, ki so ga
               plačniki ljubljanske Energetike namenili za investicije v ta sektor za nakup banke in
               da je ta denar porabljen nesmotrno. Danes so ti deleži, ki so bili kupljeni, vredni
               devetkrat manj. Se pravi, cena je bila popolnoma izničena. To je dejstvo, ki se kaže
               v praksi. Dejstvo je, da je velik del od teh 3,5 milijarde končal v žepih
               posameznikov, ki so imeli privilegirane informacije, in tudi na računih privatnih
               podjetij. To vse je dejstvo. To je nesporno. To ni sum. To je pač dokazano, ker je
               bilo to že vse odkrito. No, in dejstvo je tudi, da nihče od teh podjetij oziroma
               posameznikov po nobenem ključu ne pripada politično opoziciji. Pripada tistim, ki ste
               na oblasti, pripadajo tistim, ki ste na oblasti. Kakorkoli to pogledamo. Dejstvo je
               tudi, da je bil takoj, ko je afera postala prevelika, da bi se popolnoma pometla pod
               preprogo, ustanovljen krizni štab, ki je začel delovati predvsem v treh smereh.
               Najprej je bila ustanovljena komisija za prodajo bank. Zakaj komisija? Banko ste
               kupili brez kakršnekoli komisije, brez skrbnega pregleda in celo brez tega, da bi se
               sam nadzorni svet podjetja, ki je banko kupil, sploh seznanil z okoliščinami.</p>
               <p>Kot vladajoča koalicija v mestnem svetu ste tudi nekateri med vami glasovali za to,
               da se ne želite seznaniti z okoliščino.</p>
               <p>Zdaj pa je komisija, ki naj bi to banko prodala. Seveda se komisijo ustanovi takrat,
               kadar se skuša neko stvar razvodeniti. Tudi tukaj se je pač pripeljalo neka nova,
               navidezno neobremenjena imena, ki pa so vsebinsko vseeno vpletena, ki naj bi
               prikazala, kot da se zdaj dela drugače, čeprav se ne dela. Potem je bila najeta
               oziroma angažirana PR agencija, ki naj bi to nekako v javnosti pokrila. In ta
               agencija je zelo učinkovita. Samo včerajšnji primer, ko smo predstavili ta tako
               imenovani tajni dogovor med A banko in ljubljanskim Holdingom in Energetiko, na
               tiskovni konferenci. Potem gleda človek poročila in, recimo, na komercialni
               televiziji POP TV vidimo prispevek, v katerem ne da so prikazana dejstva, ki smo jih
               predstavili, ampak je prikazan komentar tega, kar smo mi predstavili, zadnjo besedo v
               tem prispevku pa ima kar gospa Žnidaršič Kranjc. Ona zaključi prispevek s tem, kako
               je pač to vse v redu in normalno. Kar ta PR agencija dobro dela, zelo dobro dela, če
               tako dobro lobira med novinarji, da namesto tega, da bi poročali o tem, da je javnost
               izvedla za takšno pogodbo, poroča o tem, kako je, je to vse v redu. Sploh ne pove, da
               je kdo kaj rekel, da je kaj narobe. Tako ta agencija super deluje. Očitno je zelo
               draga in plačujejo davkoplačevalci, seveda.</p>
               <p>Tretja smer, ki je bila določena - pri takih stvareh je vedno treba pokazati tudi
               krivca, in pokazala sta se dva. Najprej se je pokazalo na nepopolno zakonodajo, ki je
               najbrž kriva za to, da je do tega prišlo. Kot vedno! Pač, nihče ni kriv. V najboljšem
               primeru je nepopolna zakonodaja. In seveda, krivi smo tisti, ki o tem govorimo, tudi
               prej so nekateri govorili, da s tem, komi tukaj razpravljamo, znižujemo ceno te
               banke. Lepo vas prosim. Lepo vas prosim! Skratka, na koncu bodo krivi slabi zakoni,
               pri tem se seveda ne bo povedalo, kdo jih je predlagal in sprejel in krivi bomo
               tisti, ki smo opozarjali na to, da je nekaj narobe Klasična formula, ki se je tudi
               tukaj uporabila. Tudi po današnji seji pričakujemo redčenje argumentov, nastope v
               javnosti, kjer bodo pač govorili: nihče ni kriv, dokler mu ni krivda dokazana, morda
               pa je bilo vendarle zakonito, res je treba zakone popraviti in tako dalje in tako
               dalje. Verjetno bo predsednik vlade že danes nastopil v kakšnem Dnevniku ali pa
               Odmevih in čez nekaj dni v posebni oddaji, kjer bo imel eno uro časa; vprašanja, ki
               jih bo najbrž sam pripravil in ga bodo potem tem spraševali in zadeve pač poglihal.
               Najbrž bo dobil v Studio ob 17h ali pa kdo drug. Mi kot največja opozicijska stranka
               nismo imeli Studia ob 17h, kjer bi pač razložili svoj program ali pa alternative že
               leta in leta. In tako naprej. Vse to se bo dogajalo, kar se je vednodogajalo doslej
               in situacija ni nič drugačna.</p>
               <p>Tukaj smo slišali predstavnika dveh oblastnih poslanskih skupin, se pravi ljudi, ki
               imajo oblast v tej državi; eden je rekel, da današnje seje sploh ne bi smelo biti, da
               je naslov napačen, vse je napačno. Najbolj to, da sploh razpravljamo o tem. Drugi je
               gospod Potrč - prej sem šel še enkrat prebrat magnetogram - s te govornice je izrekel
               skoraj direktne grožnje: češ, tisti, ki so bili imenovani, bodo že poskrbeli za svojo
               obrambo. Ne sme se to kar tako govoriti, kar se hoče itd.</p>
               <p>Sedaj, gospod Potrč, mi se vas nismo bali, ko ste nas zapirali in se vas ne bojimo
               sedaj, ko lahko dosežete to, da se marsikaj prikaže v javnosti drugače. Vi lahko
               dosežete, da se delnico, ki je vredna 400 tolarjev, kupi po 3600 dolarjev; lahko
               dosežete, da nihče ni kaznovan, lahko pokrijete tožilko, ki eno leto ne naredi nič,
               izgubi kazensko prijavo in je ne zamenjate, nič se ne piše o tem, samo o generalnem
               direktorju policije, nič pa o takšnih stvareh. Nihče ne zahteva odgovornosti ponujate
               neko preiskovalno komisijo za blef; tam, kjer bi se pa res moralo ukrepati, pa se ne
               ukrepa. Vse to lahko dosežete. Tega, da bi se vas pa bali, tega pa ne boste dosegli.
               Res ne.</p>
            </sp>
            <sp xml:id="SDZ3-Izredna-30-2003-04-08.sp89">

               <speaker>PREDSEDNIK BORUT PAHOR:</speaker>

               <p>Hvala lepa. Replika. Prosim, kolega Potrč.</p>
            </sp>
            <sp xml:id="SDZ3-Izredna-30-2003-04-08.sp90">

               <speaker>MIRAN POTRČ:</speaker>

               <p>Hvala lepa. Gospod Janša, jaz na nobeno vašo korektnost nisem nikoli nič dal.
               Dejstva, da potvarjate resnice, so znana. Rad bi pa samo pojasnil, kaj si mislim.</p>
               <p>Vsak, ki je bil osebno napaden, ima se pravico braniti. To sem povedal, to ni nobena
               grožnja, ali bo kdo to storil ali ne, je to njegova stvar. V vsakem primeru pa sem
               želel povedati, da ta govornica ne daje pravice, da lahko nekdo obrekuje, da lahko
               nekdo žali, da lahko nekdo, obtožuje, če za to nima ustreznih dokazov.</p>
            </sp>
            <sp xml:id="SDZ3-Izredna-30-2003-04-08.sp91">

               <speaker>PREDSEDNIK BORUT PAHOR:</speaker>

               <p>Dr. Mramor, minister za finance, prosim.</p>
            </sp>
            <sp xml:id="SDZ3-Izredna-30-2003-04-08.sp92">

               <speaker>DR. DUŠAN MRAMOR:</speaker>

               <p>Hvala lepa. Vlada podpira predlagane sklepe državnega zbora in bo v roku in svojih
               pristojnosti tudi izpolnila. Kot je povedal že predsednik vlade, vse pristojne
               institucije že preiskujejo sume kaznivih dejanj. Poleg tega bodo spremembe kazenske
               zakonodaje v kratkem posredovane v državni zbor in v okviru teh bo tudi sprememba
               243. člena zakona, ki govori o trgovanju z notranjimi informacijami, in ta sprememba
               bo sledila novi evropski direktivi o zlorabi trga vrednostnih papirjev.</p>
               <p>Poleg tega je tudi zakon o bančništvu, ki je v postopku v državnem zboru, že tudi
               spremenjen; se pravi, sledi tem evropskim direktivam na tak način, da je zaostril
               pogoje, ki jih morajo izpolnjevati lastniki in vodstvo finančnih institucij in s tem
               v zvezi vlada tudi podpira združevanje nadzornih institucij, ki bi po našem mnenju
               pač prispevall k bolj učinkovitem nadzoru.</p>
               <p>Potem sem bil še pozvan v zvezi s cenami komunalnih storitev. Verjetno ste zasledili,
               da v letošnjem letu vlada pripravlja načrt povečevanja teh cen. Prvič je naredila en
               okvir v skladu s protiinflacijskim ciljem, tako da so te cene za sedaj pač pod
               nadzorom. Toliko z moje strani. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp93">

               <speaker>PREDSEDNIK BORUT PAHOR:</speaker>

               <p>Žal samo vi imate besedo, tako je bilo sporočeno iz vlade. S tem zaključujem s
               splošno razpravo in prehajam na razpravo in odločanje o dopolnjenem predlogu
               sklepov.</p>
               <p>Rad bi vas prosil, da v roke vzamete pregled amandmajev k dopolnjenemu predlogu
               sklepov k točki dnevnega reda. Imamo kar nekaj odločitev pred seboj. Treba je
               upoštevati čas, ki je na voljo poslanskim skupinam. Seveda pa ima vsakdo pred
               odločanjem pravico, da v za to določenem času obrazloži svoj glas.</p>
               <p>Najprej imamo pred seboj k prvemu predlogu sklepa dva amandmaja, dve dopolnili, enega
               vlagata poslanski skupini Nove Slovenije in Socialdemokratske stranke, drugega pa
               poslanska skupina Slovenske ljudske stranke. Želi kdo besedo o tem? Prosim mag.
               Vizjak.</p>
            </sp>
            <sp xml:id="SDZ3-Izredna-30-2003-04-08.sp94">

               <speaker>MAG. ANDREJ VIZJAK:</speaker>

               <p>Hvala lepa. Jaz bi obrazložil amandma...</p>
            </sp>
            <sp xml:id="SDZ3-Izredna-30-2003-04-08.sp95">

               <speaker>PREDSEDNIK BORUT PAHOR:</speaker>

               <p>Če imate čas, da ne bom spet ponovil prejšnje napake. Samo da vidim. Ne, nimate več
               časa, čas se je iztekel. Tako lahko v okviru obrazložitve glasu pojasnite svoje
               stališče. Čas se je iztekel. Hvala lepa.</p>
               <p>Prosim, kolega Podobnik.</p>
            </sp>
            <sp xml:id="SDZ3-Izredna-30-2003-04-08.sp96">

               <speaker>JANEZ PODOBNIK:</speaker>

               <p>Hvala lepa. Jaz sem razumel, da bo razprava o vloženih amandmajih šla izven konteksta
               prijav. Tako se bo zdaj očitno tukaj zapisalo, ampak poslanska skupina Slovenske
               ljudske stranke je bila previdna in je malo več časa si vzela. Tako bi rad povedal,
               da smo predlagali amandma, da bi se črtalo v prvem sklepu, ki ga je predlagal odbor,
               besedo "morebitne". Če ste pozorni, namreč, tukaj piše, da državni zbor predlaga
               državnemu tožilstvu, računskemu sodišču, Banki Sloveniji, agenciji za trg vrednostnih
               papirjev in slovenskemu institutu za revizijo, da proučijo morebitne nepravilnosti
               glede prodaje oziroma nakupa SIB banke in o tem v tistih dneh poročajo državnemu
               zboru.</p>
               <p>Človek postaja nezaupljiv. In nas bi skrbelo, da bo lahko katera od teh institucij
               ugotovila, da ni bilo nepravilnosti, ker piše pač "morebitne", in bo samo to zapisala
               državnemu zboru v 30-ih dneh. In predlagamo, da se besedica "morebitne" črta. Ampak
               to ne argumentiramo na podlagi razprav poslank in poslancev, ampak na podlagi javnih
               nastopov dveh direktorjev zelo pomembnih nadzornih institucij, oba sta bila omenjena.
               Eno je direktor agencije za trg vrednostih papirjev dr. Borak, drugi je pa vodja
               urada - Boštjan Penko - za preprečevanje korupcije in oba sta nedvoumno povedala, da
               ocenjujeta, da so se v okviru prodaje in nakupa SIB banke zgodile nekatere, če smo
               zelo pač korektni, nepravilnosti.</p>
               <p>Torej, predlagamo, da se črta beseda "morebitne". Po našem mnenju pa je predlog
               amandmaja s strani poslancev Nove Slovenije in Socialdemokratov boljši, kot je
               osnovni predlog matičnega delovnega telesa. In seveda, če bo tak predlog sprejet, mi
               ga bomo podprli, je potem pa naš amandma brezpredmeten. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp97">

               <speaker>PREDSEDNIK BORUT PAHOR:</speaker>

               <p>Želi še katera od kolegic ali kolegov iz tiste poslanske skupine, ki ima še čas za
               razpravo, besedo? Sicer bom zaključi razpravo o obeh dopolnilih in predlogu sklepa in
               bomo prešli na odločanje, s tem da bo možnost obrazložitve glasu. Lahko zaključim
               razpravo? Prav. Obrazložitev glasu. Najprej kolega Rupar in potem kolega Školč.
               Glasovali bomo o prvem amandmaju in predvidevam, da imate k prvemu amandmaju
               obrazložitev glasu. Prosim.</p>
            </sp>
            <sp xml:id="SDZ3-Izredna-30-2003-04-08.sp98">

               <speaker>PAVEL RUPAR:</speaker>

               <p>Jaz bom samo povedal, da bom ta amandma podprl. Tudi zato, ker v njem vidim cilj, da
               bi končno morda lahko razkrili zgodbo, ki sem jo prej začel, zgodbo o gospodu
               Pogačarju. Se pa opravičujem, ker sem prej govoril o tretjem bloku Termoelektrarne. V
               bistvu gre za stolpnico na Trgu revolucije 3. Torej gre za to blazno veliko
               stolpnico, v kateri je Ljubljanska banka in katero je gospod Pogačar želel kupiti. In
               ker vem, da vendarle upanje je, da bi prišli do razkritja teh manipulacij, da bi
               prišli tudi do morda izvora premoženja ali od kod, recimo, temu gospodu toliko
               denarja, da si upa tako stolpnico kupiti.Rad bi videl, da bi te sklepe pripeljali do
               neke, pa morda komisije, ki bi odkrila, ali je res ta isti gospod prodal hišo na
               Mestnem trgu 15 kot lastnik firme M ROM mestni občini Ljubljana za 3 milijone nemških
               mark prek posredniške hiše Ljubljanske bankeLeasing, katerega direktor je bil, ne
               boste verjeli, nihče drug kot Hrvoje Draškovič, zdajšnji v.d. direktor Energetike
               Ljubljana. Poglejte, kako gre to naprej.</p>
               <p>Torej, gospod Pogačnik je to hišo menda kupil od Elektrotehne Set, in sicer za borih
               800 tisoč mark, pa še preden je to plačal, jo je mestni občini Ljubljana prodal za 3
               milijone mark in iz tega izkupička potem poravnal dolg do tja. Torej, gre za res
               temeljito, bom rekel, kar zlorabo položajev. Pa še prej, če se navežem morda na prej
               omenjena imena. Torej, danes se nenehno pojavlja gospa Klemenčič, mislim, da se še ni
               pojavilo ime gospoda Fedorja Gregoriča - tega pa poznate, a ne, gospod Potrč. Pa
               gospoda Mikuža. Torej, zakaj omenjam te tri? Namreč, zopet se pojavljajo iste besede,
               isti akterji. Gospod Mikuž je bil namreč direktor, če se ne motim firme Unimarket,
               ali Unimercat, tako nekako v Münchnu, katerega večinski lastnik je bila zopet
               Ljubljanska banka - del te, ne vem ali Hipo ali pa Ljubljanska banka Leasing -, ki je
               šel v stečaj in v kateremLjubljanska banka izgublja ogromne denarje in katere
               direktor je zopet Hrvoje Draškovič. Torej se vrti zadeva v enem in istem klopčiču.
               In, nenazadnje, gospod Mikuž niti ne bi bil tako hudo pomembna oseba, če ne bi bil to
               tast Igorja Pogačarja. Ta Igor Pogačar je pa kupil SIB banko, kolikor smo lahko prej
               slišali. .../Znak za konec razprave./... Aha, tretji del pa naslednjo rundo. Hvala
               lepa.</p>
            </sp>
            <sp xml:id="SDZ3-Izredna-30-2003-04-08.sp99">

               <speaker>PREDSEDNIK BORUT PAHOR:</speaker>

               <p>Kolega Rupar, poglejte, veste, kaj je obrazložitev glasu - utemeljitev nekega
               glasovanja. In, prosim, da se tega držite. Prosim tudi, da - vidim, vsi mi upoštevamo
               dejstvo, da replike niso mogoče pri obrazložitvah glasu in se kolegi, ki bi jih
               navedli, ne morejo odzvati na vašo razpravo. Kolega Školč ima besedo, za njim kolega
               Kangler.</p>
            </sp>
            <sp xml:id="SDZ3-Izredna-30-2003-04-08.sp100">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Na nek način obžalujem ker ne morem reagirati na način
               kot kolega Rupar. Želel sem razpravljati o tem amandmaju glede na to, da je še nekaj
               minut bilo. Tako bom pa izkoristil to formo, da povem, da se je težko jasno
               opredeliti do amandmaja kolegov SLS, ki črtajo besedo "morebiti" na osnovi izjav dveh
               predsednikov agencij. Sam ne bi rad, da državni zbor zapade v ta populističen lov na
               čarovnice s tem, da se sklicuje na izjave, ne pa na odločbe. Obe ti dve agenciji bi
               morali, če gre za nesporno ugotovitev, podati odločbe o teh kršitvah. Nisem
               prepričan, ali so jih podale ali ne, sam nisem sodeloval v teh razpravah. S tega
               vidika se mi zdi za to - utemeljitev za črtanje teh besed, blago rečeno,
               problematična in lahko služi samo nabiranju političnih točk. O učinku pa seveda take
               vrste glasovanje ne more prejudicirati tistih odločitev preiskovalnih organov, pa
               upam, da na koncu tudi sodišč in teh agencij, ki bodo, upam, da nedvoumno pokazale,
               kaj je bilo napačnega in tudi, kdo je poimensko za to odgovoren.</p>
               <p>Ne bi pa rad v bistvu se oprijel te bližnjice, ki jo kolegi iz Ljudske stranke
               ponujajo, čeravno bi si želel, da ko govorimo o teh denarjih, enkrat izvemo tudi, kam
               je šel, recimo, denar od orožja.</p>
            </sp>
            <sp xml:id="SDZ3-Izredna-30-2003-04-08.sp101">

               <speaker>PREDSEDNIK BORUT PAHOR:</speaker>

               <p>Prosim, kolega Kangler, za njim mag. Vizjak (to so vse obrazložitve glasu).</p>
            </sp>
            <sp xml:id="SDZ3-Izredna-30-2003-04-08.sp102">

               <speaker>FRANC KANGLER:</speaker>

               <p>Hvala za besedo. Tudi sam sem želel razpravljati o sklepih, vendar bom sedaj
               obrazložil svoj glas in na ta način poskušal povzeti vsebino.</p>
               <p>Sam osebno bom podprl vse sklepe, ki smo jih danes dobili na mizo. Vendar sem zelo
               razočaran in presenečen nad nekaterimi razpravami, ki so se danes ali v preteklosti
               zgodile v državnem zboru Republike Slovenije. Spoštovane poslanke in poslanci, zakaj?
               Kadarkoli se je katerakoli afera, bodisi SIB bodisi katerakoli druga afera, za katero
               je državni zbor ustanovil preiskovalno komisijo ali kakšnega drugih odborov državnega
               zbora, in se aktivno vključili v raziskovanje zlorabe javnih funkcij in nekaterih
               drugih akterjev, niti ena takšna afera ni dobila svojega sodnega epiloga, niti ena!
               Povejte mi za en primer, kjer je bila razprava v državnem zboru sprožena, da je tista
               afera, o kateri smo v tej hiši razpravljali, dobila sodni epilog! Pri tej stvari, ki
               traja že nekaj mesecev ali celo leto dni, svojega dela niso opravili državni organi.
               Da po treh ali štirih mesecih aktivnega delovanja zoper to afero državni organi niso
               opravili tistih aktivnosti, ker se bojijo svoje lastne sence, kadar je katerakoli
               politična stran vpletena v takšno ali drugačno afero. In če bodo ti sklepi v pomoč in
               v bran njim, bom zelo vesel, da bodo lahko svoje delo opravili.</p>
               <p>Vendar še enkrat poudarjam, kadar so aktivno vključeni katerikoli politični
               funkcionarji, se ti gospodje bojijo svoje lastne sence in ne pridejo zadevi do dna,
               ker se bojijo revanšizma in še bi lahko našteval. Zato bom vse sklepe, če jim bodo v
               pomoč, tudi podprl.</p>
            </sp>
            <sp xml:id="SDZ3-Izredna-30-2003-04-08.sp103">

               <speaker>PREDSEDNIK BORUT PAHOR:</speaker>

               <p>Hvala lepa. Mag. Vizjak, za njim kolega Cukjati.</p>
            </sp>
            <sp xml:id="SDZ3-Izredna-30-2003-04-08.sp104">

               <speaker>MAG. ANDREJ VIZJAK:</speaker>

               <p>Hvala lepa. Seveda, zdaj imamo verjetno obrazložitev glasu k amandmaju k prvemu
               sklepu. Ta amandma k predlogu prvega sklepa bom podprl, zaradi tega, ker smo s
               predloženim amandmajem razširili seznam institucij, ki jih je določil že odbor za
               finance in monetarno politiko, še z vlado Republike Slovenije, ki naj prek
               ministrstva za notranje zadeve in urada za preprečevanje pranja denarja in drugih
               organov v svoji sestavi v skladu s svojimi pristojnostmi prouči te nepravilnosti pri
               prodaji oziroma nakupu SIB banke in po potrebi seveda tudi ukrepa. Nadalje smo dodali
               tudi agencijo za zavarovalni nadzor, saj je na podlagi javnih informacij mogoče
               ugotoviti, da je pomembno vlogo pri poslu imela tudi Zavarovalnica Triglav s svojimi
               plasmaji in prav gotovo to vpliva na delovanje Zavarovalnice Triglav. Zato smo še
               kako prepričani, da je pomembno sodelovanje te agencije za zavarovalni nadzor.
               Natančneje je tudi opredeljena pobuda slovenskemu institutu za revizijo, da skladno z
               veljavno zakonodajo opravi nadzor nad revizijo računovodskih izkazov Slovenske
               investicijske banke za leti 2000 in 2001.</p>
               <p>Skratka, amandma nekoliko razširja seznam in jih nekoliko tudi jasneje opredeljuje v
               skladu s cilji sklepa predlagatelja izredne seje. Hvala.</p>
            </sp>
            <sp xml:id="SDZ3-Izredna-30-2003-04-08.sp105">

               <speaker>PREDSEDNIK BORUT PAHOR:</speaker>

               <p>Kolega Cukjati, za vami kolega Pukšič.</p>
            </sp>
            <sp xml:id="SDZ3-Izredna-30-2003-04-08.sp106">

               <speaker>FRANCE CUKJATI:</speaker>

               <p>Hvala za besedo. Najprej dovolite kratko proceduralno pripombo. Namreč, z ozirom na
               to, da je enofazni postopek in je težko vlagati amandmaje na amandma oziroma
               nemogoče, ne vidim nobene ovire, da ne bi smatrali amandma Slovenske ljudske stranke
               kot amandma na naš amandma. Namreč, se ne izključujeta. Tukaj ste pa v opombi
               napisali, če navedeni amandma, torej prvi amandma, o katerem zdaj govorimo sprejet je
               amandma poslanske skupine Slovenske ljudske stranke pod številko 2 brezpredmeten.
               Menim, da to ne drži in bi ga lahko smatrali kot amandma na amandma.</p>
               <p>Sedaj pa dovolite, da še obrazložim svoj glas k amandmaju k prvemu predlogu sklepa
               pod številko 1, in sicer ga bom podprl, predvsem zaradi drugega odstavka. Namreč, jaz
               se strinjam z vsemi, ki pravijo, težko je govoriti o nekih velikih napakah brez
               argumentov v rokah. Vendar, naš sistem, nadzorni sistem nam teh argumentov ne dodeli,
               nam jih ne preskrbi. Če je kaj potrebno, je izreden posluh in poštenost in nadzor
               samih nadzornih sistemovsamih revizijskih hiš. Menim, da so revizijska poročila
               osnova za sodne postopke in pa tudi za naše pogovore. In če obstaja kakršenkoli sum,
               da to revizijsko poročilo ni bilo korektno pripravljeno, je resnično potrebno
               spodbuditi ustrezen institut, da se izvede nadzor nad revizijsko hišo. Ta sum
               obstaja. Poznavalci nam dokazujejo, tudi z dokumenti, ki jih tu ne moremo pokazati,
               zato bi predlagal, da vendarle zaradi izčiščenja zadev in argumentov, na podlagi
               katerih naj bi tudi drugi ukrepali, zahtevamo to od instituta za revizijo, da
               pravzaprav izvede nadzor nad revizijsko družbo. Hvala.</p>
            </sp>
            <sp xml:id="SDZ3-Izredna-30-2003-04-08.sp107">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Pukšič, za vami kolega Sok.</p>
            </sp>
            <sp xml:id="SDZ3-Izredna-30-2003-04-08.sp108">

               <speaker>FRANC PUKŠIČ:</speaker>

               <p>Hvala lepa. Sam bom seveda naredil isto, kot predhodniki: sklep, ki je predlagan, bom
               podprl. Eden izmed razlogov, da bom sklep podprl, je pa tudi, da je s tem dejanjem,
               kar se je dogajalo okoli SIB banke, prišlo do kršitve mednarodne pogodbe. Mednarodna
               pogodba, ki je bila 4. februarja 1993 podpisana s strani vlade Republike Slovenije in
               nemške vlade, govori o sporazumu med vlado Republike Slovenije in vlado Zvezne
               republike Nemčije o finančni pomoči za ustvarjanje eksistence in poklicne
               vključenosti kvalificiranih delavcev Republike Slovenije. Namreč, v 2. členu tega
               sporazuma jasno piše, da bo 10 milijonov nemških mark prispevala nemška vlada, ravno
               toliko tudi slovenska. Nadalje piše, da bo obrestna mera znašala 2%, ter v četrti
               alinei 2. člena, da končne kreditojemalce oprošča tveganja spremembe tečaja. Torej
               upam, da vsi razumete, kaj to pomeni. Za izvajanje tega sporazuma je ministrstvo za
               delo, družino in socialne zadeve zadolžilo Slovensko investicijsko banko. V 7. členu
               tega mednarodnega sporazuma piše, da pogodbeni stranki soglašata, da se bodo vse prej
               navedene institucije o podrobnostih medsebojno dogovorile. No, seveda do tegani
               prišlo, zato je Slovenska investicijska banka sklepala pogodbe, ki so v nasprotju s
               sporazumom v zvezi s časom trajanja, izkoriščanjem posojila, v zvezi z obrestmi,
               namesto 2% - 6%, potem v zvezi z revalorizacijo obveznosti obresti in tako dalje. No,
               in da je hudič imel še več...</p>
            </sp>
            <sp xml:id="SDZ3-Izredna-30-2003-04-08.sp109">

               <speaker>PREDSEDNIK BORUT PAHOR:</speaker>

               <p>Čas vam je potekel, kolega Pukšič, za obrazložitev glasu.</p>
            </sp>
            <sp xml:id="SDZ3-Izredna-30-2003-04-08.sp110">

               <speaker>FRANC PUKŠIČ:</speaker>

               <p>Hvala lepa. Bom nadaljeval.</p>
            </sp>
            <sp xml:id="SDZ3-Izredna-30-2003-04-08.sp111">

               <speaker>PREDSEDNIK BORUT PAHOR:</speaker>

               <p>Ne zdaj. Kolega Sok ima besedo, za njim dr. Bajuk. Prosim.</p>
            </sp>
            <sp xml:id="SDZ3-Izredna-30-2003-04-08.sp112">

               <speaker>ALOJZ SOK:</speaker>

               <p>Hvala za besedo. Sam bom podprl predlog prvega sklepa, in sicer da se spremeni.
               Čeprav moram reči, da se mi zdi silno nenavadno, da državni zbor predlaga državnim
               institucijam, kot je državno tožilstvo, potem računskemu sodišču, Banki Slovenije,
               agenciji zazavarovalni nadzor in agenciji za trg vrednostnih papirjev, še zlasti pa
               vladi kot izvršilni oblasti, naj proučijo morebitne nepravilnosti.</p>
               <p>Torej, osebno sem prepričan, da bi pravzaprav te institucije to morale v demokratični
               in pravni državi narediti same po sebi, ne pa, da jih mora zakonodajna veja oblasti
               pozvati in jim predlagati, naj vendar to naredijo. Če pa te institucije seveda
               smatrajo, da je naša zakonodaja nedorečena, da v zakonodaji manjkajo ustrezne podlage
               za njihovo ukrepanje, potem bi pa pričakoval od teh institucij, da to sporočijo v
               državni zbor, da na državni zbor naslovijo svoje zahteve in pripombe. In če že ne
               vladajoča koalicija, potem sem prepričan, da opozicija bi zagotovo te sugestije rade
               volje upoštevala in hitro predlagala spremembe obstoječih zakonov, da bi bile te
               institucije pri svojem delu bolj učinkovite. Torej, to bom podprl.</p>
               <p>Pa, še enkrat povem, da je silno nenavadno, da v demokratični in pravni državi mora
               zakonodajna oblast sprejemati take sklepe, da bi sploh ustrezne institucije izvršile
               svoje funkcije, za kar jih državljani plačujejo. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp113">

               <speaker>PREDSEDNIK BORUT PAHOR:</speaker>

               <p>Dr. Bajuk, za vami...</p>
            </sp>
            <sp xml:id="SDZ3-Izredna-30-2003-04-08.sp114">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Seveda bom ta amandma podprl. Rad bi pa tudi razložil,
               predvsem kolegom, ki so bili prisotni na zadnji seji odbora za finance in monetarno
               politiko, ko smo te sklepe sprejemali. Gotovo se boste spomnili, da sem predlagal, da
               bi se ravno slovenski inštitut za revizijo tudi vključil v tisto prvotno listo
               ustanov, na katere se je tanaš predlog nanašal. Seveda, takrat pa nismo pravočasno
               opazili, da je potreben ta drugi odstavek, ker slovenski inštitut za revizijo nima
               nobene vloge pri prodaji ali pa nakupu SIB banke same, sicer pa ima neko odgovornost
               na podlagi nadzora ravno revizijskih poročil, ki so bile podlaga za to odločitev.</p>
               <p>Torej, rad bi samo opomnil, da je vključitev slovenskega inštituta za revizije bila
               sprejeta, ampak je bila sprejeta v takšen tekst, ki je neumesten, zato je ta drugi
               odstavek še kako potreben, da bomo jasno odločili in od slovenskega inštituta
               zahtevali to, kar lahko napravi, ne pa tega, česar ne more napraviti. Nima nobene
               povezave, direktno, da bi poročali o prodaji in nakupu banke same. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp115">

               <speaker>PREDSEDNIK BORUT PAHOR:</speaker>

               <p>Hvala lepa. Dr. Bernik, obrazložitev glasu. Za vami kolega Kremžar. Prosim.</p>
            </sp>
            <sp xml:id="SDZ3-Izredna-30-2003-04-08.sp116">

               <speaker>DR. JOŽEF BERNIK:</speaker>

               <p>Kolegice in kolegi! Moj glas bo šel za sklepe, ki so bili predstavljeni. Želel bi, da
               bi bili celo bolj resni in zavezujoči, vendar upam, da je to vsaj začetek. Namreč,
               osebno si ne obetam prav dosti od teh poročil, ki jih bodo agencije, ki so po zakonu
               vezane, da nadzorujejo gotove posle, prišle s kakšno posebno ugotovitvijo. Edina
               ugotovitev, ki jo bodo verjetno zagovarjali in bom zelo presenečen, če se to ne bo
               zgodilo, je to, da so vesčas pravilno ravnale in ukrepale in torej, zakaj jih sploh
               sprašujem.</p>
               <p>Dobro, za kaj pa sploh gre v današnji razpravi? Veliko dejstev smo slišali "za" in
               "proti" in tako dalje. Vendar, jaz imam osebno mnenje tukaj, da tukaj gre za razpravo
               o nekem podjetju, ki se imenuje Slovenija, delniška družba. To delniško družbo
               lastujejo nekateri skoraj samostojno in ti nekateri sta dve stranki, ki prevladujeta
               v vladi. To je dolgoletno opazovanje, ki ga imam. Prišel sem do prepričanja, da ta
               družba je dejansko vodena tako kot kapitalska družba: delnice gredo samo nekaterim,
               drugi državljani, ki smo pa tudi po rojstvu delničarji te družbe, pa ne dobimo
               ničesar - razen davke, seveda. Tukaj gre za izrabo oblasti in ta družba, to podjetje
               je prek svoje hčere, vsaj za dolgo dobo njenega življenja, imela seveda v rokah
               poslovanje, ki ni bilo razvidno od začetka - oprostite, sem že malo čez.</p>
               <p>Bom pa tole rekel, da tako, kot je bila ta družba oziroma ta hči ustanovljena, je
               poslovala in kjer je končala, kaže na to, da je bilo tukaj veliko manipulacije in je
               še sedaj. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp117">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kremžar, za njim kolega Rokavec.</p>
            </sp>
            <sp xml:id="SDZ3-Izredna-30-2003-04-08.sp118">

               <speaker>LEOPOLD (LEO) KREMŽAR:</speaker>

               <p>Hvala lepa. Jaz ne bom podprl amandmajev k prvemu sklepu iz preprostega razloga, ker
               se mi zdi, da je bilo v samem sklepu dovolj zavezujoče in dovolj jasno napisano, kdo
               kaj mora storiti. V tem trenutku seveda več kot to, da državni zbor pove, kdo bi kaj
               po mnenju državnega zbora moral narediti, bi bilo odveč. Posebej ne bi mogel
               glasovati - ker mislim da prvi amandma tako ali tako ničesar ne dodaja k siceršnji
               kombinaciji prvega, drugega in tretjega sklepa, tako da je brezpredmeten po moje.
               Drugi, ki ga je predlagal kolega Podobnik, pa je bolj vprašljiv od prvega in bi ga še
               težje podprl oziroma ga nebom podprl, ker resnično prejudicira nekatere stvari, ki si
               jih državni zbor ne bi smel privoščiti. Vnaprej prejudicira neke odločitve in neke
               skorajda obsodbe, kar seveda ni mogoče. Mogoče je to, kar je zapisano, po mojem
               mnenju, v teh sklepih. Mogoče jepredlagati, zahtevati, pričakovati, da bodo vsi
               tisti, ki morajo nekaj narediti, tudi naredili. Vnaprej pa reči, da napake so, in
               sicer skorajda takšne in takšne, pa je seveda odveč. Zato mislim, da so sklepi, tako
               kot so predloženi, dobri in da jih je treba podpreti, sam jih bom podprl. Hvala
               lepa.</p>
            </sp>
            <sp xml:id="SDZ3-Izredna-30-2003-04-08.sp119">

               <speaker>PREDSEDNIK BORUT PAHOR:</speaker>

               <p>Še dva imam na svojem seznamu, najprej kolega Rokavca in končno še kolega Pečeta.
               Potem bomo prešli na glasovanje. Prosim.</p>
            </sp>
            <sp xml:id="SDZ3-Izredna-30-2003-04-08.sp120">

               <speaker>FRANCI ROKAVEC:</speaker>

               <p>Hvala za besedo. Podprl bom predloge amandmajev oziroma tudi ta amandma. Pri tem se
               pa sprašujem in obžalujem, da je dejansko žalostno, da mora državni zbor sploh
               sprejemati sklepe, v katerih od pristojnih državnih organov, ki so po zakonu in
               ustavi poklicani, da opravljajo svoje delo, terja, da svoje delo opravijo. Pri
               sprejemanju teh sklepov se moramo dejansko vprašati, v kakšnem ustavnopravnem
               položaju je ta država, da mora institucijam, ki bi morale po ustavi že v tem trenutku
               poročati državnemu zboru o ugotovljenih nepravilnostih - pri vprašanju morebitnih
               nepravilnosti se sam izrecno distanciram od nepravilnosti, ker vsi, tudi tisti, ki so
               jih zagrešili, v tem trenutku že trdijo, da so bile storjene nepravilnosti, večina
               njih. Zato je tu čisto sprenevedanje o tem, ali bomo izpustili besedo "morebitne" ali
               bo ostala beseda "morebitne" nepravilnosti ali ne. Dejstvo je, da so bile
               nepravilnosti, in če hoče državni zbor vsaj nekaj moralne integritete tudi pri tem
               vprašanju obdržati, potem je smiselno, da sprejme oba amandmaja. In bom za to tudi
               glasoval. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp121">

               <speaker>PREDSEDNIK BORUT PAHOR:</speaker>

               <p>Kolega Peče, prosim, obrazložitev glasu (dve minuti).</p>
            </sp>
            <sp xml:id="SDZ3-Izredna-30-2003-04-08.sp122">

               <speaker>SAŠO PEČE:</speaker>

               <p>V Nacionalni stranki bomo podprli vse tiste sklepe in amandmaje, ki bodo zaostrili
               vprašanje odgovornosti. Prepričani smo, da z neke vrste političnim izogibanjem
               odgovornosti, čemur smo priče s strani Liberalne demokracije, ne bomo dali Sloveniji
               tiste luči, ki bo pokazala, da se negativni elementi ne smejo končati. Prepričani
               smo, da je to ena izmed teh zgodb v pravem momentu, torej odvija se danes, da moramo
               reči vsi skupaj, vsaj politiki: "Ne, ne bomo več dopustili tovrstnih zgodb."</p>
               <p>Žal mi je, da smo v Slovenski nacionalni stranki bili podvrženi novi poslovniški
               določbi in je čas za našo razpravo že pred tremi urami potekel. Rad pa bi poudaril,
               kar sta govornika pred mano že povedala, da bi elementi oziroma institucije, ki so
               opredeljene v prvem amandmaju, zadeve morale izpeljati že na podlagi, po naši oceni,
               uradne dolžnosti. Žalostno je, da mora državni zbor po vsem tem vedenju, ki ga imamo
               mi ki ga imajo te institucije, šele pozivati k ukrepanju. To dokazuje na stopnjo
               moči, poudarjam, dokazuje stopnjo moči Liberalne demokracije v naši državi. To pa,
               mislim, da je izredno žalostno.</p>
               <p>Istočasno pa bi radi šepovedali, da bi morebiten sprejem tega amandmaja, ki bi bil
               sicer v nekem normalnem demokratičnem razvoju sporen z ustavo, toda žal v Sloveniji
               nismo v normalni demokraciji in zato ni sporen, bo pa, po naši oceni, postavil nek
               temelj, kajti, nismo še na koncu tranzicije, in sicer temelj, kako naj ravna družba
               in pa institucije v bodočih zadevah, ki nas bodo še čakale. Bojim se in z gotovostjo
               lahko to bojazen potrdim, da to ni zadnja zadeva, s katero se bo ta državni zbor
               srečal. Žal, po eni strani politika je bila toliko nesposobna, po drugi strani pa je
               botrovanje Liberalne demokracije ustvarjalo tovrstne negativne pojave tranzcije. V
               nacionalni stran ki bomo seveda podprli. Hvala.</p>
            </sp>
            <sp xml:id="SDZ3-Izredna-30-2003-04-08.sp123">

               <speaker>PREDSEDNIK BORUT PAHOR:</speaker>

               <p>Hvala. Tako smo zaokrožili pojasnitev glasu. Imamo dva amandmaja, dve dopolnilni k
               prvemu predlogu sklepa. Tukaj je kolega Cukjati prej vprašal, ali bi morda
               predlagatelj, to je poslanska skupina Ljudske stranke, spremenila status svojega
               dopolnila, da ga veže na prvi sklep oziroma vztraja pri tem. Kolega Podobnik, ali
               vztrajate pri tem, kot je bilo vloženo? No, potem ostaja ta pripomba relevantna, če
               bo ta navedeni amandma sprejet, je amandma poslanske skupine SLS brezpredmeten.</p>
               <p>Najprej bomo glasovali torej o prvem predlogu amandmaja oziroma amandmaju k prvemu
               predlogu sklepa, vlagata ga dve poslanski skupini, poslanska skupine Nove Slovenije
               in Socialdemokratska stranka. Glasujemo. Navzočih je 66, 30 za in 33 proti.</p>
               <p>(Za je glasovalo 30.) (Proti 33.)</p>
               <p>Ta amandma ni bil sprejet, tako da, sedaj lahko odločamo o amandmaju pod zaporedno
               številko 2 k prvemu predlogu sklepa. Glasujemo. Navzočih je 71, 32 za in 39
               proti.</p>
               <p>(Za je glasovalo 32.) (Proti 39.)</p>
               <p>Ugotavljam, da ta amandma ni bil sprejet.</p>
               <p>Sedaj bomo odločali o sklepu. Najprej bomo sedaj odločali o dveh dopolnilnih k
               drugemu predlogu sklepa, pred tem bo razprava, in sicer najprej o predlogu, ki ga
               vlagata poslanski skupini Nove Slovenije in Socialdemokratske stranke, in za tem pa
               še o predlogu, ki ga vlada poslanski klub Liberalne demokracije Slovenije. Odpiram
               razpravo. Sprašujem, ali želi kdo od poslancev, katerega poslanska skupina ima še na
               voljo čas za razpravo, besedo, sicer bo mogoče pojasniti svoje stališče z
               obrazložitvijo glasu. Potem bomo prešli na odločanje. Imate, kolega Podobnik, imate
               čas. Prosim, kolega Podobnik želi pojasniti. Razprava seveda, najprej razprava.</p>
            </sp>
            <sp xml:id="SDZ3-Izredna-30-2003-04-08.sp124">

               <speaker>JANEZ PODOBNIK:</speaker>

               <p>Hvala predsednik. Mi smo pričakovali, da bomo sedaj glasovali o prvem predlaganem
               sklepu, da bomo glasovali o vseh sklepih po vrsti. To bi se nam zdelo bolj logično.
               Ampak, sedaj smo torej pri drugem sklepu.</p>
               <p>Rad bi povedal, da poslanski klub Liberalne demokracije Slovenije oziroma kolega
               Anderlič predlaga, da se črta besedo "sporen", torej ravno nekako v nasprotnem
               smislu, kot je bil naš amandma. Če lahko preberem? To je amandma, ki govori o tem, o
               čem naj vlada pripravi v 30 dneh poročilo, in v točki C pravi, kakšne posledice ima
               ali lahko ima ta sporen nakup za državni proračun. Kolegi v LDS-u nam predlagate, da
               bi črtali besedico "sporen". Ta amandma se mi zdi napačen oziroma ga ne bom podprl.
               To, da je bil ta nakup sporen, to izhaja - namreč, kaj je besedica "sporen". Vsi, ki
               smo nastopali, morda z izjemo kolega Jakiča, pa še on se je potem na koncu upehal,
               vsi smo trdili, da je ta nakup na nek način bil sporen. To je seveda tudi politična
               ocena kajti če ne bi bil, danes ne bi bilo te točke dnevnega reda. Menim, da je tukaj
               delovno telo - kolega Pucka, ko je pripravljal ta amandma - pravilno zapisalo, ko je
               uporabljalo izraz "sporen nakup". Sam torej ne bom podprl amandmaja pod točko 2.
               Hvala lepa.</p>
            </sp>
            <sp xml:id="SDZ3-Izredna-30-2003-04-08.sp125">

               <speaker>PREDSEDNIK BORUT PAHOR:</speaker>

               <p>Želi še kdo besedo? Pri obrazložitvi glasu boste imeli to možnost. (Ne.) Ali lahko
               potem zaključim razpravo? (Da.)</p>
               <p>Potem prehajamo na obrazložitev glasu. Kolega Jelinčič je prosil za besedo.</p>
            </sp>
            <sp xml:id="SDZ3-Izredna-30-2003-04-08.sp126">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Jaz bom podprl prvi amandma, ki dejansko razlaga
               tisto, kar je hotelo matično delovno telo, to se pravi odbor za finance in monetarno
               politiko, nekako prikriti in zaviti v tak celofan, iz katerega se ne bi nič
               videlo.</p>
               <p>Poslanski skupini Nove Slovenije in SDS sta točno pojasnili, kaj je potrebno
               izvedeti, in tudi mi se pridružujemo tej intenci. Konec koncev, ne vem, kaj se je šla
               prejšnja vlada pod komando gospoda Drnovška, da prihajajo na dan vse te svinjarije,
               ki jih pa seveda sedanja vlada mora poskušati zakriti na kakršenkoli način. Konec
               koncev, mislim, da bomo tukaj še razpravljali o zadevah, kot je, recimo, tudi
               vprašanje, kam je izginilo 8 milijonov nemških mark, ki jih je gospod Bergauer
               nakazal na Aerodrom Ljubljana in ta denar kroži po čudnih poteh in se nikakor ne vrne
               v slovenski proračun. Ampak to je eden od razmislekov, o katerih bomo še drugič
               govorili.</p>
               <p>Skratka, prvi amandma bomo podprli.</p>
               <p>Drugi amandma, ki ga predlaga Liberalna demokracija, pa mislim, da je še en korak
               bližje k temu, da se bo še manj izvedelo. Kajti, gospodje iz Liberalne demokracije
               gredo tako daleč, da so pripravljeni celo črtati besedico "sporen", kot da naj pri
               teh zadevah ne bi šlo za nič spornega. Izgleda, da slovenska država prihaja v eno
               čudno stanje, iz katerega se je Srbija že izvlekla oziroma se že vleče ven. Pri nas
               pa prihajamo v pozicijo, kjer bodo nekateri delali vse, tudi kar jim bo ali jim ne bo
               dovoljeno, in bodo to potem naknadno s političnimi akti požegnali. Skratka, prvi
               amandma - "za", drugi amandma - "proti". Hvala.</p>
            </sp>
            <sp xml:id="SDZ3-Izredna-30-2003-04-08.sp127">

               <speaker>PREDSEDNIK BORUT PAHOR:</speaker>

               <p>Kolega Anderlič.</p>
            </sp>
            <sp xml:id="SDZ3-Izredna-30-2003-04-08.sp128">

               <speaker>ANTON ANDERLIČ:</speaker>

               <p>Podprl bom osnovni predlog drugega sklepa in seveda amandma Liberalne demokracije
               zato, ker državni zbor ni tisti organ, ki bi lahko vnaprej prejudiciral in presojal,
               kaj je spornega, kaj je v nasprotju z zakonom, kdo je za kaj odgovoren, dokler ne
               dobi vseh poročil, dokler vsi organi ne opravijo svojega in tudi ustrezno z zakoni
               ukrepajo.</p>
               <p>Amandmaja poslanskih skupin tudi ne bom podprl zato, ker ne vem, iz nobenih
               dosedanjih poročil, iz nobenih dokaznih gradiv ne vem, kdaj se je Republika Slovenija
               odrekla zmanjšanju glasovalnih upravičenj, ki izhajajo iz navadnih delnic. Tega v
               današnji diskusiji, v gradivu, nikjer, v nobenih dokazih ni bilo. In seveda ta
               trditev v sklepu ponovno prejudicira nekatere stvari. Zato menim, da je osnovni
               sklep, kjer se ugotavlja oziroma predlaga vladi, da poda podatek, kakšno višino
               lastniškega deleža ima v SIB, kako je ravnala kot dober gospodar in kakšne posledice
               lahko ima tanakup za državni proračun. Torej, ta nakup lahko ima pozitivne, lahko ima
               negativne posledice, ampak to moramo šele ugotoviti. In predvidevam, da glede na to,
               kar bomo na osnovi izglasovanega prvega sklepa prejeli v državnem zboru, bo zadostna
               osnova, da si bomo lahko ustvarili pravo sliko o stvari, ukrepali pa bodo tisti, če
               bo seveda potrebno, ki so v skladu z zakoni pooblaščeni, od institucij, ki so
               navedene na začetku, do zadnje, ki je tu imenovana. Zelo narobe bi bilo, če bi se
               državni zbor spremenil v javni tribunal in tu izvajal drugačno vlogo, kot mu po
               ustavi gre.</p>
            </sp>
            <sp xml:id="SDZ3-Izredna-30-2003-04-08.sp129">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Pukšič, za njim kolega Rupar. Proceduralno? (Ne.) Prosim, najprej
               kolega Pukšič, za njim kolega Rupar.</p>
            </sp>
            <sp xml:id="SDZ3-Izredna-30-2003-04-08.sp130">

               <speaker>FRANC PUKŠIČ:</speaker>

               <p>Hvala lepa. Tudi ta amandma k drugemu sklepu bom podprl. Pod točko c) piše, "o
               posledicah, ki jih je imelo oziroma jih še lahko ima lastniška udeležba SIB na
               državni proračun in njene kapitalske družbe". Že prej sem rekel, da danes ni bilo
               dosti rečenega o kršenju te mednarodnepogodbe, iz katere izhajajo kršitve, ki so jih
               v prvi vrsti zagrešili ti, ki so sestavili posojilno pogodbo, torej Slovenska
               investicijska banka. Potem pa tudi, ko je bil dan predlog za vknjižbo zastavne
               pravice, je sodišče to naredilo enako po predlogu te pogodbe, ki je pa kršila
               sporazum, in seveda okrajno sodišče bi moralo vendarle upoštevati mednarodno pogodbo
               in takšen predlog za vknjižbo zastavne pravice zavreči, ker ni v skladu z mednarodno
               pogodbo. Kar pomeni, da bo imelo zagotovo še posledice na državni proračun.</p>
               <p>Tretjič, zakaj bom podprl ta predlog - tudi zato, ker je bilo dogovorjeno med vsemi
               temi akterji, obema vladama in tako dalje, da je možno koristiti kot garancije tudi
               garancijski sklad, ki je bil ustanovljen pri SIB, do 60%, pa se tega ni izkoristilo.
               In naslednjič tudi zato, ker je od strani Zvezne republike Nemčije bilo za vsakega
               posameznika od leta 1993 do leta 1997 nakazano dvakrat po 12.000 nemških mark za tako
               imenovani start, od tu naprej pa dvakrat po 9.000 mark. Da je temu tako smo dobili
               tudi danes poročilo iz nemške banke, dopis, ki to potrjuje. Torej, tudi tu je kršitev
               mednarodne pogodbe, kar bo imelo izredne negativne posledice za naš proračun. Hvala.
            </p>
            </sp>
            <sp xml:id="SDZ3-Izredna-30-2003-04-08.sp131">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Rupar.</p>
            </sp>
            <sp xml:id="SDZ3-Izredna-30-2003-04-08.sp132">

               <speaker>PAVEL RUPAR:</speaker>

               <p>Hvala lepa. Podprl bom prvi sklep, zato, ker jasno pove, da bomo lahko samo na
               podlagi sprejetja tega prišli, recimo, do ugotovitev, ki jih bom navedel tudi v tem
               mojem tretjem izvajanju. Nekaj sem jih seveda lahko povzel iz medijev, ker se je to
               dalo brati, tako kot sem trdil vse doslej.</p>
               <p>Namreč, zakaj bodo zdaj Ljubljančani oziroma lastniki stanovanj in odjemalci energije
               plačali naslednjih pet do sedem let še enkrat toliko večje račune kot do sedaj.
               Namreč, mestna občina Ljubljana je seveda morala biti, po svoje, kupec delnic banke
               SIB,ker sem prej povedal, da so v njej, v organih te banke bili povezani pravzaprav
               vsi ti ljudje, ki so bili tudi v mestni občini zaposleni oziroma neki
               funkcionarji.</p>
               <p>Zakaj se je ravno v toplotni energiji zdaj začelo to oziroma ta povezava, zakaj jo
               najdemo v toplarni? Poglejte, tezo, iz medijev sem jo povzel, priznam. Gospod Hrvoje
               Draškovič, ki je zdaj v.d. direktor Energetike, sem že prej povedal, je zelo tesno
               povezan z gospodom Fedorjem Gregoričem, ki je zdaj, ne boste verjeli, zaposlen v
               firmi Impacta, ki je glavni dobavitelj indonezijskega premoga za toplarno. Ampak,
               zgodi se nekaj, v to toplarno vozijo v dva bloka premog z vlakom, v tretji blok pa s
               tovornjaki, s kamioni. Zanimivo, da je ta tretji prevoznik - je vprašanje, zakaj ne
               vse z vlakom. Meni se zdi čudno. Ampak, zakaj zdaj s kamioni firme Viator Vektor?
               Čisto preprosto, zato, ker vse povezave .../Opozorilni znak za konec./... Ali lahko
               samo to dokončam. .../Smeh./...</p>
            </sp>
            <sp xml:id="SDZ3-Izredna-30-2003-04-08.sp133">

               <speaker>PREDSEDNIK BORUT PAHOR:</speaker>

               <p>Kolega Rupar, kolega Rupar, prosim! Ali smo lahko korektni eden na drugega.</p>
            </sp>
            <sp xml:id="SDZ3-Izredna-30-2003-04-08.sp134">

               <speaker>PAVEL RUPAR:</speaker>

               <p>Smo. Bi pa rad opozoril javnost. Poglejte, kako onemogočate s temi postopki izvajanje
               in delo opozicije...</p>
            </sp>
            <sp xml:id="SDZ3-Izredna-30-2003-04-08.sp135">

               <speaker>PREDSEDNIK BORUT PAHOR:</speaker>

               <p>Kolega Rupar, ali vas smem prekiniti, tako kot vse ostale, po koncu izteka časa, ki
               vam je na voljo? Prosim...</p>
            </sp>
            <sp xml:id="SDZ3-Izredna-30-2003-04-08.sp136">

               <speaker>PAVEL RUPAR:</speaker>

               <p>Hvala za prijaznost, gospod predsednik.</p>
            </sp>
            <sp xml:id="SDZ3-Izredna-30-2003-04-08.sp137">

               <speaker>PREDSEDNIK BORUT PAHOR:</speaker>

               <p>Ne gre za prijaznost. Ne morem biti prijazen do enega in neprijazen do drugega. Enako
               moramo ravnati v vseh primerih. Kolega Cukjati ima besedo.</p>
            </sp>
            <sp xml:id="SDZ3-Izredna-30-2003-04-08.sp138">

               <speaker>FRANCE CUKJATI:</speaker>

               <p>Hvala za besedo. Jaz bom podprl k drugemu predlogu sklepa prvi amandma, drugega pa
               ne. Zakaj? Zato, ker je odbor že preveč ublažil samo dikcijo zahteve, ki jo državni
               zbor naslavlja na vlado Republike Slovenije, da mora storiti te in te stvari.</p>
               <p>Seveda predlog Liberalne demokracije pa še dodatno stvar blaži in na nek način
               zamegljuje in jemlje ostrino. Menim, da v vsakem primeru je tukaj potrebna jasna
               drža, namreč pri teh zahtevah je vendarle treba vedeti, da gre za izredno pomembne
               zadeve, in sicer ne samo, da mora človek, mora posameznik opraviti svojo funkcijo,
               svoje delo tako, kot je potrebno, ampak mora tudi država izvršiti svojo nalogo.</p>
            </sp>
            <sp xml:id="SDZ3-Izredna-30-2003-04-08.sp139">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Peče, potem kolega dr. Bajuk.</p>
            </sp>
            <sp xml:id="SDZ3-Izredna-30-2003-04-08.sp140">

               <speaker>SAŠO PEČE:</speaker>

               <p>Spoštovani! Rad bi se dotaknil točke 2 k 2. predlogu sklepa in sicer če bo državni
               zbor sprejel predlog Liberalne demokracije, da dogajanja okoli SIB banke ne štejemo
               več za sporno, bo seveda izničil celotno aktivnost, najsibo tega državnega zbora ali
               najsibo tistih institucij, ki so poskušale nekaj stvari o dogajanju razrešiti.</p>
               <p>Moram pa povedati, da v okviru Nacionalne stranke ocenjujemo, da je bila aktivnost -
               oziroma nakup in odločitev o večinskem deležu banke SIB po naši oceni nezakonit, da
               so se odvijale nezakonite stvari na finančnem trgu, smo priča zadnje tri mesece. In
               če v tej dvorani nekdo reče, da je nezakonito, celo, da to ni sporno, je - milo
               rečeno - resnično zamegljevanje politične odgovornosti. Ob sprejemu tega amandmaja in
               avtorstvu tega amandmaja bi pomenilo, da tadržava daje soglasje k tovrstnim
               tranzicijskim nakupom. Zato še enkrat apeliramo s strani Nacionalne stranke na
               državni zbor, da ne podprejo predloga Liberalne demokracije in da v osnovni dikciji
               predloga ostane kot nakup oznaka sporen.</p>
               <p>V Slovenski nacionalni stranki bomo nasprotovali predlogu Liberalne demokracije.</p>
            </sp>
            <sp xml:id="SDZ3-Izredna-30-2003-04-08.sp141">

               <speaker>PREDSEDNIK BORUT PAHOR:</speaker>

               <p>Hvala lepa. Dr. Bajuk, za njim mag. Vizjak. Dr. Bajuk, prosim.</p>
            </sp>
            <sp xml:id="SDZ3-Izredna-30-2003-04-08.sp142">

               <speaker>DR. ANDREJ BAJUK:</speaker>

               <p>Hvala lepa. Seveda, bom podprl amandma, ki ga je vložila naša poslanska skupina,
               skupaj s Socialdemokratsko stranko. Menim, da je veliko bolj jasno, namen vsega, kar
               bomo tukaj delali.</p>
               <p>Ne bom pa glasoval za drugega, če prvi ne bo sprejet. Dejansko veste, če bi George
               Orwell še živel in bi moral še enkrat pisati to knjigo, ta razprava, ali je to sporno
               ali nesporno, ali pa sploh ta želja Liberalne demokracije, da če besedico "sporno"
               črtajo, potem bo pa kaj drugačne, se mi pa zdi zanimivo. Kaj pa smo počenjali danes
               od 10.00 dopoldan do sedaj, če ne govorili o spornosti do določenih stvari? A vendar,
               če vas to skrbi, bog vam pomagaj, ne vem, kako se to da rešiti, ampak ne boste pa nič
               dosegli, če se besedica "sporno" črta. Hvala.</p>
            </sp>
            <sp xml:id="SDZ3-Izredna-30-2003-04-08.sp143">

               <speaker>PREDSEDNIK BORUT PAHOR:</speaker>

               <p>Mag. Vizjak.</p>
            </sp>
            <sp xml:id="SDZ3-Izredna-30-2003-04-08.sp144">

               <speaker>MAG. ANDREJ VIZJAK:</speaker>

               <p>Hvala lepa. Podprl bom amandma k drugemu sklepu Socialdemokratske stranke in Nove
               Slovenije predvsem zaradi tega, kajti predlagani amandma natančneje opredeljuje
               dosedanjo vsebino sklepa. Kajti, če vidimo v drugem sklepu pod točko A, kolikšen
               solastniški delež ima v SIB banki država, z amandmajem v višini državnega deleža in
               družb v njeni večinski ali delni lasti, kot so odškodninska družba. Skratka, gre za
               preciznejšo in natančnejšo opredelitev teh zahtev.</p>
               <p>Bi pa predvsem poudaril nekaj, gospodu Anderliču tudi ob obrazložitvi glasu, kajti če
               je to razlog, zakaj ni - bi bil vesel, če me tudi posluša -, če je to razlog, zakaj
               ne bo podprl amandma, bi mu le jasno povedal, da je vlada Republike Slovenije na
               poslansko vprašanje gospoda Janše z dne 23.4.2002 pod številko 019 - 01/2001 - 181 v
               tem odgovoru povedala, da je leta 1998 vodila pogajanja o zmanjšanju svojega deleža,
               da je bil v ta namen sklenjen z banko sporazum, potrjen na skupščini 29.6.1999, po
               katerem se je vlada odrekla tudi glasovalni pravici pri deležu skoraj - to se pravi,
               od 36,9% je prevzelale 20% glasov. To je to! In to je obrazložitev, čemu pod točko B
               piše, zakaj se je vlada Republike Slovenije odrekla zmanjšanju glasovalnih
               upravičenj, ki so izhajala iz navedenih delnic.</p>
               <p>Skratka, mislim, da je amandma vreden podpore in da ga bo tudi gospod Anderlič zaradi
               tega, ker verjetno tega ni prebral v Lotus Notesu našega parlamenta, podprl. Hvala
               lepa.</p>
            </sp>
            <sp xml:id="SDZ3-Izredna-30-2003-04-08.sp145">

               <speaker>PREDSEDNIK BORUT PAHOR:</speaker>

               <p>Glejte, magister Vizjak, še enkrat moram opozoriti, da pri obrazložitvi glasu ni
               polemike, kajti na obrazložitev glasu ni mogoča replika. Kolega Kremžar ima besedo,
               za njim kolega Rokavec.</p>
            </sp>
            <sp xml:id="SDZ3-Izredna-30-2003-04-08.sp146">

               <speaker>LEOPOLD (LEO) KREMŽAR:</speaker>

               <p>Hvala lepa. Govorimo o predlogu LDS-a. Ta amandma bom podprl iz seveda povsem
               načelnih razlogov, o katerih sem govoril že pri prvem sklepu. Ta državni zbor mora
               ohraniti to, za kar je in kar mora biti, in se ne sme spuščati v prehitre obsodbe,
               prehitre presoje. Ampak, če mi imamo v prvem sklepu zelo jasno zapisano, da bodo vsi
               ti organi, to bo, domnevam, državni zbor sprejel, kot so pozvani, bodo pozvani, da
               preučijo "morebitne nepravilnosti glede" in tako naprej. Ko bodo to preučili, bomo
               prišli do spornosti ali do nespornosti. Za to gre. Ne zdaj. Zdaj lahko marsikdo od
               nas misli, da je to sporno, lahko tudi jaz mislim, da je sporno, ampak nespodobno za
               državni zbor je, da to zapiše vnaprej, brez da bi bilo opravljeno to, kar je napisano
               v prvem sklepu; ker zelo jasno piše ti in ti in ti naj ugotovijo, naj proučijo
               morebitne nepravilnosti. Ko bodo preučili, ko jih bomo dobili, v tistem trenutku bo
               nakup postal sporen. Do tistega trenutka je pa dikcija pod C zelo lepa: kakšne
               posledice ima ali lahko ima ta nakup za državni proračun. Zelo jasno, bolj jasno
               seveda ne more biti. V povezavi s prvim sklepom, ko bo to, bo pa jasno tudi, ali je
               sporno ali ne, in bo takrat seveda državni zbor to tudi ugotovil in tudi jaz, če
               hočete, kot sestavni del tega. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp147">

               <speaker>PREDSEDENIK BORUT PAHOR:</speaker>

               <p>Še kolega Rokavec in potem bom prešli na glasovanje.</p>
            </sp>
            <sp xml:id="SDZ3-Izredna-30-2003-04-08.sp148">

               <speaker>FRANCI ROKAVEC:</speaker>

               <p>Hvala za besedo. Podprl bom predlog prvega amandmaja. Če seveda ta ne bo sprejet,
               potem nikakor ne bom podprl amandmaja pod številko dve poslanske skupine LDS. Namreč,
               ugotavljam, če bo večina v državnem zboru sprejela tak amandma, bo to odraz popolne
               odtujitve državnega zbora od realnosti samega spornega nakupa Slovenske investicijske
               banke. In da se gre zdaj tukaj državni zbor dobesedno smešiti pred slovensko
               javnostjo to, da celo ugotavlja in sprejema o tem, da ta nakup ni bil sporen. Ljudje
               božji, kje smo? Zato bom sigurno nasprotoval takemu amandmaju, ker mislim, da
               sprejetje takega amandmaja pomeni popoln odklop od kakršnekoli samokritičnosti
               tistih, ki so tudi privedli do tega spornega nakupa. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp149">

               <speaker>PREDSEDNIK BORUT PAHOR:</speaker>

               <p>Kolega Janša. Mir v dvorani prosim.</p>
            </sp>
            <sp xml:id="SDZ3-Izredna-30-2003-04-08.sp150">

               <speaker>IVAN (JANEZ) JANŠA:</speaker>

               <p>Seveda ne bom podprl tega amandmaja Liberalne demokracije. Roko na srce, mislim, da
               res pretiravate s tem amandmajem in da na nek način tudi smešite ta državni zbor.
               Ker, če se nam nič ne zdi sporno tukaj, zakaj pa sploh zahtevamo ta poročila. Ali
               morda zato, da bomo to predstavili kot nek zgled, kako se dela, ali kaj? Ravno zato,
               ker se nam zdi sporno ali pa se nam zdi, da je bilo tukaj nekaj spornega, je
               normalno, da mi zahtevamo ta poročila. In če ne bi vložili tega amandmaja, to sploh
               ne bi nikogar zbodlo. Zbodlo je zdaj, ker ste pačamandma vložili. Da so ti sklepi, in
               to takšni, kot so predlagani z amandmaji, ki jih morda kvečjemu izostruje, potrebni,
               dokazujejo tudi stvari, ki se kar odpirajo. Včeraj smo, recimo, izvedeli, da je javno
               podjetje Parkirišča med prvim in drugim krogom županskih volitev lansko leto najelo
               za 75 milijonov evrov posojila pri tuji banki, ne da bi to posojilo registriralo pri
               ministrstvu za finance, ne da bi mestni svet o tem odločal. Za to da so posojilo
               dobili, so pa zastavili premoženje holdinga, celo Ljubljano praktično, 75 milijonov
               evrov, 200 milijonov nemških mark je najelo javno podjetje, ki ni samo niti približno
               toliko vredno. Nima prihodkov, da bi to odplačevalo. Kredita še ne črpa, plačujemo pa
               že stroške. Včeraj je bilo to objavljeno v enem od časopisov. Nikomur se ni zdelo
               vredno, da bi kakorkoli na to reagiral. To morda še lahko preprečimo, če že SIB banke
               ne moremo. Zaradi tega malo ostrejši sklepi nič ne škodijo in zato je ta amandma
               Liberalne demokracije popolnoma odveč.</p>
            </sp>
            <sp xml:id="SDZ3-Izredna-30-2003-04-08.sp151">

               <speaker>PREDSEDNIK BORUT PAHOR:</speaker>

               <p>Hvala lepa. Razumem, da lahko preidemo na glasovanje. Vse bi prosil, da ste pri tem
               pozorni. Najprej bomo odločali o amandmaju, dopolnilu k drugemu predlogu sklepa, ki
               ga vlagata poslanski skupini Nove Slovenije in Socialdemokratske stranke. Če bo ta
               navedeni amandma sprejet, je amandma poslanskega kluba LDS brezpredmeten. Glasujemo.
               Prosim, če izklopite telefone. 70 navzočih, 30 za in 37 proti.</p>
               <p>(Za je glasovalo 30.) (Proti 37.)</p>
               <p>Ugotavljam, da amandma ni bil sprejet.</p>
               <p>Tako zdaj lahko odločimo tudi o predlogu dopolnila, ki ga k drugemu predlogu sklepa
               vlaga poslanski klub Liberalne demokracije Slovenije. Glasujemo. Navzočih 69, 36 za
               in 27 proti.</p>
               <p>(Za je glasovalo 36.) (Proti 27.)</p>
               <p>Ugotavljam, da je ta amandma sprejet.</p>
               <p>K tretjemu predlogu sklepa sta poslanski skupini Nove Slovenije in Socialdemokratske
               stranke Slovenije vložili dopolnilo. Sprašujem poslanke in poslance tistih poslanskih
               skupin, ki še imajo možnost razprave, ali želijo razpravljati, sicer bom tudi tokrat
               dal možnost, da obrazložite glaspred odločanjem. Obrazložitev glasu? Ne. Razprava.
               Prosim, kolega Vnučec.</p>
            </sp>
            <sp xml:id="SDZ3-Izredna-30-2003-04-08.sp152">

               <speaker>BOGOMIR VNUČEC:</speaker>

               <p>Hvala za besedo. Ker imamo še čas...</p>
            </sp>
            <sp xml:id="SDZ3-Izredna-30-2003-04-08.sp153">

               <speaker>PREDSEDNIK BORUT PAHOR:</speaker>

               <p>Samo, da pogledam, ali imate še čas. Imate. Prosim.</p>
            </sp>
            <sp xml:id="SDZ3-Izredna-30-2003-04-08.sp154">

               <speaker>BOGOMIR VNUČEC:</speaker>

               <p>Imamo. No, tu se mi zdi ta tretji sklep zelo pomemben, glede vprašanja, ki ga je
               načel gospod Pukšič, kar pri prvih dveh točkah ni imelo zveze, pri tem pa jo ima, in
               sicer je to zakon o ratifikaciji sporazuma med vlado Republike Slovenije in vlado
               Zvezne republike Nemčije glede finančne pomoči za ustvarjanje eksistence in
               poklicnega vključevanja kvalificiranih delavcev Republike Slovenije.</p>
               <p>In sicer, kar se tiče poslovanja SIB, prvi dve točki se pa tičeta, se mi zdi, bolj
               drugih zadev, se pravi, spornosti oziroma nespornosti nakupa oziroma drugih posledic,
               ki se pa ne tičejo samega poslovanja banke; tu pa se v tem tretjem sklepu vidijo.
               Mislim, da se tu predvsem postavlja vprašanje oziroma potreba po raziskavi, kako se
               je ta sporazum izvajal, glede na to, da je bila udeležena tudi drugadržava z lastnimi
               sredstvi, se pravi, resnost do neke druge države partnerice, naše podpornice tudi pri
               vstopu Slovenije tako v evropske kot tudi druge integracije, predvsem pri vprašanju,
               ali je kdo spreminjal obrestno mero našim zdomcem, ko so se odločali za to obliko
               pomoči, ali je bilo to v okviru tega sporazuma ali je bila ta obrestna mera
               spremenjena na podlagi nekih drugih odločitev, ki pa nimajo zakonske podlage oziroma
               bi lahko imele za posledico kršitev sporazuma in tudi spor s sopodpisnico tega,to je
               pa z Zvezno republiko Nemčijo. In pa drugo vprašanje, kako je bilo z vprašanjem
               nepovratnih sredstev tem zdomcem, ki so jim bila obljubljena. Ali je bila to res samo
               neka obljuba ali pa je bila to dejansko možnost, in v kakšni meri je bila
               izkoriščena? Se pravi, ali so imeli vse podlage, da so lahko to možnost nepovratnih
               sredstev zdomci tudi koristili.</p>
               <p>S tega vidika ta tretji sklep v poslanski skupini Stranke mladih podpiramo in želimo
               tu razjasnitve. Hvala.</p>
            </sp>
            <sp xml:id="SDZ3-Izredna-30-2003-04-08.sp155">

               <speaker>PREDSEDNIK BORUT PAHOR:</speaker>

               <p>Želi še kdo besedo v razpravi? Nimate te možnosti, kolega Jelinčič. Potem zaključujem
               razpravo o tem predlogu dopolnila. Sedaj je možnost za obrazložitev glasu. Videl sem
               kolega Jelinčiča in po vrsti naprej. Prosim.</p>
            </sp>
            <sp xml:id="SDZ3-Izredna-30-2003-04-08.sp156">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Podprl in tudi kolegi Nacionalne stranke bomo vsi
               podprli amandma k predlogu tretjega sklepa.</p>
               <p>Osnovni predlog sklepov je pravzaprav zelo nežen, ko zaproša Banko Slovenijo, da
               državnemu zboru da določene papirje. Zavedati se je potrebno, da 152. člen ustave,
               prvi odstavek in v njem drugi stavek, pravi tako: "V svojem delovanju je banka
               samostojna in odgovarja neposredno državnemu zboru." To se pravi, kaj mi sedaj mi
               tukaj zaprošamo. Zaprošamo nekaj, kar je z ustavo določeno.</p>
               <p>Vladajoča Liberalna demokracija, ki jo je do pred kratkim vodil gospod Drnovšek, ki
               je tudi pripeljal vse skupaj do te nesprejemljive in grozljive pozicije, bi sedaj
               želela zadeve enostavno še do te mere skriti in zamegliti, da Banka Slovenije
               navsezadnje ne bi pristala na zaprosilo in bi ostali tudi brez teh podatkov. Mislim,
               da je amandma, kakor je predložen, ustrezen. Vsaj koncizno določa, katere dokumente
               mora Banka Slovenije v skladu z 152. členom ustave predložiti in predstaviti
               državnemu zboru.</p>
               <p>To, kar danes gledamo in poslušamo v tem državnem zboru, je pravzaprav ščitenje
               krivcev na področju bančnega, po mojem mnenju, kriminala, ki je nekaj
               nedopovedljivega, nekaj še ne slišanega v demokratičnih državah in mislim, morda ne
               sedaj, ampak čez leto dni, ko se bo kaj spremenilov tej deželi Kranjski, da bodo tudi
               krivci kaznovani. Hvala.</p>
            </sp>
            <sp xml:id="SDZ3-Izredna-30-2003-04-08.sp157">

               <speaker>PREDSEDNIK BORUT PAHOR:</speaker>

               <p>Hvala lepa, kolega Jelinčič. Kolega Pukšič, za vami je kolega Rupar.</p>
            </sp>
            <sp xml:id="SDZ3-Izredna-30-2003-04-08.sp158">

               <speaker>FRANC PUKŠIČ:</speaker>

               <p>Hvala lepa. Seveda je bil to način, kako sem razložil določeno problematiko.</p>
               <p>Dejstvo je, da bom ta predlog k tretjemu sklepu podprl, kolegice in kolegi, tudi
               zaradi tega, ker se je z nespoštovanjem tega mednarodnega sporazuma kršilo 369
               kreditojemalcem, njihove pravice, ki so bile dogovorjene med državama. S tem kršenjem
               ste nekatere ali pa so nekatere družine tudi ubili, tudi ubili. Tisti, ki ste pa
               danes govorili, da je potrebno najprej dobiti dokaze, pa samo to v vaš zastarel,
               okorel spomin.</p>
               <p>Ko so bili dokazi dani, ko so bile sodbe izrečene, se ni zgodilo nič. Na koncu so vsi
               tisti, ki so bili tudi obsojeni za pet let, niti niso odsedeli niti ene minute. Potem
               seveda ne pričakujte, da se bo sedaj kaj zgodilo, tudi če bi institucije kakšne
               dokaze dale. Kradlo in oškodovalo se je družbeno premoženje s spremembo zakonodaje, s
               sprejemanjem posebnih zakonov, da se je dejansko naredila .../Nerazumljivo./... huda
               tranzicije, nad tem se pa danes to zaključuje s politično večino in družinskimi
               vezmi.</p>
            </sp>
            <sp xml:id="SDZ3-Izredna-30-2003-04-08.sp159">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Rupar. Kolega Rupar je edini, ki ima besedo v tej dvorani. Vse
               ostale prosim, da ga ne motijo.</p>
            </sp>
            <sp xml:id="SDZ3-Izredna-30-2003-04-08.sp160">

               <speaker>PAVEL RUPAR:</speaker>

               <p>Hvala, gospod predsednik. Podprl bom ta predlog. Bom pa seveda tam nadaljeval, kjer
               sem prej žal moral končati. Govoril sem o firmi Impacta, ki vozi premog v tretji
               blok, v kateri je zaposlen gospod Fedor Gregorič. In še povem, zakaj ga vozijo s
               kamioni, ne pa z vlaki. Vozi ga Viator Vektor. Vozijo ga pa zaradi sporazuma, ki ga
               imajo, in tudi zato, ker v tem podjetju in preko Energetike Združena lista predvsem
               ohranja delovna mesta, saj sta,ne boste verjeli, zdaj tam zaposlena bivši podžupan
               Združene liste, ljubljanski svetnik, gospod Colarič Anton, in sopodpisnik pogodbe o
               nakupu banke SIB, gospod Samo Lozej. Oba sta zdaj dobila tam službe. Zdaj pa dobimo
               perfektno povezavo, zakaj Energetika, zakaj SIB banka in mestna občina in zakaj bodo
               Ljubljančani, meni se smilijo, ampak naslednjih pet do sedem let plačevali 100%
               dražje ogrevanje, kot bi ga sicer.</p>
               <p>Naj zaključujem to mojo "špansko nadaljevanko", tako kot je nekdo izjavil tukaj.
               Ampak drugače mi je onemogočeno po tem poslovniku kakorkoli dokončati to moje
               izvajanje. Lahko se celo zgodi, tako kot je kolega Jakič omenil, da bodo banko zdaj
               prodali celo dražje, kot pa so jo mestni možje in gospa. Jaz bi tudi rad videl. Ampak
               v tem primeru povem, da je že podpisana s strani Rekarja ali bo pogodba z banko, da
               bodo vsa sredstva, ...(nerazumljivo) in druga prenesli od vseh ljubljanskih podjetij
               v to banko, v tem primeru se mi pa Ljubljančani smilijo dvakrat bolj, ker bodo pa za
               to morali plačevati 12 let dražje ogrevanje, kot bi ga pa sicer. V glavnem, gospod
               predsednik, sem slišal...</p>
            </sp>
            <sp xml:id="SDZ3-Izredna-30-2003-04-08.sp161">

               <speaker>PREDSEDNIK BORUT PAHOR:</speaker>

               <p>Moram vas prekiniti, gospod Rupar.</p>
            </sp>
            <sp xml:id="SDZ3-Izredna-30-2003-04-08.sp162">

               <speaker>PAVEL RUPAR:</speaker>

               <p>V glavnem, zelo rad bi videl in zelo sem vesel, da je danes...</p>
            </sp>
            <sp xml:id="SDZ3-Izredna-30-2003-04-08.sp163">

               <speaker>PREDSEDNIK BORUT PAHOR:</speaker>

               <p>Kolega Rupar, moram vas prekiniti.</p>
            </sp>
            <sp xml:id="SDZ3-Izredna-30-2003-04-08.sp164">

               <speaker>PAVEL RUPAR:</speaker>

               <p>Samo še misel, če ne bom še...</p>
            </sp>
            <sp xml:id="SDZ3-Izredna-30-2003-04-08.sp165">

               <speaker>PREDSEDNIK BORUT PAHOR:</speaker>

               <p>Ne morete. Kolega Rupar.</p>
            </sp>
            <sp xml:id="SDZ3-Izredna-30-2003-04-08.sp166">

               <speaker>PAVEL RUPAR:</speaker>

               <p>Potem napovedujem še četrto nadaljevanje turneje.</p>
            </sp>
            <sp xml:id="SDZ3-Izredna-30-2003-04-08.sp167">

               <speaker>PREDSEDNIK BORUT PAHOR:</speaker>

               <p>Zdaj ima besedo mag. Vizjak, za njim kolega Cukjati.</p>
            </sp>
            <sp xml:id="SDZ3-Izredna-30-2003-04-08.sp168">

               <speaker>MAG. ANDREJ VIZJAK:</speaker>

               <p>Hvala lepa. Predlagan amandma Socialdemokratske stranke in Nove Slovenije, ki ga bom
               podprl, je v bistvu res redakcijske narave, zato bi bilo smešno, če ga ne bi podprli.
               Amandma s predlagano vsebino opredeljuje s pojmi, ki so povsem skladni z bančno
               zakonodajo. Govori namreč o nadzoru in ne o reviziji Banke Slovenije v SIB. Mislim,
               da bi to le veljalo podpreti, če že ostalih zadev ne bi.</p>
            </sp>
            <sp xml:id="SDZ3-Izredna-30-2003-04-08.sp169">

               <speaker>PREDSEDNIK BORUT PAHOR:</speaker>

               <p>Hvala, mag. Vizjak. Kolega Cukjati, za vami še kolega Peče. Prosim za mir v
               dvorani!</p>
            </sp>
            <sp xml:id="SDZ3-Izredna-30-2003-04-08.sp170">

               <speaker>FRANCE CUKJATI:</speaker>

               <p>Hvala. Kot je že moj predhodnik rekel, gre za redakcijsko zadevo. Poleg tega, da je
               revizija spremenjena v nadzor, kar je v skladu z zakonodajo, je tudi datum 15.4.
               spremenjen v 30.4., kar se nam zdi bolj sprejemljivo. Je pa tudi v našem amandmaju
               izpuščena besedica "zaproša", kajti po ustavi je Banka Slovenije dolžna poročati in
               ni treba prositi banke, pač pa je banka dolžna, in mi lahko rečemo "naj seznani
               državni zbor". Če tudi tega amandmaja ne bosta spoštovana Liberalna demokracija in
               Združena lista podprli, potem se dokazuje to, kar sem dopoldne povedal kot svojo
               utemeljeno bojazen, in sicer, da kadarkoli govorimo v tem državnem zboru o velikih
               koruptivnih dejanjih, ne o tatičih, temveč o resnično velikih korupcijskih dejanjih v
               Sloveniji, se takoj postavi ta polovica v zaščito te korupcije, takoj hoče vsako
               obsodbo, vsako zahtevo ublažiti, takoj se čuti prizadeto, kadarkoli se govori o
               velikih grehih posameznih akterjev. To je vaša ujetost, gospodje,kajti gre za vaše
               ljudi! To je vaša ujetost! In zaradi te ujetosti ta državni zbor ne more opravljati
               svoje nadzorne in zakonodajne funkcije, kot bi jo moral. Glasujte po svoji vesti!</p>
            </sp>
            <sp xml:id="SDZ3-Izredna-30-2003-04-08.sp171">

               <speaker>PREDSEDNIK BORUT PAHOR:</speaker>

               <p>In končno še kolega Peče.</p>
            </sp>
            <sp xml:id="SDZ3-Izredna-30-2003-04-08.sp172">

               <speaker>SAŠO PEČE:</speaker>

               <p>V okviru Slovenske nacionalne stranke ocenjujemo, da bi bilo smiselno tretji predlog
               sklepa oziroma dopolnilo k tretjemu predlogu sklepa sprejeti predvsem zaradi tega,
               ker v svoji vsebini nosi vse tri elemente, tako časovno zavezo, 30. april, tako
               vsebinsko oziroma predmetno zavezo, kaj naj vsebuje, in v končni fazi tudi
               naslovnika. Ker pa je ponavadi vsebina bila premalo za kvalitetno odločanje, ker se
               je ponavadi določen del poslancev odločal za ali proti navkljub, ne pa na podlagi
               vsebine, mislim, da je smiselno opredeliti tudi drugi argument, to je zgodovinsko
               gledano. Poglejte, do sedaj državni zbor računskega sodišča, Banke Slovenije, urada
               za preprečevanje pranja denarja, agencije za trg vrednostih papirjev, KAD-a in SOD-a,
               vseh akterjev, povezanih v tej igri, seveda ni pozival, ker ni imel priložnosti. Zato
               tudi z njihove strani ni nobenega rezultata. Zato se v državi v tem trenutku po eni
               strani poslanci Liberalne demokracije bojijo obtožiti oziroma obžalovati dejanje in
               po drugi strani nekateri poslanci upamo povedati, da je šlo za oškodovanje družbenega
               premoženja oziroma za oškodovanje, ki bo imelo v končni fazi posledice tudi v
               proračunu Republike Slovenije. Iz vseh treh vsebinskih elementov, mislim, da bi bilo
               smiselno, če državni zbor vsaj ta predlog oziroma dopolnitev k sklepu sprejme. Hvala.
            </p>
            </sp>
            <sp xml:id="SDZ3-Izredna-30-2003-04-08.sp173">

               <speaker>PREDSEDNIK BORUT PAHOR:</speaker>

               <p>Pozornost prosim. Državni zbor bo prešel na odločanje. Imamo dopolnilo, ki ga vlagata
               poslanski skupini Nove Slovenije in Socialdemokratske stranke. Želite še obrazložiti
               svoj glas? Prosim, doktor Bajuk.</p>
            </sp>
            <sp xml:id="SDZ3-Izredna-30-2003-04-08.sp174">

               <speaker>DR. ANDREJ BAJUK:</speaker>

               <p>Hvala lepa. Jaz bom glasoval za ta amandma, ki smo ga predstavili skupaj s
               Socialdemokrati, ker ne vidim v njem nič spornega. Veste, sam sem pripravljen se kaj
               naučiti in beseda spornost, če je nekaj bilo spornega, sem prišel in sem prosil, naj
               mi pogledajo v slovar, ki ga nimam s seboj, ker je prevelik, je lastnost ali
               značilnost spornega ali dvomljivega, nič hudega ni.</p>
               <p>Jaz upam, da ta naš predlog ne bo sporen, ker dejansko ne morejo zbuditi nobenega
               dvoma, sklicuje se na ustavo Republike Slovenije in pa omenja to, kar je dejansko po
               zakonu o bančništvu in zakonu o Banki Slovenije dolžnost Banke Slovenije. To pa je
               nadzor nad upravo in tudi nadzor nad delovanjem nadzornega sveta.</p>
               <p>Zato jaz upam, da kolegi velike večine tukaj ne bodo našli nič spornega v tem, ker ni
               nič dvomljivega. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp175">

               <speaker>PREDSEDNIK BORUT PAHOR:</speaker>

               <p>Zdaj bom prešel na glasovanje. Rok za obrazložitev glasu ne vidim več. Imamo
               dopolnilo. Še enkrat ponavljam, da ne bo nesporazumov, smo na strani 2 in 3 gradiva,
               ki ga imate pred seboj. Gre za dopolnilo poslanskih skupin Nove Slovenije in
               Socialdemokratske stranke k tretjemu predlogu sklepa. Glasujemo.</p>
               <p>68 navzočih, 52 za in 7 proti.</p>
               <p>(Za je glasovalo 52.) (7 proti.)</p>
               <p>Dopolnilo je sprejeto.</p>
               <p>Zdaj lahko preidemo na razpravo in na odločanje o</p>
               <p>dopolnilu, ki ga vlaga Slovenska ljudska stranka oziroma</p>
               <p>njena poslanska skupina k 4. predlogu sklepa. Kolega Podobnik prosi za besedo v
               okviru razprave. Prosim. Mir v dvorani.</p>
            </sp>
            <sp xml:id="SDZ3-Izredna-30-2003-04-08.sp176">

               <speaker>JANEZ PODOBNIK:</speaker>

               <p>Hvala, predsednik. Četrti sklep govori o tem, da naj bi mi kot zakonodajalci pozvali
               organe iz teh treh sklepov, naj ocenijo ali in v kolikšni meri jim obstoječi pravni
               red zagotavlja pogoje in daje pooblastila za ukrepanja, ki onemogočajo in
               sankcionirajo zlorabe pri pridobivanju premoženjske koristi posameznikom in
               predlagajo ustrezne spremembe zakonodaje. Mi pa v amandmaju predlagamo, da smo kar
               izrecni, dodajamo: še posebno člena 243 kazenskega zakonika, ki govori o zlorabi
               notranje informacije, in predlagamo dopolnitev zakona o trgu vrednostnih papirjev, ki
               naj podrobno opredeli prepovedane transakcije na trgu vrednostnih papirjev. Hvala.
            </p>
            </sp>
            <sp xml:id="SDZ3-Izredna-30-2003-04-08.sp177">

               <speaker>PREDSEDNIK BORUT PAHOR:</speaker>

               <p>Ali želi besedo kateri od poslank ali poslancev tistih poslanskih skupin, ki imajo še
               na voljo čas. Prosim, kolega Potrč.</p>
            </sp>
            <sp xml:id="SDZ3-Izredna-30-2003-04-08.sp178">

               <speaker>MIRAN POTRČ:</speaker>

               <p>Hvala lepa. Rad bi samo opozoril, kolega Podobnik, da sem bil na seji odbora za
               finance in monetarno politiko, kjer so ob tem predlogu bila dana opozorila, da bi to
               lahko pomenilo eventualno tudi alibi za nekaznovanje tistih, ki so doslej ravnali po
               kakšnem, pa bi jih lahko kaznovali po kakšnem drugem členu. Glede tega je bila skupna
               ugotovitev, da je boljše, da se takšna konkretna dopolnitev ne sprejme. Bile so
               razlage, da obstojajo različni členi in da morda ni treba ravno po 243. členu nekoga
               kaznovati, ampak morda kot zlorabo uradnega položaja. Dr. Bajuk je na to opozarjal.
               Potem smo skupaj ugotovili, da zaradi tega, da ne bo dvoma, je boljše, da se ta
               dopolnitev ne sprejme. Hvala.</p>
            </sp>
            <sp xml:id="SDZ3-Izredna-30-2003-04-08.sp179">

               <speaker>PREDSEDNIK BORUT PAHOR:</speaker>

               <p>Kolega Podobnik, ali boste spremenili besedilo?</p>
            </sp>
            <sp xml:id="SDZ3-Izredna-30-2003-04-08.sp180">

               <speaker>JANEZ PODOBNIK:</speaker>

               <p>Hvala lepa. Ni mi bila znana ta informacija, da ste se na delovnem telesu o tem
               pogovarjali in argumentacija kolega Potrča je upravičena, zato v imenu poslanske
               skupine umikam amandma, če ga je še možno umakniti.</p>
            </sp>
            <sp xml:id="SDZ3-Izredna-30-2003-04-08.sp181">

               <speaker>PREDSEDNIK BORUT PAHOR:</speaker>

               <p>Možno ga je umakniti, ker je še razprava.</p>
            </sp>
            <sp xml:id="SDZ3-Izredna-30-2003-04-08.sp182">

               <speaker>JANEZ PODOBNIK:</speaker>

               <p>Umikamo amandma.</p>
            </sp>
            <sp xml:id="SDZ3-Izredna-30-2003-04-08.sp183">

               <speaker>PREDSEDNIK BORUT PAHOR:</speaker>

               <p>Še je možno, ker je razprava o njem. Potem smo to diskusijo zaključili. Imamo še en
               vaš predlog, kolega Podobnik, oziroma vaše poslanske skupine, to je predlog za nov
               peti predlog sklepa. Želite besedo? Prosim.</p>
            </sp>
            <sp xml:id="SDZ3-Izredna-30-2003-04-08.sp184">

               <speaker>JANEZ PODOBNIK:</speaker>

               <p>O tem predlogu sklepa sem že govoril v imenu poslanske skupine in na kratko prej tudi
               v svoji razpravi. Po našem mnenju je dobro, da v okviru teh sklepov državni zbor
               sprejme tudi sklep, v katerem seveda nikakor ne posega v pristojnosti Banke
               Slovenije, ki jo ima Banka Slovenije po ustavi in zakonu, ampak ob dejstvu, da bomo
               danes izglasovali predlog sklepov pod točko 1, kjer je razvidno, da bodo nekateri
               nadzorni organi dali poročila o poslovanju SIB, da torej do tega trenutka, po našem
               mnenju je to 30 dni, Banka Slovenije ne bi dala soglasja za prenos lastništva delnic
               Slovenske investicijske banke do končanja teh nadzornih postopkov. Jaz sem prepričan,
               da je ta sklep tudi v soglasju s prvim sklepom, ki bo očitno predlagan tak, kot je
               bil sprejet na matičnem delovnem telesu. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp185">

               <speaker>PREDSEDNIK BORUT PAHOR:</speaker>

               <p>Razprava? Ne vem, ali imate čas zanjo. Obrazložitev. Potem bom zaključil razpravo in
               dal besedo za obrazložitev. Kolega Anderlič, kolega Jelinčič za njim. Prosim, kolega
               Anderlič.</p>
            </sp>
            <sp xml:id="SDZ3-Izredna-30-2003-04-08.sp186">

               <speaker>ANTON ANDERLIČ:</speaker>

               <p>Nasprotujem takemu predlogu sklepa, ker to diši po intervencionizmu, ker diši po
               nekih starih časih, ko je skupščina nalagala vsem organom v državi, še prej pa CK
               pred skupščino, kaj naj kakšna institucija naredi. Hvala bogu, imamo ustavo, imamo
               zakone in vsaka institucija je dolžna ravnati v skladu z ustavo in zakoni. Verjamem,
               da bo to tudi v tem primeru storila. Še toliko bolj, ker SIB banka ni v pretežni
               državni lasti, ampak je lastniška struktura drugačna. Bojim se časov, ko bi lahko
               državni zbor na osnovi neke posplošene ocene, na osnovi neke želje po ustvarjenem
               nekem javnem mnenju tudi kar na tej osnovi naredil zaključke in postavil sodbe, kot
               je nekdo od razpravljavcev danes že rekel, upam, da bomo lahko na koncu prišli do
               ugotovitev, ko bomo postavili končno sodbo. Upam, da nikoli državni zbor ne bo
               postavljal sodb, ampak da bo ravnal v skladu z ustavo in bo zakonodajalec še naprej,
               tako kot je tudi predpisan v ustavi. Hvala.</p>
            </sp>
            <sp xml:id="SDZ3-Izredna-30-2003-04-08.sp187">

               <speaker>PREDSEDNIK BORUT PAHOR:</speaker>

               <p>Kolega Jelinčič. Proceduralno. Pardon, kolega Jelinčič. Kolega Podobnik,
               proceduralno.</p>
            </sp>
            <sp xml:id="SDZ3-Izredna-30-2003-04-08.sp188">

               <speaker>JANEZ PODOBNIK:</speaker>

               <p>Gospod predsednik, kako naj pojasnim kolegu Anderliču, ki je v obrazložitvi glasu
               polemiziral z menoj? To ni dovoljeno. Jaz mu ne morem odgovoriti.</p>
            </sp>
            <sp xml:id="SDZ3-Izredna-30-2003-04-08.sp189">

               <speaker>PREDSEDNIK BORUT PAHOR:</speaker>

               <p>To sem že pojasnil. On je samo o sklepu govoril. Ni polemiziral z vami, s predlogom
               sklepa. Je povedal, zakaj ga ne bo sprejel.</p>
            </sp>
            <sp xml:id="SDZ3-Izredna-30-2003-04-08.sp190">

               <speaker>JANEZ PODOBNIK:</speaker>

               <p>Kolega Anderlič je polemiziral z vsebino tega sklepa in jaz mu ne morem pojasniti.
               Menim, da je zlorabljen poslovnik.</p>
            </sp>
            <sp xml:id="SDZ3-Izredna-30-2003-04-08.sp191">

               <speaker>PREDSEDNIK BORUT PAHOR:</speaker>

               <p>Ne. Poglejte, jaz sem že omenjal prej, kakšne so funkcije različnih besed, ki jih kdo
               ima. Pri obrazložitvi sklepa je moč povedati in utemeljiti, zakaj boš sklep podprl
               ali ne. Mislim, da tu ni bilo kršitve poslovnika. Zdaj dajem besedo kolegu
               Jelinčiču.</p>
            </sp>
            <sp xml:id="SDZ3-Izredna-30-2003-04-08.sp192">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Podprl bom ta peti predlog sklepa in mislim, da ga
               bodo tudi kolegi v Slovenski nacionalni stranki podprli.</p>
               <p>Res je, da imamo ustavo in zakone, vendar se pri nas ustava in zakoni spoštujejo
               selektivno - nekateri jih morajo spoštovati, nekaterim tega ni treba spoštovati.
               Mislim, da nič ne škoduje, če Banki Slovenije predlagamo, naj ne izda soglasja za
               prenos lastništva delnic, kajti s prenosom lastništva se bo zadeva še bolj zameglila
               in lahko se zgodi, da bodo nekateri, ki bi danes lahko odgovarjali za svoja dejanja,
               kapital prenesli na nekoga drugega in na ta način ostali praznih žepov, potem pa se s
               tem, da so izigrali zakon, smejali v brk vsem Slovenkam in Slovencem. Upam, da
               predlagatelj ne bo umaknil tega predloga, kakor je umaknil prejšnji predlog, ko je
               nasedel enemu od kolegov, ki je govoril, da s to dikcijo omejuje stvari, pozabil pa
               je povedati, da je tu besedica, ki pravi "še posebno", kar pomeni, da besedilo ni
               izključujoče, pač pa poudarja določen člen določenega zakona oziroma zakonika.</p>
               <p>Mislim, da je ta predlog smiseln. Če nič drugega, dal bo v razmislek nekaterim ljudem
               marsikaj in morda se bodo odločili drugače. Konec koncev, državni zbor navkljub temu,
               da se tu dela zelo po svoje in zelo v smislu vladajoče koalicije, vendarle smo
               nekakšen državni organ, menda celo najvišji. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp193">

               <speaker>PREDSEDNIK BORUT PAHOR:</speaker>

               <p>Dr. Bajuk, ste želeli besedo? Prosim, za obrazložitev glasu.</p>
            </sp>
            <sp xml:id="SDZ3-Izredna-30-2003-04-08.sp194">

               <speaker>DR. ANDREJ BAJUK:</speaker>

               <p>Hvala lepa. Obrazložitev glasu.</p>
               <p>Ta predlog bom podprl. Podprl ga bom, pa ne zato, ker bi se bal nekega predloga. Če
               bi to besedilo bilo, "ukazujemo" Banki Slovenije, potem bi razumel nekatere bojazni,
               ki so bile tu izražene, vendar mi predlagamo. To je v britanski tradiciji "sence of
               the Senat of the Congress", to se pravi, občutek, kakšna je želja tega državnega
               zbora, ker je to predlog in kot predlog bi tudi lahko stal.</p>
               <p>Dejansko se pa bojim drugačne situacije. Bojim se ravno te situacije, ki se je pri
               nas zdaj že izgleda ustoličila - da imamo zakone, imamo ustavo, imamo organe, imamo
               regulacije, a vendar se stvari le izvijajo v neko napačno smer, ki pa ni v skladu ne
               z zakonom, ne z ustavo, ne z zdravo pametjo. Tega se pa resnično bojim. Ravno zato,
               ker je danes jasno, da je Banka Slovenije v tem konkretnem primeru že enkrat napačno
               ravnala, mislim, da je prav, da dobi sporočilo državnega zbora, da ji predlagamo, naj
               to kupčijo sedaj prepreči, dokler se nadzor ne konča. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp195">

               <speaker>PREDSEDNIK BORUT PAHOR:</speaker>

               <p>Kolega Podobnik, obrazložitev glasu? Prosim.</p>
            </sp>
            <sp xml:id="SDZ3-Izredna-30-2003-04-08.sp196">

               <speaker>JANEZ PODOBNIK:</speaker>

               <p>Hvala, predsednik. Seveda, kolega Jelinčič, tokrat ne bomo umaknili tega amandmaja.
               Razlogi, zakaj bom podprl amandma. Prvi je v tem, da smo s sklepom pod točko 1
               pravzaprav že predlagali med drugim tudi Banki Slovenije, da prouči morebitne
               nepravilnosti glede prodaje oziroma nakupa SIB in da o tem v 30 dneh poroča državnemu
               zboru. Istočasno vemo, da je v postopku, da se sedaj banka preda novemu lastniku,
               postopek je v igri in danes so bili dani tukaj neki podatki, kdaj naj bi se to
               zgodilo. Res bi bil paradoks, da bi se kljub temu, da bi nadzorni organi ugotovili
               neke večje nepravilnosti, postopek lastništva pa bi se nadaljeval. Menim, da je tak
               sklep korekten, mi samo predlagamo Banki Slovenije, formalno smo mi njen formalni
               nadzornik po ustavi in zakonu. Res je, da je ta odnos nekoliko slabše pravno
               definiran, ampak če mi danes sklenemo, da jim predlagamo, da Banka Slovenije samo
               počaka s svojo odločitvijo, dokler ne dobi teh mnenj nadzornih postopkov, ena pa je
               tudi ona sama, in to v roku trideset dni, ne bomo v ničemer posegli v njeno
               pristojnost. Jaz apeliram, da ta predlog sklepa podpremo.</p>
            </sp>
            <sp xml:id="SDZ3-Izredna-30-2003-04-08.sp197">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Rokavec, obrazložitev glasu, prosim.</p>
            </sp>
            <sp xml:id="SDZ3-Izredna-30-2003-04-08.sp198">

               <speaker>FRANCI ROKAVEC:</speaker>

               <p>Hvala za besedo. Jaz bom podprl ta predlog dodatnega sklepa, ker menim, da državni
               zbor lahko katerikoli državni instituciji predlaga. Mi tukaj ne zahtevamo, ne
               uzakonjamo, ampak predlagamo Banki Slovenije, to je, zelo milo rečeno, najmanj, kar
               državni zbor lahko v tem trenutku stori za to, da se dejansko tisto, kar je bilo že
               danes večkrat povedano, s hitrostjo, ki je v tem trenutku v zvezi z novo prodajo SIB
               banke na vidiku, stvari, ki so bile pri tej sporni prodaji SIB banke, ne pometajo pod
               preprogo. Banka Slovenije bi verjetno morala biti tisti institut, ki bi dejansko
               predhodno, pred izdajo svojega soglasja, preveril vse sporne nepravilnosti, ki so
               bile v tem postopku tudi izvršene. Zato menim, da je ta predlog sklepa še kako na
               mestu in ima napotilno naravo Banki Slovenije. Če tega nismo sposobni storiti, potem
               ne vem, zakaj sploh tukaj sedimo pri tej točki. Hvala.</p>
            </sp>
            <sp xml:id="SDZ3-Izredna-30-2003-04-08.sp199">

               <speaker>PREDSEDNIK BORUT PAHOR:</speaker>

               <p>Kolega Rupar, potem Peče. Imate besedo, dve minuti za obrazložitev glasu.</p>
            </sp>
            <sp xml:id="SDZ3-Izredna-30-2003-04-08.sp200">

               <speaker>PAVEL RUPAR:</speaker>

               <p>Hvala lepa. Še zaključek. Podprl bom tudi ta predlog, se pa seveda strinjam, da
               državni zbor ne more biti neko sodišče, nekoga obsoditi, se strinjam. Vendar se pa
               bojim, da je v tej državi toliko povezav med državnimi tožilci, med sodišči, med
               aktualno politiko, med policijo, da pravzaprav nihče ne bo nikoli obtožen, tako kot
               ni bil v vseh zadevah do sedaj. Pravzaprav obtožen bo nekdo, pa ne tisti, ki je
               domnevno preko SIB banke izpulil Ljubljančanom tri tisoč milijonov tolarjev, ta
               sigurno ne bo obtožen. V ponedeljek bo po vsej verjetnosti obtožen nekdo, ki je
               zlorabil položaj in izkoristil državni ali občinski proračun za 0,5 milijona
               tolarjev. Kakšna bo kazen, vemo, da ga bo in da ga preganja identificirani član
               Združene liste, nek kranjski državni tožilec, je tudi jasno, in tudi jasno je,
               Boštjančič, ja, in tudi jasno je, da bo ta obsojeni Pavel Rupar. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp201">

               <speaker>PREDSEDNIK BORUT PAHOR:</speaker>

               <p>Kolega Školč, pardon, najprej kolega Peče in potem kolega Školč. ... Prosim, edini,
               ki ima besedo je, kolega Peče. Mir v dvorani.</p>
            </sp>
            <sp xml:id="SDZ3-Izredna-30-2003-04-08.sp202">

               <speaker>SAŠO PEČE:</speaker>

               <p>Spoštovani kolegi, jaz vas prosim za nekaj minut pozornosti, točka se bliža kraju in
               mislim, da smo pri najpomembnejšem delu; to je pri sprejemanju odločitev. Žal je
               sicer praksa pokazala, da smo vse pomembne odločitve zavrgli in s tem seveda tako
               imenovani aferi SIB oziroma če bi uporabil žargon Liberalne demokracije, dogodku SIB,
               ne bomo prišli do konca.</p>
               <p>Rad bi na začetku podal svoje obžalovanje, da je Slovenska ljudska stranka umaknila
               dopolnilo k četrtemu predlogu sklepa, kajti ocenjujem, da bi ob sprejetju tiste
               dikcije, mogoče afera SIB dobila epilog tudi v kazenskem zakoniku. Drugače, osebno,
               sedaj dvomim, da bo dobila ta epilog.</p>
               <p>Po drugi strani, kar se tiče zadnjega...</p>
            </sp>
            <sp xml:id="SDZ3-Izredna-30-2003-04-08.sp203">

               <speaker>PREDSEDNIK BORUT PAHOR:</speaker>

               <p>Mir v dvorani.</p>
            </sp>
            <sp xml:id="SDZ3-Izredna-30-2003-04-08.sp204">

               <speaker>SAŠO PEČE:</speaker>

               <p>... sklepa, pa bi rad povedal, da je po moji oceni predvsem pomemben zadnji del
               stavka, in sicer "do dokončanja vseh nadzornih postopkov nad njenim poslovanjem",
               torej, da se za toliko časa ustavijo zadeve, kar mislim, da je najbolj smiselno iz
               dveh razlogov.</p>
               <p>Prvič. Ker bo to potrjevalo neko pravno državo v naši družbi, da nad dosedanjim
               poslovanjem ne bo nerazkrite sence o negativnem in nelegitimnem poslovanju banke.</p>
               <p>Drugič. Ker sem prepričan, da je to tudi v smislu neke vrste kapitala. Kajti
               ocenjujem, da bodo bodoči lastniki seveda raje imeli razčiščene pojme, kaj se je
               dogajalo, kot da se bomo ponovno z banko SIB srečevali čez nekaj mesecev, ko bodo
               podatki znani</p>
               <p>V Nacionalni stranki bomo podprli zadnje dopolnilo na tretji strani predlogov.
               Hvala.</p>
            </sp>
            <sp xml:id="SDZ3-Izredna-30-2003-04-08.sp205">

               <speaker>PREDSEDNIK BORUT PAHOR:</speaker>

               <p>Hvala. Kolega Školč ima besedo.</p>
            </sp>
            <sp xml:id="SDZ3-Izredna-30-2003-04-08.sp206">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Jaz bi, kar se tega sklepa tiče, rad povedal, da mi v
               tem sklepu, če bi vi ravnali normalno, sploh ne bi mogli glasovati, in to iz
               preprostega razloga, ker je potrebno le pogledati, ali so sklepi v kontekstu tistega,
               kar lahko počne državni zbor, ali so, če gremo v tej situaciji, v kontekstu razmerij,
               ki so razmerja med Banko Slovenije in zakonodajalcem.</p>
               <p>Ampak tu ne gre toliko za vprašanje te skrbi za bodoče kupce. Jaz se z intenco te
               skrbi, ki so jo kolegi omenjali, strinjam in predvidevam, da vsi bodoči kupci so zelo
               zainteresirani za te skrbne preglede in skrben nadzor. Problem je v formulaciji
               sklepa.</p>
               <p>Če državni zbor začne sklepati na tak voluntarističen način, potem ne sprejema tistih
               omejitev, ki jih državni zbor ima. Mi imamo zakon o banki Slovenije in Banka
               Slovenije mora biti praktično v vseh situacijah avtonomna v svojih odločitvah.</p>
               <p>Sam se bojim, da ta dobronamernost, dobrovoljnost, ki jo imamo tukaj, je izrazit
               politični voluntarizem, izrazito nasprotje z duhom zakona o Banki Slovenije, ki je
               nastal v nekem času, ko so bile naše pozicije zamenjane in ko smo se strinjali vsaj v
               tem, da mora biti njena vloga kolikor toliko samostojna in nevtralna. S tega vidika
               bi bilo zanimivo slišati mnenje zakonodajne službe, ali je možno o teh vrste sklepih
               glasovati, razen seveda, če vi dopuščate to na način, da lahko karkoli kdo da na mizo
               o tem glasujemo tako kot se uporablja obrazložitev glasu zato, da razpravljamo o
               klobasičarjih in kranjskih klobasah.</p>
            </sp>
            <sp xml:id="SDZ3-Izredna-30-2003-04-08.sp207">

               <speaker>PREDSEDNIK BORUT PAHOR:</speaker>

               <p>Kolega Školč, predsednik oziroma predsedujoči ima možnost, da zaradi postopkovnih
               razlogov ugotovi, da nek predlog sklepa ne more iti na glasovanje in tako odredi. Kar
               se vsebine tiče, pa te pristojnosti nima, da bi on osebno ali ona, kdorkoli že vodi
               sejo, ugotavljal spornost. Jaz sem s kolegom Podobnikom, ki je predlagatelj tega
               sklepa, na kratko govoril. Kolega Podobnik je rekel, da pri tej vsebini in takem
               besedilu vztraja in državni zbor se mora z glasovanjem o njem odločiti. Zdaj ima
               besedo kolega Pukšič.</p>
            </sp>
            <sp xml:id="SDZ3-Izredna-30-2003-04-08.sp208">

               <speaker>FRANC PUKŠIČ:</speaker>

               <p>Hvala lepa, gospod predsednik. Sam bom takšen predlog sklepa podprl. Eden izmed
               razlogov je tudi ta, da bo lahko teh 365 kreditojemalcev, ali 69, mogoče je številka
               celo bistveno višja, ampak iz SIB banke je ne dajo, lahko uveljavljalo tudi svoje
               zakonske pravice na osnovi mednarodne pogodbe. Glede na to, da smo se pred 14 dnevi
               odločili za vstop v Evropsko unijo in zvezo Nato, jim seveda drugega ne preostane,
               kot da se obrnejo na institucije, kjer pravni sistem deluje, torej v naši skupni
               večji državi, to je v Evropski uniji. Naši pravni sistemi seveda žal ne delujejo, kar
               se je dokazalo že nekajkrat in produkcija tega je pač bila politična kriminalka, če
               hočete s preko 100.000 brezposelnih, ki jih imamo danes preko teh, tako rekoč
               lustriranih, ljudi iz delovnih mest. In to, da državni zbor predlaga, je samo to, da
               državni zbor izraža neko svoje mnenje eni izmed institucij, ki bi v državi pač morale
               funkcionirati bistveno drugače. Če bi seveda tudi ta institucija funkcionirala tako
               kot je treba, o tem je bilo danes že nekajkrat povedano, potem do takšne prodaje in
               do teh možnosti seveda ne bi prišlo. Poslanci državnega zbora, ki smo izvoljeni od
               ljudi, pa imamo pravico, da o tej instituciji povemo samo svoje stališče in mnenje.
               Ona pa bo delovala tako ali tako v skladu z zakonom, ki ji nalaga svoje
               delovanje.</p>
            </sp>
            <sp xml:id="SDZ3-Izredna-30-2003-04-08.sp209">

               <speaker>PREDSEDNIK BORUT PAHOR:</speaker>

               <p>Kolega Janša, ali ste se vi prijavili? Prosim, imate besedo. Proceduralno. Prosim,
               kolega Lavrinc, proceduralno.</p>
            </sp>
            <sp xml:id="SDZ3-Izredna-30-2003-04-08.sp210">

               <speaker>MAKSIMILJAN LAVRINC:</speaker>

               <p>Hvala lepa, gospod predsednik. Ker me razjeda podoben dvom kot kolega Školča, sicer
               po vsebini mislim, da je to tudi popolna nezaupnica, ne samo guvernerju, ampak svetu
               banke, bi prosil, da preden se bo odločalo o tem predlogu sklepa, se pridobi mnenje
               zakonodajno-pravne službe, ali je to sploh mogoče.</p>
            </sp>
            <sp xml:id="SDZ3-Izredna-30-2003-04-08.sp211">

               <speaker>PREDSEDNIK BORUT PAHOR:</speaker>

               <p>Prosim zakonodajno pravno službo, da pripravi to stališče. Dokler to ne bo vsaj ustno
               predstavljeno, bom sejo vsaj za nekaj minut prekinil. Kolega Janša ima zdaj besedo.
               Prosim.</p>
            </sp>
            <sp xml:id="SDZ3-Izredna-30-2003-04-08.sp212">

               <speaker>IVAN (JANEZ) JANŠA:</speaker>

               <p>Ne vem, če je smiselno obrazlagati glas k sklepu, ki ga nekdo hoče umakniti iz
               proceduralnih razlogov oziroma odstraniti. Umakne ga lahko predlagatelj, ta ga
               verjetno ne bo, ker tudi jaz mislim, da ni sporen. Sporen bi bil, če bi notri pisalo,
               da državni zbor nalaga Banki Slovenije, da karkoli naredi. Če pa piše, da državni
               zbor predlaga nekaj, je pa to popolnoma v skladu z ustavo in zakonom o Banki
               Slovenije, kajti v ustavi piše: "Banka Slovenije je samostojna in odgovorna državnemu
               zboru." Se pravi, ta samostojnost, ki je tudi določena v ustavi, je omejena z
               nadzorno vlogo zakonodajalca, državnega zbora. Banka Slovenije temu državnemu zboru
               pošilja poročila.</p>
               <p>Kar se tiče nezaupnice Banki Slovenije, pa mislim, da bi jo bilo tudi dobro izreči za
               nekatere postopke, o katerih smo danes govorili. Ta banka je tolerirala poslovanje
               SIB, ki je bilo slabo, najmanj od leta 1997 naprej. V tem zadnjem primeru je Banka
               Slovenije dala soglasje k prevzemu večinskega deleža, ki ga imate v gradivu, na po
               mojem mnenju zelo sporni osnovi. To soglasje bi lahko zavrnila na podlagi zakona, ki
               je citiran v tem istem sklepu, ker ta banka ni izkazovala pogojev, da normalno
               preživi. Banka Slovenije je kasneje, ko je zahtevala dokapitalizacijo, to sama
               potrdila. Prej pa je vendarle izdala odločbo, s katero je dovolila prevzem. S tem je
               tisti, ki je podpisal odločbo, sodeloval pri prevari, pri prevari tistih, ki so
               delnice preplačali - to so pa davkoplačevalci v Ljubljani. Ta stvar je popolnoma
               jasna. Državni zbor najmanj kar je, je to, da lahko predlaga, da se počaka z novim
               soglasjem, dokler se stvari ne razčistijo, saj to je najbolj normalna stvar.</p>
            </sp>
            <sp xml:id="SDZ3-Izredna-30-2003-04-08.sp213">

               <speaker>PREDSEDNIK BORUT PAHOR:</speaker>

               <p>Prosim, kolega Potrč.</p>
            </sp>
            <sp xml:id="SDZ3-Izredna-30-2003-04-08.sp214">

               <speaker>MIRAN POTRČ:</speaker>

               <p>Hvala lepa. Prej sem stopil do kolega Podobnika in ga vprašal, ali je preveril pomen
               tega sklepa, in to iz dveh razlogov.</p>
               <p>Prvič, ta sklep po mojem ni jasen, ker v njem kolega Podobnik - tako je vsaj meni
               razložil - želi, da bi se odločitev ne sprejela, dokler ne bi bile izpolnjene naloge
               iz 1. točke, se pravi, v roku 30 dni. To v tem sklepu ne piše. Piše "do dokončanja
               vseh nadzornih postopkov". Ne vem, kdaj so vsi nadzorni postopki končani. Skratka, ta
               rok je nejasen.</p>
               <p>Drugič... /Oglašanje iz klopi./ Kaj, kolega, ali to razumeš kot polemiko?</p>
            </sp>
            <sp xml:id="SDZ3-Izredna-30-2003-04-08.sp215">

               <speaker>PREDSEDNIK BORUT PAHOR:</speaker>

               <p>Ne, ne, to je obrazložitev glasu, nič drugega ne more biti!</p>
            </sp>
            <sp xml:id="SDZ3-Izredna-30-2003-04-08.sp216">

               <speaker>MIRAN POTRČ:</speaker>

               <p>Ne, obrazlagam glas, če smem.</p>
            </sp>
            <sp xml:id="SDZ3-Izredna-30-2003-04-08.sp217">

               <speaker>PREDSEDNIK BORUT PAHOR:</speaker>

               <p>Edino to.</p>
            </sp>
            <sp xml:id="SDZ3-Izredna-30-2003-04-08.sp218">

               <speaker>MIRAN POTRČ:</speaker>

               <p>Razen tega se mi zdi, da ne vem, ali ima banka ali nima - to sem tudi vprašal - rok,
               v katerem mora odločati. Če ga nima, potem je seveda zaustavitev mogoča. Če bi imela
               rok, potem najbrž mi ne smemo naložiti nečesa, kar bi bilo v nasprotju s tem rokom.
               Zaradi tega mislim, da je predlog sklepa nejasen in ga ne bom podprl.</p>
               <p>Bi pa rad povedal še nekaj. Kolegice in kolegi pogosto citirajo 152. člen ustave. Ker
               imam pač nekaj izkušenj in nekaj znanja tudi iz prava, bi rad rekel, da je res
               državna banka samostojna in odgovorna državnemu zboru, toda to samostojnost in
               odgovornost ureja zakon. Dokler zakon ni razglašen za protiustavnega, tako dolgo
               zakon velja in se v primeru, ko ga imamo, ne moremo neposredno na ustavo sklicevati.
               Hvala.</p>
            </sp>
            <sp xml:id="SDZ3-Izredna-30-2003-04-08.sp219">

               <speaker>PREDSEDNIK BORUT PAHOR:</speaker>

               <p>Kolega Barovič, prosim.</p>
            </sp>
            <sp xml:id="SDZ3-Izredna-30-2003-04-08.sp220">

               <speaker>BOGDAN BAROVIČ:</speaker>

               <p>Hvala lepa. Pritrjujem mnenju, ki smo ga slišali, da čakamo pravno mnenje in
               obrazložitev glasu. Ampak ob vsem tem poslušanju, poglejte, slišali smo besedo
               "nalagati" - saj ta predlog ne nalaga nikomur ničesar. Mislim, da ima državni zbor
               vsaj legitimno pravico, da predlaga v zadevi, kjer je očitno nekaj nelegalno, ali naj
               bi bilo nekaj nelegalno, da ima državni zbor pravico predlagati kakšen predlog. Tu
               zame pravnih vprašanj ni, razen seveda, če jih kdo išče zato, da se še marsikaj
               drugega skrije v tem času prometa. Zato bom absolutno nov peti predlog sklepa, za
               katerega upam, da ga predlagatelj ne bo umaknil, podprl. Hvala.</p>
            </sp>
            <sp xml:id="SDZ3-Izredna-30-2003-04-08.sp221">

               <speaker>PREDSEDNIK BORUT PAHOR:</speaker>

               <p>Proceduralno. Prosim, kolega Podobnik.</p>
            </sp>
            <sp xml:id="SDZ3-Izredna-30-2003-04-08.sp222">

               <speaker>JANEZ PODOBNIK:</speaker>

               <p>Hvala, gospod predsednik. Na nek način ste odprli ponovno razpravo nazaj. Ali nam
               omogočite, da se ponovno odpre razprava in lahko dopolnimo ta predlog sklepa, da bo
               nedvoumno jasno, da izhaja iz 1. točke tega sklepa? Da, iz 1. točke izhaja. Torej gre
               za 30 dni. Jaz sem to že v svojem nastopu povedal. Torej vi ste v bistvu razpravljali
               o sklepu. Predsednik, če ponovno odprete razpravo, sem ga v imenu predlagatelja
               pripravljen dopolniti, da bo tukaj povsem nedvoumno jasno, kakšen je predlog
               sklepa.</p>
            </sp>
            <sp xml:id="SDZ3-Izredna-30-2003-04-08.sp223">

               <speaker>PREDSEDNIK BORUT PAHOR:</speaker>

               <p>Jaz bi zdaj odredil 10 minut odmora, tako da počakamo na stališče zakonodajno-pravne
               službe. V tem času pa prosim, proučite to možnost, o kateri ste govorili.</p>
               <p>Sejo bomo nadaljevali ob 17.10 uri.</p>
               <p>(Seja je bila prekinjena ob 16.57 uri in se je nadaljevala ob 17.10 uri.)</p>
            </sp>
            <sp xml:id="SDZ3-Izredna-30-2003-04-08.sp224">

               <speaker>PREDSEDNIK BORUT PAHOR:</speaker>

               <p>Čas, predviden za odmor, da se zakonodajno-pravna služba pripravi na odgovor, za
               katerega smo prosili, se je iztekel. Prosim vse, da se vrnete v dvorano. Vem, da je
               sedaj sedma ura neprekinjene razprave in bi se vsakemu prilegel daljši odmor, vendar
               moramo z delom nadaljevati. Prosim, da se kolegice in kolegi vrnete v veliko
               razpravno dvorano državnega zbora. Čas za kratek odmor za pripravo mnenja
               zakonodajno-pravne službe v zvezi spredlogom poslanske skupine Slovenske ljudske
               stranke se je iztekel. Kot veste, poslanska skupina Slovenske ljudske stranke
               predlaga novi peti predlog sklepa. Moram obvestiti predlagatelja, kolega Podobnika,
               da po poslovniku ni mogoče več spreminjati vsebine besedila predloga. Smo namreč v
               fazi odločanja. To je bilo mogoče še v času razprave, ta pa je bila zaključena zato
               bi v tem primeru sedaj kršili poslovnik. Ko se boste v dvorani vsi zbrali, počakal
               bom še pol minute, bom prosil zakonodajno-pravno službo, da da svoje mnenje in
               stališče, potem pa bomo o predlogu tudi odločili. Kolegice in kolegi, prosim da
               zasedete svoja mesta. Najprej bom dal besedo kolegu Podobniku. Prosim.</p>
            </sp>
            <sp xml:id="SDZ3-Izredna-30-2003-04-08.sp225">

               <speaker>JANEZ PODOBNIK:</speaker>

               <p>Gospod predsednik, jaz bi rad pomagal, da v ničemer ne bi kršili poslovnika. Ko ste
               odprli razpravo o tem sklepu, sem bil edini, ki sem razpravljal. Nekateri kolegi so
               potem, že ko ste glas obrazložili, povedali, da je lahko tak sklep nejasen. Ampak žal
               ste to naredili, ko ste obrazlagali glas. Prej mi nihče tega nipovedal formalno na
               seji. Predsednik, če bi se lahko dogovorili in če to ni v nasprotju s poslovnikom, ob
               dejstvu, da sem edino jaz razpravljal in sem imel možnost, če bi takrat nekdo povedal
               v razpravi, v čem je ta sklep nejasen, bi ga takoj dopolnil. V poslanski skupini smo
               prepričani, da je naš sklep povsem korekten. Govori o tem, da predlaga Banki
               Slovenije, da preprosto glede na njene postopke, počaka glede odločanja o soglasju za
               prenos lastništva delnic Slovenske investicijske banke do končanja tistih postopkov,
               ki jih bomo danes sprejeli v 1. členu. To je 30 dni. Tudi ona je ena od tistih, ki
               nam bo poročala. Potem je tukaj agencija za trg vrednostnih papirjev in, mislim, še
               računsko sodišče. S tem bi dopolnili, torej dokončanje nadzornih postopkov nad njenim
               poslovanjem, izhajajoč iz 1. točke sklepov. S tem bi bil ta sklep jasen.</p>
            </sp>
            <sp xml:id="SDZ3-Izredna-30-2003-04-08.sp226">

               <speaker>PREDSEDNIK BORUT PAHOR:</speaker>

               <p>Kolega Podobnik, če nihče ne bi ugovarjal mojemu načinu vodenja za razprave poslej,
               najprej naj povem, da jo vodimo v skladu s sedmim odstavkom 131. člena. Gre torej za
               smiselno uporabo zakonodajnega postopka, ki pravi, da, citiram sedmi odstavek:
               "Predlagatelj amandmaja lahko spremeni, dopolni ali umakne amandma do konca razprave
               o amandmajih k členu, h kateremu je predlagal amandma." Sprašujem kolegice ali
               kolege, ali bi kdorkoli oporekal temu, da bi kolega Podobnik spremenil oziroma
               dopolnil, če to potem spreminja stvari? Prosim, kolega Školč. Mislim, da boste pač
               rekli, da oporekate in potem bom to upošteval.</p>
            </sp>
            <sp xml:id="SDZ3-Izredna-30-2003-04-08.sp227">

               <speaker>JOŽEF ŠKOLČ:</speaker>

               <p>Ne gre za vprašanje, ali se oporeka, ali ne. Če dobimo nov sklep, potem je pač
               potrebno na novo odpreti razpravo. Sicer je bila stvar popolnoma jasna, da je
               razprava zaključena. Jaz sem svoje dileme povedal znotraj obrazložitve glasu.</p>
            </sp>
            <sp xml:id="SDZ3-Izredna-30-2003-04-08.sp228">

               <speaker>PREDSEDNIK BORUT PAHOR:</speaker>

               <p>Dobro, potem bomo prešli na glasovanje. Najprej bomo prosili gospo Bitenčevo, vodjo
               zakonodajno-pravne službe, naj nas obvesti o njenem stališču v zvezi s tem besedilom.
               Prosim.</p>
            </sp>
            <sp xml:id="SDZ3-Izredna-30-2003-04-08.sp229">

               <speaker>TINA BITENC PENGOV:</speaker>

               <p>Gospod predsednik, hvala lepa za besedo. Spoštovani zbor. V kontekstu vprašanja,
               kakršen je bil zakonodajni-pravni službi zastavljen, menimo, da je najustrezneje, bom
               dobesedno citirala 2. člen zakona o Banki Slovenije, ki pravi takole:</p>
               <p>"Banka Slovenije ter člani njenih organov odločanja so neodvisni pri opravljanju
               nalog po tem zakonu in niso vezani na sklepe stališča in navodila državnih ali
               katerihkoli organov in se ne smejo nanje obračati po navodila in usmeritve." To je
               zakonska dikcija.</p>
               <p>Mi menimo, da sklep kakršen je bil predlagan, pravzaprav po vsebini seveda ne bi
               odgovarjal položaju banke. kakršen je opredeljen v zakonu o Banki Slovenije, in da
               državni zbor pravzaprav takega sklepa v tej vsebini ne bi smel sprejeti. Hvala.</p>
            </sp>
            <sp xml:id="SDZ3-Izredna-30-2003-04-08.sp230">

               <speaker>PREDSEDNIK BORUT PAHOR:</speaker>

               <p>Sedaj bo državni zbor odločil o predlogu, ki ga vlaga poslanska skupina Slovenske
               ljudske stranke. Prosim, proceduralno, dr. Bajuk.</p>
            </sp>
            <sp xml:id="SDZ3-Izredna-30-2003-04-08.sp231">

               <speaker>DR. ANDREJ BAJUK:</speaker>

               <p>Jaz bi rad ta dokument, ki ga je gospa prebrala tudi...</p>
            </sp>
            <sp xml:id="SDZ3-Izredna-30-2003-04-08.sp232">

               <speaker>PREDSEDNIK BORUT PAHOR:</speaker>

               <p>To je zakon.</p>
            </sp>
            <sp xml:id="SDZ3-Izredna-30-2003-04-08.sp233">

               <speaker>DR. ANDREJ BAJUK:</speaker>

               <p>Njeno mnenje hočem videti pismeno.</p>
            </sp>
            <sp xml:id="SDZ3-Izredna-30-2003-04-08.sp234">

               <speaker>PREDSEDNIK BORUT PAHOR:</speaker>

               <p>Poglejte, kolega dr. Bajuk. Državni zbor mora odločati tako, da so vse konsekvence
               njegovih odločitev slehernemu od nas jasne.</p>
               <p>Če menite, da v primeru, ko smo slišali stališče ustno, temu ni tako, bom odredil 10
               minut in boste dobili tudi pisno, kar je gospa Bitenčeva predlagala. Mislim pa, da za
               to ni potrebe, če smem povedati, dr. Bajuk, ker je gospa Bitenčeva samo referirala
               ustrezni člen zakona. Dr. Bajuk, ali vztrajate pri tem, glede na to, da je referirala
               samo člen zakona? Drugače, pa bi prosil gospo Bitenčevo, da še enkrat ponovi. Prosim.
            </p>
            </sp>
            <sp xml:id="SDZ3-Izredna-30-2003-04-08.sp235">

               <speaker>TINA BITENC PENGOV:</speaker>

               <p>Gospod predsednik, jaz sem kot odgovor predlagala, da preberem člen zakona o Banki
               Slovenije, ki ga ne bi še enkrat brala, ker ga bom prebrala v enakem besedilu.
               Povedala sem, da glede na to, da izrecno piše, da člani niti banka niso vezani na
               sklepe in stališča, navodila državnih ali katerihkoli drugih organov in se ne smejo
               nanje obračati po navodila ali usmeritve. Sklep v taki vsebini s strani državnega
               zbora ne bi mogli izdati. To sem povedala. Jaz seveda lahko priložim tudi zakon o
               Banki Sloveniji, ki tako določbo vsebuje, ampak mislim, da to ni potrebno.</p>
            </sp>
            <sp xml:id="SDZ3-Izredna-30-2003-04-08.sp236">

               <speaker>PREDSEDNIK BORUT PAHOR:</speaker>

               <p>V skladu z 66. členom poslovnika smo ocenili, da je treba na sami seji razrešiti
               določeno pravno vprašanje. Pozvali smo predstavnico zakonodajno-pravne službe, da na
               seji, citiram poslovnik, "ustno poda svoje mnenje". To je tudi storila.</p>
               <p>Zato menim, dr. Bajuk, da so izpolnjeni pogoji za odločanje. Želite obrazložiti glas,
               kolega Sok? Niste še tega storili pri tem vprašanju, tako da imate besedo. Prosim,
               obrazložitev glasu.</p>
            </sp>
            <sp xml:id="SDZ3-Izredna-30-2003-04-08.sp237">

               <speaker>DR. ANDREJ BAJUK:</speaker>

               <p>Hvala lepa.</p>
            </sp>
            <sp xml:id="SDZ3-Izredna-30-2003-04-08.sp238">

               <speaker>PREDSEDNIK BORUT PAHOR:</speaker>

               <p>Ne, kolega Sok ima besedo.</p>
            </sp>
            <sp xml:id="SDZ3-Izredna-30-2003-04-08.sp239">

               <speaker>DR. ANDREJ BAJUK:</speaker>

               <p>A, Sok! No, potem pa jaz tudi, kasneje. Hvala.</p>
            </sp>
            <sp xml:id="SDZ3-Izredna-30-2003-04-08.sp240">

               <speaker>PREDSEDNIK BORUT PAHOR:</speaker>

               <p>Kolega Sok. Dr. Bajuk, vi ste že obrazložili svoj glas pri tem vprašanju. Ne, o tem
               pa ne morete imeti besede. Kolega Sok pa lahko da obrazložitev k predlogu sklepa.
               Prosim.</p>
            </sp>
            <sp xml:id="SDZ3-Izredna-30-2003-04-08.sp241">

               <speaker>ALOJZ SOK:</speaker>

               <p>Hvala za besedo. Spoštovane kolegice in kolegi! Mislim, da mnenje zakonodajno-pravne
               službe ni v skladu s tem, kar v tem predlogu piše. Namreč, v tem predlogu sklepa, za
               katerega bom glasoval, piše, da državni zbor predlaga Banki Slovenije, da v postopku
               prodaje Slovenske investicijske banke, d.d., ne izda soglasja za prenos lastništva
               delnic Slovenske investicijske banke, d.d., do končanja vseh nadzornih postopkov nad
               njenim poslovanjem. Torej gre za politično voljo tega državnega zbora. Mi predlagamo,
               to pa seveda ne pomeni, da banka v skladu s svojo zakonodajo ne more tega storiti.
               Tako jaz berem predlog tega sklepa in v ničemer ne prejudicira zakonskih možnosti, da
               se banka v skladu z zakonodajo, ki ji pač to pravico daje, kot nekateri tu razlagate,
               odloči drugače. Sploh ne vidim, zakaj tolikšna razprava ob takem sklepu, ki je
               predlagan.</p>
            </sp>
            <sp xml:id="SDZ3-Izredna-30-2003-04-08.sp242">

               <speaker>PREDSEDNIK BORUT PAHOR:</speaker>

               <p>Dobro. Državni zbor bo sedaj odločil. Slišali smo ustno mnenje v skladu s poslovniško
               določbo zakonodajno-pravne službe. Ne glasujemo o njenem mnenju, glasujemo o vsebini
               predloga. Prosim za pozornost v dvorani! Kolega Kangler, niste še obrazložili glasu
               pri tem vprašanju? (Ne.) Prosim, kolega Kangler.</p>
            </sp>
            <sp xml:id="SDZ3-Izredna-30-2003-04-08.sp243">

               <speaker>FRANC KANGLER:</speaker>

               <p>Tudi sam bom podprl ta predlog poslanske skupine. Glede na to, da smo izglasovali
               prvi sklep, kjer državni zbor Republike Slovenije predlaga državnemu tožilstvu,
               računskemu sodišču Republike Slovenije in Banki Slovenije - takšen sklep smo
               sprejeli! In tudi v tem sklepu, ki ga poslanska skupina predlaga, državni zbor
               Republike Slovenije predlaga, predlaga Banki Slovenije - Banki Slovenije ne nalaga,
               ampak Banki Slovenije samo predlaga. Mislim, da ta dikcija ni sporna z nekaterimi
               določbami zakona o narodni banki, kot smo predhodno slišali.</p>
               <p>In še enkrat poudarjam, za vse sklepe sem do sedaj glasoval in tudi tega bom podprl,
               izključno zaradi tega, da enkrat poskušamo dobiti epilog, ki bi naj dobil svojo mejo
               in na nek način svojo pravico tudi na sodišču ali kje drugje. Vse razprave do sedaj v
               tej hiši, ki so bile, so bile prazne. Včeraj, 7. aprila, je bilo deset let od afere
               Hit. Včeraj je bilo deset let, 7. aprila, od afere Hit! In vse ostale afere, ki so
               bile po tistem sprožene v tej hiši, niti ena ni doživela sodnega epiloga ali kakšne
               druge značilnosti politične, kar je značilno za to našo slovensko demokracijo.</p>
               <p>Meni se ne zdi sporno, če mi predlagamo Banki Slovenije, ne pa da ji nalagamo, mi ji
               samo predlagamo. Če ima kompetence v skladu z zakonom, naj poskuša to svoje delo
               opraviti, hitro, vestno, učinkovito in zakonito.</p>
            </sp>
            <sp xml:id="SDZ3-Izredna-30-2003-04-08.sp244">

               <speaker>PREDSEDNIK BORUT PAHOR:</speaker>

               <p>Doktor Bernik, obrazložitev glasu.</p>
            </sp>
            <sp xml:id="SDZ3-Izredna-30-2003-04-08.sp245">

               <speaker>DR. JOŽEF BERNIK:</speaker>

               <p>Hvala lepa, gospod predsednik. Jaz bom glasoval sicer za ta predlog, ki sicer niti ni
               potreben, ampak je dobro, da ga poznamo in da ga imamo. Zdi se mi, da gospa iz
               zakonodajne službe, če sem prav razumel, je rekla, da ta dikcija, ki jo imamo tukaj,
               ne nasprotuje pravno, da ne povzroča ustavnega spora. Tako sem jaz to razumel. Zato
               bi pa rad imel dejansko besedilo te dikcije, da ga preberem in da ga pogledam, ker
               sem bolj počasne sorte...</p>
            </sp>
            <sp xml:id="SDZ3-Izredna-30-2003-04-08.sp246">

               <speaker>PREDSEDNIK BORUT PAHOR:</speaker>

               <p>Samo vprašam: Besedilo česa, kolega?</p>
            </sp>
            <sp xml:id="SDZ3-Izredna-30-2003-04-08.sp247">

               <speaker>DR. JOŽEF BERNIK:</speaker>

               <p>Prosim?</p>
            </sp>
            <sp xml:id="SDZ3-Izredna-30-2003-04-08.sp248">

               <speaker>PREDSEDNIK BORUT PAHOR:</speaker>

               <p>Besedilo česa?</p>
            </sp>
            <sp xml:id="SDZ3-Izredna-30-2003-04-08.sp249">

               <speaker>DR. JOŽEF BERNIK:</speaker>

               <p>Obrazložitve gospe iz naše zakonodajne službe. To je navada povsod in ne bomo
               glasovali o nečem, kar smo samo enkrat slišali.</p>
               <p>Drugič, bi pa rekel, seveda Banka Slovenije je samostojna, ampak lahko pa rečemo to
               pa to. Če pa banka misli, da to ni primerno zanjo oziroma da ni po njenih kompetencah
               ali kaj podobnega, bo pa že prišla nazaj, pa povedala. S tem, kolikor jaz razumem
               situacijo, če lahko uporabimo zdravo pamet tukaj, nismo čisto nič kršili, ne ustave,
               ne začeli ustavnega spora in tako dalje. Je pa dobro, da je to notri, tako da ljudje
               vedo, da nas zanima, da se ta problem reši. Hvala.</p>
            </sp>
            <sp xml:id="SDZ3-Izredna-30-2003-04-08.sp250">

               <speaker>PREDSEDNIK BORUT PAHOR:</speaker>

               <p>Kolega, doktor Bernik, glejte citiral sem tisti del in določbo poslovnika, ki pravi
               izrecno, da državni zbor sliši ustno mnenje. Mi ne bomo odločali o mnenju, pa tudi
               mnenje ne predlaga, da državni zbor ne glasuje o tem predlogu, samo stališče poda.
               Državni zbor bo odločal o tem. Zato menim, ker je gospa Bitenčevato dvakrat povedala
               in referiral na zakon oziroma na določen člen, da torej pisno mnenje pred nami ni
               potrebno, da bi odločali. Kolega Avšič, prosim.</p>
            </sp>
            <sp xml:id="SDZ3-Izredna-30-2003-04-08.sp251">

               <speaker>JOŽE AVŠIČ:</speaker>

               <p>Hvala lepa. Če smo pravilno gospo Bitenčevo razumeli, in ni razloga, saj je prebrala
               zakon, ki ga je sprejel ta državni zbor, potem lahko razumemo, da je ta amandma
               dejansko napotilo Banki Slovenije, kako naj stori. Se pravi, je navodilo, nima pa
               nobene zveze z amandmajem k 1. členu, ko smo predlagali banki, da prouči morebitne
               nepravilnosti ino tem nam poroča. Ob tem amandmaju se mi dozdeva, da bi lahko potem
               tudi v primeru kakšnih čudnih sodnih postopkov državni zbor sprejel sklep, s katerim
               bi predlagal nekemu sodišču, kako naj odloči o sporni zadevi. To je navodilo in tako
               mi ne moremo ravnati. Amandmaja seveda zato ne moremo podpreti. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp252">

               <speaker>PREDSEDNIK BORUT PAHOR:</speaker>

               <p>Prosim, kolega Brenčič.</p>
            </sp>
            <sp xml:id="SDZ3-Izredna-30-2003-04-08.sp253">

               <speaker>STANISLAV BRENČIČ:</speaker>

               <p>Hvala lepa. Jaz bom predlog tega sklepa podprl, ker vse bolj postajamo neko gobarsko
               društvo, kot pa državni zbor. Če smo v 1. točki sklepa podprli, ali sprejeli sklep,
               da predlagamo Banki Slovenije, da prouči nepravilnosti, je bilo vse v redu. Tam smo
               ji kot politična institucija, organ, ki je zakon o Banki Slovenije sprejel
               predlagali, naj nekaj napravi. Tukaj v tem sklepu, ki je pa samo nekako post festum
               te 1. točke, je pa tokratno odločanje nekaj nesprejemljivega. Obnašajmo se do iste
               materije dvolično. Ker sem prvega podprl, bom tudi tega. Hvala.</p>
            </sp>
            <sp xml:id="SDZ3-Izredna-30-2003-04-08.sp254">

               <speaker>PREDSEDNIK BORUT PAHOR:</speaker>

               <p>Kolega Lavrinc, obrazložitev glasu. Za njim kolega Kremžar. Prosim za mir v dvorani.
               Mir v dvorani!</p>
            </sp>
            <sp xml:id="SDZ3-Izredna-30-2003-04-08.sp255">

               <speaker>MAKSIMILJAN LAVRINC:</speaker>

               <p>Hvala lepa, gospod predsednik, za besedo.</p>
            </sp>
            <sp xml:id="SDZ3-Izredna-30-2003-04-08.sp256">

               <speaker>PREDSEDNIK BORUT PAHOR:</speaker>

               <p>Ali lahko prosim, kolega Lavrinc, poleg vas, če lahko... Prosim, kolega Lavrinc ima
               besedo.</p>
            </sp>
            <sp xml:id="SDZ3-Izredna-30-2003-04-08.sp257">

               <speaker>MAKSIMILJAN LAVRINC:</speaker>

               <p>Hvala lepa. Glejte, zakaj ne bom podprl tega in sem tudi sprožil mogoče malo to
               zagato. Zato, ker tukaj mi v tem sklepu bi banki kar predlagali, kaj naj konkretnega,
               z njenega delovnega področja, naredi, medtem ko v tistem, kar je bilo sprejeto, ji pa
               predlagamo, da proučijo in nam poročajo. To pa je tisto, kar je tudi v skladu z
               zakonom o Banki Slovenije.</p>
               <p>Naslednji razlog je, da s tem prevzemamo pravzaprav odgovornost, ki jo imajo ljudje,
               ki so strokovnjaki v svetu Banke Slovenije. Na nek način je to izraz popolnega
               nezaupanja. Ne samo to, da je v neskladaju z zakonom, je tudi izraz popolnega
               nezaupanja. Lahko se bo zgodilo, da bomo v neki diskusiji... Torej, najprej bi
               predlagal, da se vsi skupaj malo spomnite, ko se je pisal zakon o Banki Slovenije,
               koliko hude krvi je bilo, če je kdorkoli hotel kakršnokoli ingerenco nad Banko
               Slovenije. Ta bi morala biti samostojna. Ampak seveda takrat je bil nekdo drug
               guverner. Zdaj, ker nam to "paše" ta trenutek, bi pa ravnali drugače. Jaz mislim, da
               nekaj stvari v tej državi je pa vseeno v redu narejenih in ena takih je, da je Banka
               Slovenije samostojna, zato je treba to njeno samostojnost tudi pri miru pustiti.</p>
            </sp>
            <sp xml:id="SDZ3-Izredna-30-2003-04-08.sp258">

               <speaker>PREDSEDNIK BORUT PAHOR:</speaker>

               <p>Obrazložitev glasu, kolega Kremžar.</p>
            </sp>
            <sp xml:id="SDZ3-Izredna-30-2003-04-08.sp259">

               <speaker>LEOPOLD (LEO) KREMŽAR:</speaker>

               <p>Hvala lepa. Jaz tega dodatnega sklepa ne bom podprl. Razlog je seveda ponovno načelne
               narave. Prvi sklep, o katerem smo že tolikokrat govorili, je zelo jasen in vsebuje
               vse te zadeve. Tudi Banka Slovenije, tudi vse druge institucije, jih prosimo in
               predlagamo, da proučijo morebitne nepravilnosti. To je seveda zgodba, ki je v redu in
               to naj naredijo. Jaz sem prepričan, da državni zbor mora imeti toliko besede, da bodo
               vse te institucije zelo zares vzele in morajo vzeti predloge državnega zbora.</p>
               <p>V tem sklepu, ki je pa zdaj predlagan, pa seveda posega že direktno v izvedbo
               morebitnih ugotovitev. To pa ni dobro, da počnemo. V prvem sklepu piše vse, da vse te
               institucije to morajo narediti, jaz govorim "morajo" zaradi tega, ker sem prepričan,
               da bodo, ker ta državni zbor seveda bi moral imeti takšno težo, da te institucije ne
               bodo gledale skozi predloge državnega zbora.</p>
               <p>Peti dodatni sklep pa direktno posega v to kaj in nekomu reče, sicer prijazno
               predlaga, ampak govori o tem, kaj naj on naredi. On mora to sam ugotoviti na osnovi
               prvega sklepa. Prepričan sem, če bodo ugotovili morebitne nepravilnosti, tako kot
               domnevamo, bodo mogoče enega od ukrepov izvedli, ravno tega, kot tu piše. Ampak
               postopek je bistven. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp260">

               <speaker>PREDSEDNIK BORUT PAHOR:</speaker>

               <p>Kolega Kebrič, obrazložitev glasu.</p>
            </sp>
            <sp xml:id="SDZ3-Izredna-30-2003-04-08.sp261">

               <speaker>IVAN KEBRIČ:</speaker>

               <p>Hvala za besedo. Spoštovane kolegice in kolegi! Če malo logično razmišljamo, je res,
               da predlagamo. Kako se bomo pa počutili, če se zavedamo, da je banka suverena, ni pod
               nobenim vplivom, ne more nihče od nje zahtevati ali vplivati nanjo. In kaj se bo
               zgodilo - suverenosti predloga ne bodo sprejeli. Kako se bomo počutili, da nekaj
               predlagamo, kar ni za suvereno ustanovo sprejemljivo. Hvala.</p>
            </sp>
            <sp xml:id="SDZ3-Izredna-30-2003-04-08.sp262">

               <speaker>PREDSEDNIK BORUT PAHOR:</speaker>

               <p>Državni zbor bo sedaj prešel na odločanje. Prosim za pozornost!</p>
               <p>Smo pri odločanju o predlogu poslanske skupine Slovenske ljudske stranke za nov 5.
               predlog sklepa. Glasujemo. Navzočih 73, 30 za in 42 proti.</p>
               <p>(Za je glasovalo 30.) (Proti 42.)</p>
               <p>Ugotavljam, da predlog ni bil sprejet.</p>
               <p>Tako smo zaključili razpravljanje in odločanje o amandmajih k dopolnjenemu predlogu
               sklepov pri 1. točki.</p>
               <p>Zdaj bomo prešli na odločanje o dopolnjenem predlogu sklepov v celoti. Obrazložitev
               glasu, kolega Jelinčič.</p>
            </sp>
            <sp xml:id="SDZ3-Izredna-30-2003-04-08.sp263">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Navkljub temu, da nismo sprejeli tega zadnjega
               amandmaja, ki bi pravzaprav verjetno preprečil podobne stvari, kot so se dogajale,
               tik preden je afera SIB prišla ven, ko so si nekatera podjetja, če se ne motim,
               Merkur iz Kranja je dvignil 100 milijonov depozita, Iskratel iz Kranja je dvignila
               100 milijonov depozita v SIB - da se ne bi to dogajalo tudi zdaj, tega pač ne bomo
               preprečili. Mislim pa, da je navkljub vsemu bolje, da državni zbor vsaj pokaže
               nekakšno željo, da želi kakšno zadevo popravljati ali o njej razpravljati.</p>
               <p>Sam bom podprl te sklepe, čeprav je to več ali manj pesek v oči davkoplačevalcem in
               davkoplačevalkam in je to pravzaprav nekakšno opravičilo vsem tistim, ki so vpleteni
               v afero SIB. Mislim, da tisti, ki so vpleteni, bodo takoj po tem glasovanju šli na
               večerjo, in mislim, da bodo marsikoga povabili na to večerjo in spili kakšen kozarec,
               pa še policaji jih ne bodo lovili, zato ker imajo v svoji domeni tudi kontrolo nad
               policijo. Mislim, da danes nismo pokazali ne vem kakšne velike želje po pravni državi
               v tem državnem zboru.Vsaj tista večina, ki je glasovala proti pametnim, treznim in
               razčiščujočim amandmajem, tista večina bo vozila to slovensko barko še naprej - iz
               afere v afero, ki jim je seveda kraljeval prejšnji predsednik vlade, gospod Drnovšek,
               pod vladavino kogar so se vse te afere dogajale in ki zdaj prihajajo na plano. Da
               pokažem dobro voljo vsaj za nekaj, bom glasoval za. Hvala.</p>
            </sp>
            <sp xml:id="SDZ3-Izredna-30-2003-04-08.sp264">

               <speaker>PREDSEDNIK BORUT PAHOR:</speaker>

               <p>Dobro. Državni zbor bo glasoval. Še pred tem želita kolega Peče in kolega Janša
               obrazložiti svoja glasova. Prosim, kolega Peče, imate besedo.</p>
            </sp>
            <sp xml:id="SDZ3-Izredna-30-2003-04-08.sp265">

               <speaker>SAŠO PEČE:</speaker>

               <p>Dejstvo je, da nam v tem trenutku ne preostane nič drugega, kot da te predloge
               sklepov sprejmemo. Čeprav je res, da se je razprava odvijala maloprej tudi v smeri,
               da bi zaostrili sklepe. Toda ravno politika Liberalne demokracije in</p>
               <p>pa v končni fazi tudi Združene liste je dosegla, da sklepi niso zaostreni. Kljub temu
               da imamo pred sabo kar nekaj sklepov, vidimo, da je pri bistvenih sklepih tudi s
               pomočjo sekretariata za pravne zadeve, gospe Bitenčeve in njene argumentacije o
               posameznih zadevah, prišlo do podvajanja stvari. In sicer, ko gre za manj pomemben
               sklep, ta več ni v nasprotju z zakonodajo, ko pa gre za pomembnejši sklep, pa
               sekretariat za pravne zadeve ob pomoči predsednika državnega zbora, gospoda Pahorja,
               dovoljuje napačno interpretacijo, ob tem, da poslancem državnega zbora ne omogočate
               govora.</p>
               <p>Kar se tiče samih sklepov, je to res, da v tem trenutku je to vse, kar lahko državni
               zbor stori, zato jih bomo v Nacionalni stranki tudi podprli. Ampak mi moramo danes se
               zavedati, da seveda samo s temi predlogi sklepov, ki so bili pred sejo državnega
               zbora tudi izoblikovani, konkretno dosegli ne bomo ničesar. Državni zbor je zamudil
               veliko, ko je iz rok spustil možnost, da bi po eni strani Banki Sloveniji predlagal,
               ne zahteval, predlagal in da bi v sklepe vpeljal tudi kazenski zakonik. Osebno mi je
               žal, da se je državni zbor odločal v cilju in pa v duhu mehke politike. Prepričan
               sem, da bi državni zbor danes moral zavzeti stališča, ki bi v javnosti nedvoumno dala
               signal, da vsi mi v tem državnem zboru z ogorčenjem in pa z najvišjo možno mero
               kritike spremljamo dogodke, ki so povezani najsi bo z državno upravo ali s politiko,
               in bi vsakemu morali stopiti na prste, ne pa tako kot se je državni zbor odrezal
               danes, ko je v bistvu dal zeleno luč za to dejanje in podobna dejanja na
               javnofinančnem trgu. Hvala.</p>
            </sp>
            <sp xml:id="SDZ3-Izredna-30-2003-04-08.sp266">

               <speaker>PREDSEDNIK BORUT PAHOR:</speaker>

               <p>Kolega Janša, za vami kolegica Širca.</p>
            </sp>
            <sp xml:id="SDZ3-Izredna-30-2003-04-08.sp267">

               <speaker>JANEZ (IVAN) JANŠA:</speaker>

               <p>Obžalujem, da sklepi, ki so se vložili naknadno, ker je pač razprava pokazala, da bi
               bili potrebni, niso dobili dovolj podpore. V tem, kar je zdaj, v teh končnih sklepih
               zahtevamo poročila in še to zelo blago. Poročila zahtevamo od institucij, ki bi že
               morala ukrepati, pa niso. Če bi te institucije ukrepale, potem te seje danes ne
               bibilo. Mi s temi sklepi dajemo nek blag opomin, recimo temu, zelo blag opomin, tem
               institucijam, praktično jih na kolenih prosimo, naj vendar nekaj naredijo. Upajmo, da
               bo to v teh tridesetih dneh zaleglo in da se bo zgodilo. Vendar pa samo s temi
               poročili jasno, ne bomo nič dosegli. Res, da je treba tukaj jasno reči, da
               pričakujemo, da bodo tudi institucije naredile v skladu s svojimi pooblastili vse, da
               se raziščejo vse okoliščine tega nakupa, da odgovorni pridejo pred sodišča in da se
               izrečejo ustrezne sodbe, da bodo te institucije vsaj toliko efektivne, kot so v
               primeru koprskega župana Popoviča, ali bivšega kranjskega župana Grosa, kjer so
               očitno, kot vidimo to iz medijev, kar efektivni.</p>
               <p>Pričakujemo tudi, da kolegi, ki so na oblasti, v prihodnje ne bodo več glasovali, da
               se ne želijo seznanjati z okoliščinami spornih nakupov. Mislim, da ta naša
               pričakovanja niso pretirana.</p>
               <p>Pričakujemo tudi, da bo prišlo v glavnem mestu do zamenjav v nadzornih svetih
               Holdinga in javnih podjetij, da ne bodo kupovali delnice, vredne 400 tolarjev, za
               3.600 tolarjev, in najemali kreditov v višini 75 milijonov evrov, kot se je to
               zgodilo. Če teh menjav ne bo, potem so ti naši pobožni sklepi in prošnje zastonj.</p>
            </sp>
            <sp xml:id="SDZ3-Izredna-30-2003-04-08.sp268">

               <speaker>PREDSEDNIK BORUT PAHOR:</speaker>

               <p>Hvala lepa. Kolegica Širca, za njo kolega Diaci.</p>
            </sp>
            <sp xml:id="SDZ3-Izredna-30-2003-04-08.sp269">

               <speaker>MAJDA ŠIRCA:</speaker>

               <p>Hvala lepa. Ob 10.00 zjutraj je prvopodpisani predlagatelj za izredno sejo dejal, da
               temu eksplicitno političnemu problemu ne bomo prišli do konca in da bo ostal
               nerazčiščen. Kot da bi bil že na začetku postavljen dvom v nepotrebnost pravzaprav
               tudi tega početja, ki smo ga pred kratkim udejanili z izglasovanjem sklepov. Ta dvom
               je bil pravzaprav ob obrazložitvi glasov marsikaterega sogovornika podkrepljen z
               besedami, kot so "blagi sklepi", "ne obetam si kaj dosti od poročil", "dogodku ne
               bomo prišli do konca", "nenavadno, da državni zbor sprejema take sklepe, ki nalagajo
               državnim ustanovam, da proučijo postopke", skratka, da so pesek v oči in so sklepi
               čisto sprenevedanje.</p>
               <p>Smisel našega početja, celotnega, in zgolj v tem vidim cilj in kredibilnost državnega
               zbora, je prav v tem, da se dokoplje do zaključkov, ki so legitimna osnova za
               nadaljevanje svojega dela, ne pa, da je cilj tovrstne razprave, ki ga vidim v podtonu
               na začetku izrečenih besed, da se ta kredibilnost državnega zbora postavi pod vprašaj
               s takimi obsodbami in tako težkimi besedami, ki so bile tekom dneva izrečene. Samo
               nekaj naj jih omenim. Govorilo se je danes o zločinu, o kraji, o pregonu, o
               korupciji, o goljufiji, o kugi, o klientizmu, o zafrčkanju, o umazanih poslih o
               svinjarijah, o milijardnih vsotah, ki so se izplačevale posameznikom, o kurjih
               tatovih in tako naprej. Zelo težke besede za kredibilnost tovrstnih diskusij, ki bi
               morale biti usmerjene mogoče v bolj konstruktivno smer. Hvala.</p>
            </sp>
            <sp xml:id="SDZ3-Izredna-30-2003-04-08.sp270">

               <speaker>PREDSEDNIK BORUT PAHOR:</speaker>

               <p>Kako boste glasovali, ste pozabili povedati. Prosim, da to poveste, ker je temu
               namenjena obrazložitev glasu.</p>
            </sp>
            <sp xml:id="SDZ3-Izredna-30-2003-04-08.sp271">

               <speaker>MAJDA ŠIRCA:</speaker>

               <p>Seveda bom podprla, vključno z četrtim dodatnim sklepom, ki ni bil v osnovnem zakonu,
               ki ga je odbor izpisal.</p>
            </sp>
            <sp xml:id="SDZ3-Izredna-30-2003-04-08.sp272">

               <speaker>PREDSEDNIK BORUT PAHOR:</speaker>

               <p>Kolega Diaci.</p>
            </sp>
            <sp xml:id="SDZ3-Izredna-30-2003-04-08.sp273">

               <speaker>MARKO DIACI:</speaker>

               <p>Hvala za besedo. V Stranki mladih Slovenije bomo predlagane sklepe podprli.</p>
               <p>Današnja debata traja že sedem ur in štirideset minut, kar je sicer veliko, vendar
               malo, če se bo zadeva današnje seje razvila v smislu "tresla se je gora, rodila se je
               miš". Pomembna je realizacija teh sklepom in potem bomo videli, kaj smo danes
               naredili.</p>
               <p>Kot sem že povedal, mi bomo te sklepe, kljub temu da so določeni boljši bili
               zavrnjeni, podprli. Hvala.</p>
            </sp>
            <sp xml:id="SDZ3-Izredna-30-2003-04-08.sp274">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Pohorec.</p>
            </sp>
            <sp xml:id="SDZ3-Izredna-30-2003-04-08.sp275">

               <speaker>VALENTIN POHOREC:</speaker>

               <p>Hvala. Že v uvodu današnje razprave sem dejal, da bo naša poslanska skupina podprla
               predlagane sklepe odbora za finance in monetarno politiko, kjer smo tudi sodelovali
               na seji.</p>
               <p>Če pogledamo Poročevalec, številka 24, kjer so pobudniki tega sklica današnje seje
               podali svoje predloge sklepov, tri sklepe, smo na samemu odboru za finance in
               monetarno politiko dodali še četrtega, ki je znak dobrohotnosti, da se še dodatne
               zadeve raziščejo in omogočijo popoln pogled, na dejansko stanje, kaj se je v tej
               zvezi dogajalo.</p>
               <p>Tako mislim, da smo več ali manj koalicijski poslanci podprli tista hotenja, ki so
               jih predlagatelji današnje seje in pobudniki seje želeli, zato bomo sedaj take
               sklepe, kot so v končnem besedilu, podprli. Hvala.</p>
            </sp>
            <sp xml:id="SDZ3-Izredna-30-2003-04-08.sp276">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Cukjati.</p>
            </sp>
            <sp xml:id="SDZ3-Izredna-30-2003-04-08.sp277">

               <speaker>FRANCE CUKJATI:</speaker>

               <p>Hvala za besedo. V prvem sklepu smo sprejeli oziroma bomo sprejeli, upam, tudi jaz
               bom podprl, da v 30 dneh dobimo ustrezna poročila. Upam, da bomo ta poročila dobili
               in da bodo vsebinsko razjasnila nekatere stvari in ne bodo samo, kot je bilo že
               rečeno, "pesek v oči".</p>
               <p>Drugo, kar je, je bilo slišati danes, da je bilo izrečeno kar nekaj težkih besed.
               Gospa kolegica, poslanka, so bile težke besede, priznam, ker so dejanja težka. Naj
               obrazložim, zakaj bom vendarle kljub temu te sklepe potrdil.</p>
               <p>Zaradi tega, ker gre za izredno pomembne zadeve, in sicer na podlagi raziskave, ki jo
               je opravil urad za preprečevanje korupcije, je rečeno, je ugotovljeno, da polovica
               slovenskih menedžerjev, to se pravi komercialni, glavni direktorji, finančniki itd.,
               ocenjuje, da je korupcija neizogibni del slovenskega gospodarskega prostora.</p>
               <p>Torej, korupcija, in tukaj gre za politično korupcijo, ker gre za politične akterje,
               za akterje, ki so povezani z določeno politiko, postaja že del normalnega okolja. Na
               to smo se navadili, na to se nekateri že kar navajamo. To je zame pretresljivo, to je
               težko, zato so tudi besede težke in upam, da bo ta država našla na nek način pogum,
               da bo temu naredila konec. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp278">

               <speaker>PREDSEDNIK BORUT PAHOR:</speaker>

               <p>Hvala lepa. Sedaj ima besedo kolega Partljič, za njim kolega Sok.</p>
            </sp>
            <sp xml:id="SDZ3-Izredna-30-2003-04-08.sp279">

               <speaker>ANTON (TONE) PARTLJIČ:</speaker>

               <p>Rad bi povedal, da bom podprl te sklepe. Smo v situaciji, ki ni tako redka v državnem
               zboru. Kadar se izreče toliko hudih besed, pa prelije toliko strupa, na koncu zelo
               podobno glasujemo. Tako izgledamo celo zelo enotni. Pri celi stvari bom glasoval z
               grenkim občutkom, ker se je ves čas tu kazalo kar povprek na eno skupino ljudi, kot
               da smo tudi že kar mi sokrivi, ki tu sedimo, s tem ko še tudi drugim stvari niso
               dokazane. Lahko ste trdno prepričani, da si zelo želim, da bi bili tisti člani
               Liberalne demokracije, ki jim bo v postopku dokazano, da so delovali nezakonito,
               kaznovani, ker je to edina možnost, da smo mi sploh še kdaj izvoljeni Kot Mariborčan
               sem pa zlasti vesel, ker se tam to sploh zgoditi ne more, ker se nikjer v nobenem
               javnem podjetju ne valjata niti 2% tega denarja, kot se valja tu. Mislim pa, da se
               bomo s stvarjo morali še ukvarjati in da bomo takrat manj propagandnih besed
               uporabljali in da bomo prišli stvari do dna.</p>
            </sp>
            <sp xml:id="SDZ3-Izredna-30-2003-04-08.sp280">

               <speaker>PREDSEDNIK BORUT PAHOR:</speaker>

               <p>Kolega Sok, za njim kolega Barovič. Najprej kolega Sok, prosim.</p>
            </sp>
            <sp xml:id="SDZ3-Izredna-30-2003-04-08.sp281">

               <speaker>ALOJZ SOK:</speaker>

               <p>Hvala za besedo. Mislim, da je bila današnja razprava zelo umirjena. Konec koncev nam
               niti naš poslovnik ne dovoljuje, da bi lahko razpravljali. Cela vrsta poslancev tako
               danes niti na vrsto ni prišla, da bi lahko povedala svoje mnenje.</p>
               <p>Zelo sem vesel, da je RTV Slovenija prenašala to današnjo sejo in da bodo vendarle
               tisti, ki jih je ta, če tako rečem, afera prizadela, razumeli, da je bil njihov
               denar, in to veliko denarja, prek 3,5 milijarde slovenskih tolarjev, porabljen na
               netransparenten in nepregleden način in da je, upam si trditi, veliko tega denarja
               končalo v žepih posameznikov. Upam, da bodo to vsa ta poročila, preiskava in kar
               sledi tej naši razpravi danes ter sklepom, ki jih bomo sprejeli, tudi pokazaao.
               Ljudje bodo razumeli, da se en in isti krog ljudi vrti v teh nadzornih svetih, saj
               nas konec koncev na to opozarjajo naši volivci. To piše v medijih. Od kod pa bi mi
               kot poslanci vedeli za vse to, če vse to ne bi pisalo? Ne vem, kje potem nekateri
               vidite, da je bila ta razprava danes strupena in ne vem kakšna še vse. Vse to, kar je
               bilo danes tu povedanega, vendarle lahko preberemo v vsakodnevnemtisku. Upam, da bo
               tudi vlada razumela te sklepe in bo nemudoma pripravila spremembe zakonov, ki bodo
               našim institucijam omogočile, da bodo lahko delale. Ne sme se zgoditi, da bi
               Energetika lahko mimo mestne občine ljubljanske kupovala neko banko ali pa da bi
               drugo javno podjetje Parkirišča skupaj s Holdingom lahko najemalo velikanske kredite
               v tujini. S čim pa vendar ti ljudje jamčijo, če ne jamčijo s premoženjem tega mesta
               in za to premoženje mora odgovarjati mestna oblast, ne pa neki imenovani direktorji
               teh javnih podjetij. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp282">

               <speaker>PREDSEDNIK BORUT PAHOR:</speaker>

               <p>Kolega Barovič, prosim.</p>
            </sp>
            <sp xml:id="SDZ3-Izredna-30-2003-04-08.sp283">

               <speaker>BOGDAN BAROVIČ:</speaker>

               <p>Hvala lepa. Izkoristil bom inštitut obrazložitve glasu, spoštovani gospod predsednik,
               in povedal naslednje.</p>
               <p>Odločitev današnjega državnega zbora je bila kljub dolgi in v določenih delih
               koristni razpravi medla, zelo medla. Spoštovani kolega Partljič je rekel, da po tako
               dolgi razpravi bomo glasovali podobno. Seveda, saj drugega nam tako ne ostane, kot
               predlagani sklepi, ki vsaj nekaj začenjajo. Če bi k predlogom sklepov, ki niso bili
               izglasovani, vsi glasovali tako, kot v Slovenski nacionalni stranki, in bi jih bili
               podprli, potem bi bili ti bolj konkretni, bolj natančni, bolj ostri in navezujem se
               na besede spoštovane kolegice Majde Širca, bi se težke besede lahko oprale in
               opravičile ali pa obtožile.</p>
               <p>Kar pa se, če dovolite na koncu, preden povem svojo obrazložitev, težkih besed tiče.
               Na strani 3 poročila odbora za finance in monetarno politiko piše: "Po dosedanjih
               ugotovitvah agencije za trg vrednostnih papirjev je, kot je poudaril njen
               predstavnik, šlo za prevaro." Tudi to je težka beseda, ki pa je zapisana v uradnem
               dokumentu.</p>
               <p>Glasoval bom, na žalost, za to, kar še ostane, čeprav sem ves čas in bom še, če bo
               priložnost, glasoval za ostrejše sklepe. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp284">

               <speaker>PREDSEDNIK BORUT PAHOR:</speaker>

               <p>Kolega Pukšič.</p>
            </sp>
            <sp xml:id="SDZ3-Izredna-30-2003-04-08.sp285">

               <speaker>FRANC PUKŠIČ:</speaker>

               <p>Hvala lepa, gospod predsednik. Glasoval bom za sprejete sklepe, čeprav, žal, bi
               amandmaji, ki smo jih predlagali, določene stvari postavili nekoliko bolj jasno.</p>
               <p>Rad bi pa rekel dve stvari. Prvič, tako kot je že prej kolega Partljič rekel, zgleda,
               da bomo glasovali dosti enotno. Zgleda res. Zgleda pa to seveda zato, ker je to način
               zavajanja slovenske javnosti. Na ta način pravzaprav slovenska javnost reče: "Ja, pa
               saj so se vsi postavili za to, da bi se problematika razrešila." Ampak seveda ni
               tako.</p>
               <p>Slovenska javno, hvala bogu, ima boljši spomin, kot pa nekateri kolegi v tem državnem
               zboru. Namreč, slovenska javnost si vendarle zapomni, da je bilo veliko nepravilnosti
               narejenih v tej tranziciji, v tej kugi tranzicije, kjer je ostalo sto tisoče ljudi
               brez služb. Slovenska javnost se bo spomnila, da je pred dvema mesecema ali tremi
               meseci v tem državnem zboru od podkomisije pri gospodarstvu bilo rečeno, da bomo, na
               primer v zvezi z Elanom, vzvezi s to tako imenovano tajno pogodbo Korže razpravljali
               in pripeljali do konca. Do danes od takrat naprej ni bilo nič narejenega v zvezi s
               tem. To je potrebno slovenski javnosti vendarle povedati, da na koncu, ko se govori o
               tako imenovanem skupnem nastopu, ko bomo vsi podprli neka prizadevanja, gre v glavnem
               samo za velika, velika sprenevedanja.</p>
               <p>Več resnice je pravzaprav v tistem, kot je ob Tarči minister But povedal, kako so
               fevdi v tej državi razdeljeni. Dokler opozicija resnično ne bo imela, pa naj bo
               kdorkoli že v opoziciji, gre za to, da ima opozicija to možnost enotretjinskega
               pristopa, enotretjinsko število ljudi, ki bodo lahko to resnično nadzorovali, potem
               seveda bodo sklepi, ki jih bomo v državnem zboru enotno podpirali, res imeli neko
               težo, ker bodo vse informacije prišle bistveno prej in se bodo stvari razrešile.
               Sedaj pa bo videno, slišano in vse skupaj pometeno pod preprogo.</p>
            </sp>
            <sp xml:id="SDZ3-Izredna-30-2003-04-08.sp286">

               <speaker>PREDSEDNIK BORUT PAHOR:</speaker>

               <p>Hvala lepa. Ko vidite nekateri, da se je čas iztekel, potem namesto pik začnete
               delati podredja in je težko prekiniti sredi misli. Kolega Anderlič ima besedo, za
               njim kolega Potrč. Prosim.</p>
            </sp>
            <sp xml:id="SDZ3-Izredna-30-2003-04-08.sp287">

               <speaker>ANTON ANDERLIČ:</speaker>

               <p>Glasoval bom za dopolnjen predlog sklepov in to zaradi tega, ker je Liberalna
               demokracija Slovenije najbolj zainteresirana za to, da se razčistijo vsi dvomi, vse
               okoliščine, povezane s tako imenovano SIB banko.</p>
            </sp>
            <sp xml:id="SDZ3-Izredna-30-2003-04-08.sp288">

               <speaker>PREDSEDNIK BORUT PAHOR:</speaker>

               <p>Prosim za mir v dvorani!</p>
            </sp>
            <sp xml:id="SDZ3-Izredna-30-2003-04-08.sp289">

               <speaker>ANTON ANDERLIČ:</speaker>

               <p>To pa zaradi tega, ker pri nobeni odločitvi Liberalna demokracija ni sodelovala, in
               ne sprejemamo kolektivne krivde in obtožb kar povprek, tako kot se dogajajo v tem
               zboru. Imeli smo slabo osnovo za današnjo sejo, imeli smo tako rekoč nepripravljeno
               gradivo, imeli smo nepripravljene predloge sklepov, kar zahteva poslovnik in kar
               zahtevajo pravila dela državnega zbora Ampak očitno je potrebno, da se razpravlja o
               nekaterih okoliščinah, o nekaterih pojavih, o nekaterih dogajanjih v tej državi vsake
               toliko časa. Obstaja upanje, da bodo institucije, ki smo jih tu omenjali, ki jih
               navajamo v sklepih, opravile svoje delo čim prej in da bo državni zbor seznanjen z
               ugotovitvami ter da bo lahko na tej osnovi sprejemal svoje zaključke in ne
               posplošeno, na počez obtoževal, kazal s prstom, po krivem ali po krivici tudi tiste
               vpletal, ki s stvarjo nimajo ničesar in so se slučajno ali kako drugače našli v
               določenih povezavah. Državni zbor bo opravil svoje poslanstvo le takrat, ko bo
               obravnaval določene točke na osnovi podatkov, na osnovi predlogov, ki bodo temeljili
               na realnih dejstvih, ne pa samo na osnovi želja za razpravo. Sklepe bom podprl.</p>
            </sp>
            <sp xml:id="SDZ3-Izredna-30-2003-04-08.sp290">

               <speaker>PREDSEDNIK BORUT PAHOR:</speaker>

               <p>Kolega Potrč.</p>
            </sp>
            <sp xml:id="SDZ3-Izredna-30-2003-04-08.sp291">

               <speaker>MIRAN POTRČ:</speaker>

               <p>Hvala lepa. Podprl bom dopolnjen predlog sklepov, tako kot tudi moje kolegice in
               kolegi iz Združene liste socialnih demokratov.</p>
               <p>Soglašali smo, da se vprašanje poslovanja SIB in morebitnih nepravilnosti v zvezi z
               njo uvrsti na dnevni red seje državnega zbora. Na matičnem delovnem telesu smo
               podprli predloge sklepov in tudi danes smo pričakovali, da bomo razpravo usmerili na
               predlagane sklepe. V delu, kolikor je ta razprava na te sklepe bilausmerjena,
               mislimo, da je pripomogla k temu, da bomo lahko razčistili sporna vprašanja. Žal nam
               je, da je bila v mnogočem namenjena tudi splošni oceni razmer v Sloveniji, po našem
               prepričanju v mnogočem tudi zaradi tega, da bi se pokazala situacija, ki jedaleč od
               objektivne. Zato bi želeli in imamo interes kot koalicijska stranka, da se zadeve čim
               prej in čim bolj detajlno raziščejo. Pričakujemo pa, da bodo vse kolegice in kolegi,
               ki so danes vedeli povedati samo slabo o komerkoli in o vsaki instituciji, takrat
               priznali, da se je v Sloveniji dogodilo tudi kaj dobrega z njihovo in našo skupno
               pomočjo. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp292">

               <speaker>PREDSEDNIK BORUT PAHOR:</speaker>

               <p>Kolega Butolen, prosim.</p>
            </sp>
            <sp xml:id="SDZ3-Izredna-30-2003-04-08.sp293">

               <speaker>ANTON BUTOLEN:</speaker>

               <p>Hvala lepa za besedo. Podprl bom dopolnjen predlog sklepov iz dveh razlogov.</p>
               <p>Prvič, dopolnjen predlog sklepov je vseeno boljši, bolj natančen in za državne organe
               bolj zavezujoč, kot je bil predlog sklepov, ki so jih predlagatelji izredne seje
               predložili v gradivu.</p>
               <p>Drugič, ta dopolnjen predlog sklepov je bil soglasno sprejet na odboru za finance,
               kjer so zanj glasovali tudi opozicijski poslanci. Zato menim, da je predlog dober in
               ga bom podprl. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp294">

               <speaker>PREDSEDNIK BORUT PAHOR:</speaker>

               <p>Kolega dr. Bajuk.</p>
            </sp>
            <sp xml:id="SDZ3-Izredna-30-2003-04-08.sp295">

               <speaker>DR. ANDREJ BAJUK:</speaker>

               <p>Hvala lepa. Obrazložitev glasu.</p>
               <p>Predloge bom podprl. Res je, da niso takšni, kot bi si želel, in zato smo tudi
               predlagali določene amandmaje. Amandmaji so nastali ravno v procesu odvijanja te
               zgodbe, ko dejansko prihajajo na dan in se soočamo z novimi dejstvi, ker, spoštovane
               kolegice in kolegi, zadeva je načrtno pokrita in prikrita. Zato ni enostavno že tri
               tedne prej vedeti tiste stvari, ki jih vemo danes. A vendar te stvari niste vzeli na
               znanje in predlogi so takšni, kakršni pač so. A vsekakor sem pa resnično zadovoljen,
               da se vsaj nekaj dogaja. Ena mojih največjih skrbi je ravno ta, da se ta državni zbor
               preveč odmika od svoje odgovornosti nadzora parlamentarne oblasti, ki dejansko mora
               te stvari izvajati. Dejstvo je, da v konkretnih zakonih in, kako se določenih
               vprašanj sploh lotimo, se kaže, da se odmikamo od tega, kar je naša bistvena naloga v
               našem ustavnem delu.</p>
               <p>Res pa je tudi, da obžalujem, da nekateri priznate, da niste bili pripravljeni.
               Spoštovani gospod Anderlič, če se niste pripravili na sejo, to je vaš problem. Mi smo
               bili pripravljeni, smo dali svoje argumente, kot predlagatelj sem jih tudi
               predstavljal in, nisem pripravljen poslušati takih stvari, sicer pa obžalujem. Drugič
               se pa kar pripravite, bi bilo boljše, da bi se pripravili, predvsem bi bolje razumeli
               določena vprašanja, ne pa, da bi se samo izgubljali v neki stalni defenzivi brez
               vsakega smisla.</p>
               <p>Zato bom podprl ta predlog v prepričanju, da je to pravi korak. Če tega koraka ne bi
               naredili, če te izredne seje ne bi bilo, kaj pa bi se sploh o tem vprašanju dogajalo.
               Spoštovane kolegice, še manj, kot s temi sklepi, nič. In ne samo to. Če mi ne bi
               zahtevali, kot smo že zahtevali, da se določena poročila, tako Banke Slovenije, kar
               je zahtevala Slovenska ljudska stranka, poročila agencije za trg vrednostnih papirjev
               in slovenskega inštituta za revizijo, obravnavajo na matičnem delovnem telesu, do
               tega ne bi prišlo. Teh zadnjih dveh še nismo obravnavali. In bomo do tega tudi prišli
               in se bomo za to zavzeli. Torej, dolga pot, mali korak, a vendar korak. Hvala
               lepa.</p>
            </sp>
            <sp xml:id="SDZ3-Izredna-30-2003-04-08.sp296">

               <speaker>PREDSEDNIK BORUT PAHOR:</speaker>

               <p>Dr. Bajuk, v skladu s poslovnikom, na to sem večkrat opozoril, ne morem dati pravice
               do replike, to je izrecno onemogočeno s poslovnikom. Narobe ste citirali kolega
               Anderliča. Ne more vam ugovarjati, ne morem mu dati besede. On ni rekel, da ni bil on
               pripravljen,da točka ni bila... Prosim. Jaz sem večkrat danes, med nastopi različnih
               kolegov, opozarjal na to, da s svojimi izjavami ni mogoče izzvati replike, ker ta ni
               dovoljena po poslovniku. Zdaj dajem besedo kolegu Podobniku. Prosim, da se tega
               držite. Kolega Podobnik, želite besedo za obrazložitev glasu?</p>
            </sp>
            <sp xml:id="SDZ3-Izredna-30-2003-04-08.sp297">

               <speaker>JANEZ PODOBNIK:</speaker>

               <p>Ja, v imenu poslanske skupine, gospod predsednik. Danes smo tako točko dnevnega reda
               prvič opravili po novem poslovniku in pokazalo se je, da novi poslovnik ni bil
               najbolj prilagojen za take oblike razprave. Tudi zato je predsednik imel težko nalogo
               pri vodenju take seje. Ko sem se posvetoval s kolegi, kaj naj rečem, smo rekli, da je
               bilo nekje zapisano, da upanje umre zadnje. Mi bomo podprli te sklepe z nekakšno
               grenkobo. Najhuje je takrat, kadar poslanec ali poslanka podpre nek sklep, pa sam v
               njega v celoti ne verjame. Danes smo v taki situaciji. V poslanski skupini Slovenske
               ljudske stranke smo se zelo vestno pripravljali na to točko. Veliko smo se
               posvetovali z ljudmi, ki obvladajo to tematiko. Naši nastopi so bili vsebinski.
               Predlagali smo rešitve, ki jih ima državni zbor kot nadzorni organ tudi nad Banko
               Slovenije. Ti sklepi ne smejo biti alibi, da državni zbor ne bi krepil ene od vlog,
               kateri posveča premalo pozornosti. To pa je nadzorna vloga. Biti dober nadzornik je
               predvsem odgovornost, je znanje, je energija, je zavzetost. Ni zehanja na sejah
               delovnih teles, ni tišina, ampak je trden študij materiala, tudi kolegov in kolegic
               iz pozicije, ne samo iz opozicije. Sprašujemo se: Ali je državni zbor, ali so njegova
               delovna telesa, ki imajo po našem poslovniku pooblastilo, da bi vestno sledila
               nekaterim dokumentom, ki so nam jih pošiljale nadzorne institucije v državni zbor,
               ali so ga obravnavale resno, kot bi ga morale? Poglejmo si eden drugemu v oči in si
               priznajmo, da ga niso. Kljub temu bomo pač predlagane sklepe podprli. Žal, nekateri
               sklepi, ki smo jih sami predlagali, niso dobili večino.</p>
            </sp>
            <sp xml:id="SDZ3-Izredna-30-2003-04-08.sp298">

               <speaker>PREDSEDNIK BORUT PAHOR:</speaker>

               <p>Proceduralno, kolega Anderlič.</p>
            </sp>
            <sp xml:id="SDZ3-Izredna-30-2003-04-08.sp299">

               <speaker>ANTON ANDERLIČ:</speaker>

               <p>Sprašujem, gospod predsednik: Kako boste ravnali v primerih, ko nekateri poslanci po
               trikrat, štirikrat na dan kršijo poslovnik? S tem seveda onemogočajo drugim, da bi
               ustrezno sodelovali v razpravi.</p>
            </sp>
            <sp xml:id="SDZ3-Izredna-30-2003-04-08.sp300">

               <speaker>PREDSEDNIK BORUT PAHOR:</speaker>

               <p>Prosim za mir v dvorani. Kolega Anderlič, prosim.</p>
            </sp>
            <sp xml:id="SDZ3-Izredna-30-2003-04-08.sp301">

               <speaker>ANTON ANDERLIČ:</speaker>

               <p>Zato seveda predlagam, da vendarle na prvem kolegiju to točko uvrstite na dnevni red
               in uredite poslovanje tega zbora, kajti sicer onemogočate enakopravno sodelovanje na
               zboru, in to od podaljševanje časa na dve minuti 36 sekund do 40 in več sekund enim,
               drugim seveda ne. In nekateri lahko replicirajo, drugi ne. Sicer pa moja trditev se
               nanaša na pripravljenost seje, nikakor ne na pripravljenost na kogarkoli od
               poslancev. Dolžan pa je predlagatelj seje predlagati gradivo in predlog sklepov. Vi
               sami veste, da je bila velika dilema, ali ta točka in ta zahteva je narejena tako, da
               bi lahko vsem pogojem zadostila. Veste, da ni, ampak ste jo kljub temu uvrstili na
               dnevni red.</p>
            </sp>
            <sp xml:id="SDZ3-Izredna-30-2003-04-08.sp302">

               <speaker>PREDSEDNIK BORUT PAHOR:</speaker>

               <p>Kolega Anderlič, če mi vedno ne uspe, se tudi opravičim, kot sem danes že enkrat
               storil, in to ne zato, ker bi zavestno bil pristranski, ampak zato, ker sem menil, da
               sem v tistem hipu ravnal prav, potem pa lahko na displeju opazil svojo zmoto. To sem
               tudi povedal. To ne more biti razlog ali povod za to, da bi se referiral na to kot
               presedan. Drugače pa nekateri prehitevajo uro, ki jim je namenjena za deset, petnajst
               sekund, vsakega opozorim takoj in pazim na to, da mu skušam seči v besedo takoj, ko
               konča stavek. Zato sem pa tudi prej rekel, da nekaterinamesto pike začnejo delati
               podredja. Kolega Rupar.</p>
            </sp>
            <sp xml:id="SDZ3-Izredna-30-2003-04-08.sp303">

               <speaker>PAVEL RUPAR:</speaker>

               <p>Hvala predsednik. Sam bom podprl te sklepe, čeprav so bolj megla kot pa ne. Sem pa
               prav fasciniran, kakšna borba oziroma prav tekma se je odvila v podpori teh sklepov
               med Združeno listo in Liberalno demokracijo, kot da bi imeli kolektivno slabo vest.
               Danes smo slišali tudi, da je padlo kar nekaj besed, ki so morda težke, ampak tudi
               dvomov veliko, da bo ta zadeva pripeljana do konca, da bo politična odgovornost in
               primerne kazni, vendar da bodo dodeljene tistim, ki so akterji. Jaz se strinjam z
               nekaterimi, ki pravijo, več odgovornosti je na Združeni listi, v tem primeru, kot na
               LDS-u. Ampak, oprostite, tisti, ki drži vrečo, je popolnoma enako odgovoren, kot
               tisti, ki meče vanjo. Jaz osebno sem prepričan, da bo čas povozil tudi to afero, sem
               pa vesel, da smo danes vendar lahko tudi preko medija, ki nas prenaša, sporočili naše
               ugotovitve, sporočili ljudem, žal, samo v Ljubljani, kjer so najbolj prizadeti, da se
               dogajajo hude nepravilnosti z ogromnim denarjem. Upam, da smo dali komu vsaj kanček
               za misliti, da se dogaja nekaj, da so ti ljudje samo in izključno plačniki in
               plačniki in plačniki in da gre to v denarje, pravzaprav iz njihovih žepov in da so
               prikrajšani za normalno življenje in boljše življenje, ker se nekateri akterji na
               njihov račun okoriščajo. Vesel sem, še enkrat povem, da je vsaj to sporočilo šlo med
               slovenski narod. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp304">

               <speaker>PREDSEDNIK BORUT PAHOR:</speaker>

               <p>Proceduralno, kolega Janša, prosim.</p>
            </sp>
            <sp xml:id="SDZ3-Izredna-30-2003-04-08.sp305">

               <speaker>IVAN (JANEZ) JANŠA:</speaker>

               <p>Vprašanje, kje so predstavniki vlade. Tukaj že kakšno uro in pol ni nikogar. Tema je
               pomembna, zagotovo, in ne vem, komu to govorimo. Verjamem, da ima finančni minister
               zdaj veliko dela z rebalansom, pa s prodajo vladnega letala, s tem se mora veliko
               truditi. Vendar je bilo najavljenih tudi več drugih predstavnikov vlade, ki so nekaj
               časa bili, ob treh pa, ko je bilo treba na kosilo, se je ta udeležba prenehala. Jaz
               bi prosil, predsednik, da pozovete predstavnike vlade, da vendar sodelujejo na seji
               do konca.</p>
            </sp>
            <sp xml:id="SDZ3-Izredna-30-2003-04-08.sp306">

               <speaker>PREDSEDNIK BORUT PAHOR:</speaker>

               <p>Kolega Janša, predstavniki vlade so suvereni pri odločitvi, ali sodelujejo, posebej
               sedaj, ko niso predlagatelji pri tej točki. V njihovo avtonomijo glede tega državni
               zbor ne more posegati. Kolega Kelemina je prosil za besedo.</p>
            </sp>
            <sp xml:id="SDZ3-Izredna-30-2003-04-08.sp307">

               <speaker>BRANKO KELEMINA:</speaker>

               <p>Hvala lepa za besedo. Seveda bom podprl teh nekaj skromnih sklepov, kar jih je še
               ostalo. Seveda z njimi nisem zadovoljen, ampak neke stvari vseeno na splošno ne
               razumem. Namreč to, zakaj se vladajoča opcija oziroma koalicija v parlamentu tako
               krčevito leta in leta, odkar to spremljam, brani odgovornosti za vse, kar se v tej
               državi zgodi. Enostavno noče obstoječa vladajoča parlamentarna koalicija prevzeti
               nobene odgovornosti. In vedno govorite, to ni v naši pristojnosti, to je v
               pristojnosti sodišč, drugihorganov, tretjega, četrtega, petega in govorite, da se mi,
               opozicija, vmešavamo v druge veje oblasti in tako naprej. Kakšna zmota, kako zlagano
               vse skupaj. Zakaj to počnete? Ja, kdo drug, spoštovani moji prijatelji, je pa
               odgovoren za vsa stanja v tej državni, če ne parlament oziroma vladajoča opcija? O
               vseh vprašanjih, tudi o tistih, ko sem jaz vprašanje sprožil, da bi državni zbor
               spregovoril o finančni disciplini v tej državi, pa ste izglasovali stališče, da o tem
               nočete, da državni zbor razpravlja. Toje bilo lansko leto. Zakaj takšno
               sprenevedanje? Za vsako stvar, ki se v tej državi zgodi, je odgovoren državni zbor
               oziroma vladajoča koalicija. To morajo ljudje, naši državljani, vedeti. To vaše
               sprenevedanje, ko zmeraj govorite, državni zbor ni odgovoren, ni odgovoren. Je! Vi
               ste odgovorni za vsako stanje v tej državi in vsako stanje v tej državi, ki je
               kritično, ste ga dolžni razrešiti pozitivno v dobro vseh državljanov in državljank.
               To, kar počnete, je čisto sprenevedanje in mene prav zanima, kdaj se bo to nehalo.
               Jaz sem vesel, da sem to lahko povedal, upam, da bo marsikdo razumel. Hvala lepa.
            </p>
            </sp>
            <sp xml:id="SDZ3-Izredna-30-2003-04-08.sp308">

               <speaker>PREDSEDNIK BORUT PAHOR:</speaker>

               <p>Kolega Zlobec, imate besedo.</p>
            </sp>
            <sp xml:id="SDZ3-Izredna-30-2003-04-08.sp309">

               <speaker>JAŠA ZLOBEC LUKIČ:</speaker>

               <p>Hvala lepa. Obrazložil bi svoj glas.</p>
               <p>Sklepe bom sicer podprl brez pravega veselja in navdušenja, ampak sklepi, ki niso za
               nikogar idealni niso nujno tudi najslabši možni sklepi.</p>
               <p>Obrazložil bi glas tudi s tem. Danes smo morali dolge ure poslušati nevarne besede.
               Za nevarnimi besedami pa lahko pride tudi hitro do nevarnih dejanj.</p>
               <p>Gre za staro dihotomijo, ki se je potem na bolj intelektualnem nivoju pokazala,
               dihotomijo med formalno demokracijo in vsebinsko demokracijo. Državni zbor je izjemno
               pomembna državna institucija, ki si ne more privoščiti, ne glede na to, ali je nekdo
               levi ekstremist, ali je desni ekstraminist, ali je preprosto premalo poučen, se mora
               zadevati, državni zbor ni tisti, ki bo odločal o vsem v Sloveniji. Če državni zbor
               misli, da lahko živi brez omejitev, se demokraciji slabo piše. Hvala.</p>
            </sp>
            <sp xml:id="SDZ3-Izredna-30-2003-04-08.sp310">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kremžar. Na seznamu ste zadnji, ki je želel obrazložiti svoj
               glas.</p>
            </sp>
            <sp xml:id="SDZ3-Izredna-30-2003-04-08.sp311">

               <speaker>LEOPOLD (LEO) KREMŽAR:</speaker>

               <p>Predsednik, sklepe bom podprl in sem prepričan, da bo državni zbor s podporo tem
               sklepom storil dobro dejanje tudi zaradi tega, če bo to naredil z večinskim
               glasovanjem, kot je slišati. To pove, da nam je dejansko vsem do tega, da se zadeva
               razišče, da se ugotovi dejansko stanje in, kar se mi zdi izjemno pomembno, državni
               zbor ni prekoračil svojih pooblastil in državni zbor se je obnašal dostojno. Dostojno
               se je obnašal v tej smeri, da ni posegal, čeprav so seveda bili neki poskusi, in
               narekoval državnim institucijam, kako naj počnejo, temveč jih je samo prosil in
               predlagal.</p>
               <p>Zame pa vse te prošnje in vsi ti predlogi pa imajo moralno nekaj več, kot je samo to.
               Imajo zahtevo za seboj. Jaz sem prepričan, da bodo vsi ti organi to storili. Zaradi
               tega mislim, da so ti sklepi dobri in da je odveč vsaka beseda. Lahko je nekdo
               nezadovoljen, ampak v osnovi državni zbor bo sprejel dobre sklepe in obvezujoče
               sklepe, čeprav nikjer ne piše, da iz teh besed, iz teh sklepov izhaja, da dejansko
               nekdo to mora narediti.</p>
               <p>Ko se bomo srečali z vsemi poročili, ker so tudi roki navedeni, bomo pa lahko najbrž
               te ugotovitve razširili in se pogovarjali tudi o težjih rečeh, o katerih se želimo
               ali želite pogovarjati. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp312">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kremžar. Kolega Lavrinc, imate besedo.</p>
            </sp>
            <sp xml:id="SDZ3-Izredna-30-2003-04-08.sp313">

               <speaker>MAKSIMILJAN LAVRINC:</speaker>

               <p>Hvala lepa za besedo. Jaz mislim, da bi bilo iluzorno meniti, da lahko s takimi
               sklepi, kot so ti tukaj, ali pa podobnimi, kar tako povprek zagotovimo boljše,
               predvsem pa bolj zakonito delo. Kljub temu bom sklepe podprl. Navsezadnje so na nek
               način usmeritev za delovanje vseh, ki na tem področju delajo. Čeprav moram reči, da
               bo nekaj grenkobe pri tem, ker so bile nekatere diskusije izrabljene tudi za osebne
               diskvalifikacije, in to na tak način, da bi lahko tudi marsikdo za marsikoga od nas
               tukaj rekel, da je kriminalec. Denimo tisti, ki je obtožen, bi bil že kar obsojen.
               Mislim, da za eno resno demokratično družbo to ni primerno.</p>
               <p>Retorično pa se ob tem sprašujem, ker je bilo toliko o tem kriminalu in o tem govora,
               zakaj nimamo dovolj usposobljenih kriminalistov, tožilcev, pa morda tudi sodnikov, ki
               bi se bili sposobni spoprijeti se s kriminalom belih ovratnikov. Ko je govora pri
               kadrovskih vprašanjih, se vedno najprej pogleda njihov politični predznak, in to
               seveda ni dobro. Tudi zelo malo predlogov o sistemskih rešitvah sem slišal v današnji
               diskusiji. Jaz bi vas vseeno spomnil na zadnje spremembe zakona o tožilstvu, ko smo
               prav zavoljo tega, da bi se tožilci lažje spopadali, sprejeli neko sistemsko
               ureditev, ki je zrasla na tem travniku, tukaj. Zato plediram za razsodnost pri
               obsodbah in bolj sistemske rešitve.</p>
            </sp>
            <sp xml:id="SDZ3-Izredna-30-2003-04-08.sp314">

               <speaker>PREDSEDNIK BORUT PAHOR:</speaker>

               <p>Želi še kdo besedo? (Ne.) Potem bo državni zbor sedaj prešel na odločanje, in sicer o
               dopolnjenem predlogu sklepov v celoti, kot so bili spremenjeni z odločitvami
               državnega zbora pri odločanju o dopolnilih. Ta predlog dajem na glasovanje.</p>
               <p>Smo sredi glasovanja. Prosim za pozornost v dvorani. Prosim? Ugovor. Ugovor še pred
               iztekom. To sem pogledal, ko ste omenili, kolega Mamić, da vam naprava ne dela. Še
               enkrat povem, vaš ugovor sprejmem samo zaradi tega, ker ste opozorili, preden je
               naprava zabeležila iztek glasovanja. Ali lahko prosim še enkrat preizkusite
               glasovalno napravo? Lučka gori. Potem bom ta predlog, ki sem ga dal na glasovanje,
               dal še enkrat. Državni zbor odloča o dopolnjenem predlogu sklepov, kot so bili
               spremenjeni s sprejetimi dopolnili. Smo sredi odločanja. Prosim za pozornost. 76
               navzočih. Prav toliko za in nihče proti.</p>
               <p>(Za je glasovalo 76.) (Proti nihče.)</p>
               <p>Državni zbor je torej po več kot osmih urah razprave sprejel vse potrebne sklepe in
               lahko 1. točko zaključim. Predlagam, da po petminutnem odmoru, ko se nam priključijo
               predstavniki vlade, nadaljujemo z razpravo o predlogu zakona o spremembah in
               dopolnitvah zakona o kmetijskih zemljiščih. Obvestil pa vas bom tudi o svoji nameri
               po kratkem posvetu z nekaterimi o jutrišnjem poteku seje, če bi bila dana pobuda za
               izredno zasedanje v zvezi s procesiranjem odločitve o referenduma. 5 minut
               odmora.</p>
               <p>(Seja je bila prekinjena ob 18.16 uri in se je nadaljevala ob 18.20 uri.)</p>
            </sp>
            <sp xml:id="SDZ3-Izredna-30-2003-04-08.sp315">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke in spoštovani poslanci! Nadaljujemo z delom.</p>
               <p>Dovolite, da preden preidemo na 2. točko dnevnega reda, podam sledeče obvestilo.
               Skupina poslancev predlaga oziroma zahteva sklic izredne seje državnega zbora, in
               sicer predlaga, da jo predsednik državnega zbora skliče v sredo. Predsednik državnega
               zbora po pogovoru z vodji poslanskih skupin okvirno predvideva, da naj bi bila
               izredna seja jutri, to je v sredo, ob 14.00 uri. V tem primeru bo ob 9.00 uri seja
               odbora za gospodarstvo. To je okvirno obvestilo. Izvolite, gospod Brenčič.</p>
            </sp>
            <sp xml:id="SDZ3-Izredna-30-2003-04-08.sp316">

               <speaker>STANISLAV BRENČIČ:</speaker>

               <p>Hvala lepa za besedo, gospa podpredsednica. V zvezi z informacijo obveščam člane
               odbora za zdravstvo, delo, družino, socialno politiko in invalide, da jutrišnja redna
               seja odbora na terenu v zavodu Hrastovec odpade. Zdaj bomo takoj vzpostavili potrebno
               logistiko, da vabljene goste in vse sodelujoče o tem informiramo. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp317">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
               <p>Spoštovane poslanke in spoštovani poslanci! Prehajamo na <title>2. TOČKO DNEVNEGA REDA -
                  OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O KMETIJSKIH
                  ZEMLJIŠČIH, SKRAJŠANI POSTOPEK. </title>
               </p>
               <p>Gospoda ministra, predstavnico in predstavnika ministrstva za kmetijstvo lepo
               pozdravljam!</p>
               <p>Predlog zakona je v obravnavo zboru predložila skupina poslancev s prvopodpisanim
               Janezom Podobnikom. Želi besedo predstavnik predlagateljev za dopolnilno obrazložitev
               predloga zakona? Mag. Janez Kramberger, izvolite.</p>
            </sp>
            <sp xml:id="SDZ3-Izredna-30-2003-04-08.sp318">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Kolegice in kolegi! Upam, da se nismo preveč
               utrudili od dopoldneva, od desete ure pa do zdaj, in prepričan sem, da bi to točko
               morali obravnavati prej, mogoče bi bilo boljše, da bi jo zjutraj obravnavali in bi
               nam več časa ostalo za poglobljeno razpravo.</p>
               <p>Danes mineva dvanajst dni, od kar nismo sprejeli vladnega predloga zakona o
               kmetijskih zemljiščih. Za nami je dvanajstdnevna pravna praznina, zato ocenjujemo, da
               je treba čim prej ta zakon sprejeti. Predlagatelji smo takoj v sredo, po tem, ko
               nismo izglasovali zakona, vložili predlog zakona, ki je pravzaprav identičen s
               predlogom zakona, ki ga je predlagala vlada, s tem, da smo odprli četrto poglavje,
               27. člen, kjer je opredeljen predlog zakupa, torej način zakupa. V tem času je bila
               tudi seja odbora za kmetijstvo, o tem bom govoril malo kasneje. Povedati želim, da v
               tem času, ko je pravna praznina, imamo informacije, da je stekel povečan promet s
               kmetijskimi zemljišči, geodeti morajo opravljati meritve tudi ob nedeljah, tako da
               najbrž ta pravna praznina ni slučajna. Kot rečeno, povzeli smo predlog vlade in v
               četrtem poglavju v 27. členu potem naknadno tudi predlagali ureditve glede zakupa.
               Torej, ločili smo tako nakup kmetijskih zemljišč kot zakup kmetijskih zemljišč.
               Prednostni vrstni red, ki je obravnavan in predlagan v 23. členu, je takšen, kot je
               vladni predlog, s tem, da smo dopolnili, da bi prednostni vrstni red veljal do 40
               hektarjev primerljivih kmetijskih površin na enega zaposlenega, tako v kmetijski
               organizaciji, ki jo imajo delniške družbe, ali samostojni podjetniki, kakor tudi
               kmetje posamezniki. Pri zakupuv 27. členu smo prav tako predlagali isti sistem, da
               velja prednostni vrstni red po vrstnem redu, ki smo ga določili, da so kmetje,
               samostojni podjetniki, posamezniki in kmetijske družbe enakopravni pri najemu
               kmetijskih zemljišč, s tem, da se zakupniki postavijo na prvo mesto in prav tako za
               njih velja, da so upravičeni do prednostnega vrstnega reda zakupa tudi do 40
               hektarjev primerljivih kmetijskih površin na zaposlenega. Tu moram opozoriti na
               mnenje zakonodajno-pravne službe, ki ugotavlja, da se s tem omejuje maksimum.
               Opozoril bi, da je tu omejena samo prednostna pravica, ne pa pravica kot taka. Zato
               bi prosil predstavnice zakonodajno-pravne službe, da pridejo in to pojasnijo. Namreč,
               če je tako mišljeno, gre tu pravzaprav za zavajanje - mi ne predlagamo nobenega
               maksimuma, torej ta predlog ni protiustaven.</p>
               <p>Kolegice in kolegi, tudi omejitve iz 19. člena, ki so bile eksplicitno postavljene v
               odločbi ustavnega sodišča, so odpravljene. Tako da je ta predlog zakona, ki smo ga
               predlagali, primeren in ocenjujem, da sledi ciljem kmetijske politike, ki so
               opredeljeni v strategiji kmetijstva iz leta 1993, ki jo je sprejel državni zbor.</p>
               <p>Gospa podpredsednica, če dovolite, bi na kratko predstavil tudi stališče odbora za
               kmetijstvo, gozdarstvo in prehrano. Torej, s tem končujem kot predlagatelj in
               povem... Prosim? /Oglašanje iz klopi./ Ali je v redu, kolega Anderlič? Štima? V redu,
               hvala lepa. Ja, normalno, ker je novi poslovnik, pa je najbrž pomembno tudi mnenje
               kolega Anderliča.</p>
               <p>Torej, odbor za kmetijstvo, gozdarstvo in prehrano je na 20. nujni seji kot matično
               delovno telo obravnaval ta predlog zakona in odločitev za obravnavo po skrajšanem
               postopku je bila sprejeta 28. marca na seji kolegija predsednika državnega zbora.
               Predlagatelji so pojasnili, predvsem opozorili na pravno praznino, ki se je s tem
               pojavila, in absolutno podprli, da se ta zakon čim prej sprejme. Dobili smo mnenje
               zakonodajno-pravne službe, mnenje komisije državnega sveta za kmetijstvo, gozdarstvo
               in prehrano in tudi dopis sindikata kmetov Slovenije.</p>
               <p>Odboru so bili predloženi tudi amandmaji poslanske skupine Slovenske ljudske stranke,
               poslancev, kolega Alojza Soka, kolega Franca Sušnika, kolegice Lidije Majnik in
               kolega Janka Vebra ter kolega Vojka Čeligoja. Odbor je amandmaje obravnaval in jih
               tudi nekaj sprejel (v poročilu je jasno napisano, katere amandmaje smo sprejeli in
               katerih nismo). Sprejeli smo tudi nekaj amandmajev odbora. Tako da, kolegice in
               kolegi, ob upoštevanju navedenih odločitev odbora je v skladu z 133. členom
               poslovnika državnega zbora pripravljen dopolnjeni predlog zakona, ki je tudi
               objavljan v tem poročilu, in tako lahko odločamo o predlogu zakona. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp319">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predsednik vlade mag. Franci But, minister za kmetijstvo,
               gozdarstvo in prehrano? Izvolite.</p>
            </sp>
            <sp xml:id="SDZ3-Izredna-30-2003-04-08.sp320">

               <speaker>MAG. FRANC BUT:</speaker>

               <p>Hvala lepa. Vlada je svoj predlog zakona v državni zbor, kot veste, poslala 30.
               januarja, marca je državni zbor predlagani vladni zakon obravnaval in ga ni sprejel.
               Vlada se je do obravnavanega predloga zakona, ki ga danes obravnavamo, skupine
               poslancev ni opredelila. Stališče ministrstva za kmetijstvo, gozdarstvo in prehrano
               pa je, da je predlagani zakon skupine poslancev dobra osnova za ureditev tega
               pomembnega področja.</p>
               <p>Predlog zakona omogoča najprej tisto, kar je realnost, v skladu z dejstvom že
               delujočega prostega trga nepremičnin med EU in Republiko Slovenijo, lahko zemljišče
               kupuje vsaka fizična oseba v Sloveniji in v državah članicah Evropske unije, s
               predlaganimi amandmaji številka 6. k prvemu členu, ki spreminjajo potem 23. člen, pa
               tudi vsaka pravna oseba v Sloveniji in državah EU. S tem zadostujemo kot država
               Slovenija eni od štirih svobod, ki je v Sloveniji začela veljati na trgu nepremičnin
               s februarjem tega leta. Hkrati pa predlog zakona predstavlja oziroma postavlja
               prednostni vrstni red, ki je v novih pogojih odprtega trga nepremičnin pravzaprav
               edina dovoljena, zato pa toliko bolj zaželena oblika usmerjanja ali, če hočete,
               zaščite domačega trga kmetijskih zemljišč.</p>
               <p>Naš interes je, kljub temu da je potrebno zagotoviti delujoč trg, tudi ta, da je čim
               večji delež zemlje v Sloveniji v rokah slovenskih lastnikov. Pri nakupu daje predlog
               zakona na prvo mesto solastnika in soseda, za njimi pa zakupnika, pri čemer ločuje
               družinsko kmetijo kot ciljno in prednostno obliko kmetovanja v Republiki Sloveniji,
               kar je skladno s strategijo in slovensko tradicijo in primerljivo z vsemi alpskimi
               državami, kamor spada tudi Republika Slovenija. Pri nakupu, prodaji zemljišč
               uveljavlja tako imenovani konzervativni pristop do lastništva, želi kot prednostno
               obliko ohranjati lastništvo, ki je čimbolj stabilne narave. Pri zakupu pa daje
               predlog zakona absolutno prioriteto dosedanjim zakupnikom, ne glede na njihov status,
               torej, ne glede na to, ali so organizirani, kot družinska kmetija, delniška družba,
               zadruga ali družba z omejeno odgovornostjo, s tem da uvaja novo omejitev pri
               predzakupni pravici, in sicer po prednostnem vrstnem redu na 40 ha na vsako zaposleno
               delovno moč. Torej, kmetija z eno zaposleno delovno močjo ali kmetijsko gospodarstvo
               bi lahko prednostno zakupilo 40 ha, delniška družba ali kmetijstvo gospodarstvo,
               organizirano kot delniška družba, pa bi na primer za 30 zaposlenih lahko prednostno
               na osnovi tega zakona, po prednostnem vrstnem redu zakupilo 1200 ha. Ocenjujemo, da
               je ta omejitev smiselna. Je pa enaka in popolnoma enaka za vse zakupnike, ki jih daje
               na prvo mesto po prednostnem vrstnem redu zakupa, saj je pač tudi skladna s tistim,
               kar je moč obdelati na eno fizično moč.</p>
               <p>Seveda, spoštovane poslanke in poslanci, gre za politično izredno občutljiv zakon.
               Odločitve so tukaj politične. Predlagam, da ga sprejmete v vsakem primeru in
               odpravite nastalo pravno praznino. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp321">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sledi predstavitev stališč poslanskih skupin. Najprej bo stališče
               poslanske skupine Demokratične stranke upokojencev Slovenije predstavil gospod Vojko
               Čeligoj. Izvolite.</p>
            </sp>
            <sp xml:id="SDZ3-Izredna-30-2003-04-08.sp322">

               <speaker>VOJKO ČELIGOJ:</speaker>

               <p>Hvala lepa, podpredsednica. Gospod minister s sodelavci, dragi kolegi! V poslanski
               skupini DeSUS seveda s poglobljeno skrbjo spremljamo obravnavano problematiko, tako
               dogajanje na področju kmetijstva kot problematiko spremljanja sprememb in dopolnitev
               zakona o kmetijskih zemljiščih.</p>
               <p>Stanje v kmetijstvu je dovolj kritično, da si zasluži tehten premislek, tako na
               mnogih pomembnih področjih, kot so - naj jih nekaj naštejem: zmanjšuje se obseg
               obdelovalnih površin, kar je rezultat razpoloženega obdelovalne površine v zadnjih 50
               letih. Obdelovalna površina se pred našimi očmi vidno zarašča. Spreminja se
               namembnost teh površin, in sicer v korist nekmetijskih dejavnosti, zelo pogosto za
               širjenje naselij, gospodarskih objektov in drugega. Prepočasi se spreminja struktura
               lastnikov zemljišč v uporabi, pri nas kar štirikrat manjše kmetije od tistih v
               Evropski uniji, pa še te so razdrobljene in pogojujejo visoke stroške in
               nekonkurenčnost na trgu. Od tod tudi neuravnotežena ekonomska sposobnost akumulacije
               in investicijske moči fizičnih oseb, lastnikov kmetijskih zemljišč in kmetijskih
               organizacij, ki so že dejansko pomembni nosilci kmetijske proizvodnje.</p>
               <p>Našteta problematika v kmetijstvu pa tudi že ogroža prehransko varnost našega
               prebivalstva. Vse to nas seveda sili v resne razmisleke, kako gospodariti s tem tako
               občutljivim in pomembnim nacionalnim bogastvom. Sili nas v dosledno spoštovanje
               ciljev, ki so jih na področju kmetijstva že pred leti zastavili, ki jih zakon o
               kmetijskih zemljiščih tudi postavlja. Tem ciljem morajo slediti vsi ostali ukrepi,
               tako kmetijske politike kot kmetijsko-zemljiškepolitike v Sloveniji, ki pa morajo
               upoštevati tudi okvire, ki jih je naša država sprejela ob pogojih prilagajanja
               kmetijski politiki Evropske unije. Od tod tudi naša skrb ob sprejemanju določil
               predlaganega zakona v zvezi s prometom kmetijskih površin. Toliko bolj, ker nas k
               temu zavezuje tudi ustavno sodišče in čas, v katerem pravna praznina deluje
               neproduktivno in omogoča odtujevanje kmetijskih zemljišč mimo načel in organiziranega
               vodenja kmetijske politike.</p>
               <p>V poslanski skupini menimo, da je treba predloženi zakon sprejeti čim prej, da se
               neželena škoda v kmetijstvu ne nadaljuje. Glede določil, ki naj urejajo vrstni red
               nakupa ali zakupa kmetijskih površin, smo odločni zagovarjati prednost tistih, ki
               bodo z zemljo najbolj smotrno gospodarili.</p>
               <p>V tem smislu podpiramo predlagane spremembe in dopolnitve zakona ter tiste amandmaje,
               ki so bili dogovorjeni na seji matičnega delovnega telesa. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp323">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Stranke mladih Slovenije bo predstavil gospod
               Igor Štemberger. Izvolite.</p>
            </sp>
            <sp xml:id="SDZ3-Izredna-30-2003-04-08.sp324">

               <speaker>IGOR ŠTEMBERGER:</speaker>

               <p>Hvala za besedo. Pri ponovni obravnavi predloga zakona o spremembah in dopolnitvah
               zakona o kmetijskih zemljiščih v poslanski skupini Stranke mladih Slovenije z
               ogorčenjem ugotavljamo, da je pravna praznina kot posledica nepravočasnega sprejetja
               omenjene novele zakona lahko le vnaprej temeljito premišljena poteza vladnih strank,
               ki so na ta način omogočile nekajtedenski odprti lov na kmetijska zemljišča. V tem
               času ni bilo mogoče nadzirati trgovanja s kmetijskimi zemljišči, zato v poslanski
               skupini Stranke mladih Slovenije nimamo podatkov, koliko poslov ste s tem omogočili
               vsem tistim, ki sicer do nakupov ne bi bili upravičeni.</p>
               <p>Ker zamude in zapleti pri sprejemanju novele zakona o kmetijskih zemljiščih
               namigujejo na skrbno načrtovano izigravanje slovenske zakonodaje, ki so ga omogočile
               koalicijske stranke, je treba nesposobnost vlade navajati v narekovajih, saj ste s
               svojim ravnanjem učinkovito dosegli svoj cilj - to je pravno praznino in odprti lovna
               kmetijska zemljišča.</p>
               <p>Kakršnikoli so že bili ali so nameni kmetijskega ministrstva in vladnih strank, v
               vsakem primeru so obsodbe vredni. Kot vemo, je ustavno sodišče že marca lani
               razveljavilo celotno poglavje zakona o kmetijskih zemljiščih, ki se nanaša na
               trgovanje s kmetijskimi zemljišči, in kmetijskemu ministrstvu naložilo, da do 28.
               marca letos zakon popravi. Vendar na ministrstvu za to ni bilo dovolj časa, zamudili
               ste prvi rok, to je lanski junij, enako učinkoviti ste bili tudi pri drugem,
               podaljšanem roku in ga niste vložili niti oktobra lani, ampak šele januarja letos.
               Predloga zakona v začetku leta državni zbor ni mogel obravnavati, ker ste na
               ministrstvu pozabili za mnenje o predlogu povprašati slovenske občine. Nato pa ste s
               predlogom po skrajšanem postopku koalicijske stranke prišle na sejo državnega zbora
               neusklajene, posledica česar je zamujen rok sprejetja zakona, ki je velikodušno
               omogočil, da se na trgu kmetijskih zemljišč v zadnjih tednih brez omejitev in nadzora
               sklepajo velike kupčije.</p>
               <p>Vprašanje je, ali je vaša neusklajenost resnična ali pa jo uporabljate le za
               nadaljevanje vaših resničnih namenov. To, kar je sedaj tudi na podlagi usklajevanj
               nastalo, je en sklopucalen predlog novele zakona, za katerega še danes med sejo
               državnega zbora ne vemo, ali bo sploh sprejet. Vprašljive bodo tudi vse izpeljave
               zakona, ki so ob sprejetju posameznih amandmajev mogoče, zato obstaja velika
               verjetnost, da bo zakon zopet romal na ustavno sodišče.</p>
               <p>V Stranki mladih Slovenije menimo, da bi bilo potrebno v zakonu predvsem pravočasno
               odpraviti tiste pomanjkljivosti, na katere je opozorilo ustavno sodišče. Prepričani
               smo, da imate na vladi dovolj pravnikov, ki bi bili sposobni pripraviti predlog, ki
               bi omenjene pomanjkljivosti odpravil. Ampak ne! Vi ste zadevo zavlačevali,
               zavlačevali do te mere, da ste zamudili rok, ki vam ga je postavilo ustavno sodišče.
               V času po 28. marcu 2003 ste tako omogočili neomejeno trgovanje s kmetijskimi
               zemljišči in glede na neusklajenost stališč vladnih strank lahko pričakujemo da
               želite z današnjim nesprejetjem tega zakona sezono odprtega lova še podaljšati za
               nekaj tednov.</p>
               <p>V Stranki mladih Slovenije bomo predlog zakona podprli predvsem v želji, da to
               nedopustno stanje na trgu kmetijskih zemljišč preprečimo. Državljani pa so si o vašem
               početju, upamo, da ustvarili pravo sliko. Hvala.</p>
            </sp>
            <sp xml:id="SDZ3-Izredna-30-2003-04-08.sp325">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske nacionalne stranke bo predstavil
               gospod Bogdan Barovič. Izvolite.</p>
            </sp>
            <sp xml:id="SDZ3-Izredna-30-2003-04-08.sp326">

               <speaker>BOGDAN BAROVIČ:</speaker>

               <p>Spoštovana predsedujoča, spoštovani minister, kolegice kolegi! Vladni predlog
               sprememb zakona o kmetijskih zemljiščih smo na prejšnji seji pač mi zavrnili.
               Poslanci Slovenske ljudske stranke so nato predlog zakona o kmetijskih zemljiščih v
               parlamentarno proceduro po skrajšanem postopku vložili takoj za tem, ko je državni
               zbor na zadnji redni seji z dvema glasovoma razlike zavrnil vladni predlog. Dva dni
               kasneje je prišlo do pravne praznine oziroma popolne sprostitve prometa s kmetijskimi
               zemljišči na slovenskem trgu. S tem dnem je bila na slovenskem trgu že narejena
               velika škoda.</p>
               <p>Ustavno sodišče, kot vemo, je državnemu zboru kot zakonodajalcu dala na voljo leto
               dni, da uredi pomembno zakonsko poglavje, ki se nanaša na promet s kmetijskimi
               zemljišči. Predlagatelj pa je novelo zakona pripravil tako rekoč v zadnjem hipu.
               Zakaj - lahko mogoče odgovori kdo, ki je danes z nami.</p>
               <p>Po našem mnenju je bil predlog - po mnenju Slovenske nacionalne stranke je bil
               predlog o spremembah in dopolnitvah zakona o kmetijskih zemljiščih namerno zavrnjen.
               In s tem je 28. marca leta 2003 nastala pravna vrzel, ta pa omogoča nakup kmetijskih
               zemljišč vsem zainteresiranim osebam. Ni več zaščitnih mehanizmov, ki bi omogočili
               ohranitev zemlje v slovenskih rokah. Uradnih podatkov sicer ni, je pa zelo verjetno,
               da se v tem času dogaja divji promet s kmetijskimi zemljišči. In tu se nam postavlja
               vprašanje, če ni bil vladni predlog zakona o spremembah in dopolnitvah zakona o
               kmetijskih zemljiščih namerno zavrnjen na prejšnji, redni seji. Znašli smo se namreč
               v položaju, ko kmetijska zemljišča niso zaščitena. Promet z njimi je, poudarjam,
               nenadzorovan, kar pa lahko traja, vsaj tako kaže, več mesecev. Vprašanje je tudi,
               koliko oseb, nekmetov si je v tem času pridobilo kmetijsko zemljišče, ki nima
               nobenega namena, torej ta oseba kmetovati, ampak se samo finančno okoristiti.
               Slovenija pa v tem času mirno tvega, da se bo še tisto malo kmetijskih zemljišč prve
               kakovosti v ravnini izgubilo oziroma nepovratno spremenilo v zemljišča z drugim
               namenom. Ne vem, zakaj nihče ne omenja predloga kmetijsko gozdarske zbornice
               Slovenije, ki je od vlade zahtevala, naj takoj sprejme uredbo, s katero bi začasno
               uredili promet s kmetijskimi zemljišči, in sicer do sprejetja nove zakonodaje na tem
               področju. To je bil pameten, to je pameten predlog, ampak nihče ga niti ne omenja.
               Zbornica prav tako obžaluje, da državni zbor ni izglasoval predlagane vladne novele,
               in še vseeno vztraja na pametnem predlogu. Če bi bil takšen sprejet, ne bi bilo
               škode, ne bi bilo pravne praznine, ne bi bilo možnih špekulacij in nekontroliranih
               nakupov, ne bi bilo razprodaje slovenske kvalitetne kmetijske zemlje komurkoli in
               kadarkoli, predvsem tujcem.</p>
               <p>Veliko se dogaja okoli 23. člena. Kdo je zdaj tisti, ki bi... Okoli tega se pač ne bi
               prekljali ali pa vsaj v naši stranki se ne želimo. Je pa res, da je tudi v tem
               segmentu vse skupaj narejeno prehitro, nesmiselno, nedovršeno in nenadoma ugotovimo
               tudi, da med tistimi, ki bi lahko - pa ne kot prvi -uveljavljali predkupno pravico,
               ni recimo občine. Katerekoli. In zakaj občine? Občina bi morala posegati v urejanje
               kmetijskih zemljišč, v komasacijo, agromelioracijo, tako da ta ne bodo zaraščena, da
               bodo ohranjena. Prehitro je šlo in gre vse skupaj, spoštovane kolegice in kolegi. In
               nas so ponovno postavili v državnem zboru pred dejstvo, ali sprejmite od osebe A
               predlog ali sprejmite predlog od osebe B, kajti v vsakem primeru nekaj morate
               sprejeti, če pa ne, se bo nadaljevalo nenadzorovano trgovanje s kmetijskimi
               zemljišči, ki bodo izginjala, ki jih bodo nekateri prodajali, kupovali jih bodo tujci
               in potem bomo ostali dejansko brez kmetijstva in zemljišč.</p>
               <p>In kaj naj rečemo v Slovenski nacionalni stranki? Kaj naj rečemo drugega, kot moj
               kolega pred mano, kot to, da bomo morali pač podpreti zakon, zakon, ki je pač
               približno dobro pripravljen, zato da pravne praznine in nenadzorovane prodaje
               vsakomur in kadarkoli ne bo. Hvala lepa, ker ste me poslušali, in se opravičujem za
               nekaj sekund zamude.</p>
            </sp>
            <sp xml:id="SDZ3-Izredna-30-2003-04-08.sp327">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Nove Slovenije bo predstavil gospod Alojz Sok.
               Izvolite.</p>
            </sp>
            <sp xml:id="SDZ3-Izredna-30-2003-04-08.sp328">

               <speaker>ALOJZ SOK:</speaker>

               <p>Spoštovana predsedujoča, spoštovani gospod minister, kolegice in kolegi! Dejansko so
               nekateri pred mano že govorili, in res je tako, da ima velika koalicija danes
               popravni izpit. Pri prejšnji točki je poslanski kolega Kelemina govoril o
               odgovornosti velike koalicije. Odgovornost je in odgovornosti dejansko niste vzeli
               resno. 29. marca ste, tako kot je bilo že pred mano povedano, iz nelogičnih, navidez
               nelogičnih, razlogov zavrnili predlog spremembe zakona o kmetijskih zemljiščih, in to
               potem, ko ste ga s svojimi amandmaji temeljito zavrnili. Verjamem, da je od tega
               pravzaprav imela korist celotna vladajoča koalicija, ne samo stranki, ki sta pomagali
               zavrniti to spremembo, se pravi, LDS in Združena lista, pač pa tudi Slovenska ljudska
               stranka, ki je do konca, do roka, ki se je 28. marca iztekel, čakala s spremembo tega
               tako pomembnega zakona.</p>
               <p>Torej, v opoziciji smo prepričani, da je šlo za zavestno in načrtovano akcijo. In če
               upoštevam dopis, ki ste ga s strani ministrstva poslali vsem upravnim enotam, v
               katerem v tretjem odstavku pišete, da morajo upravne enote s tem dopisom obvestiti
               vse prodajalce, in sicer, da je 23. člen zakona prenehal veljati in da lahko pravni
               posel sklenejo pred potekom 30-dnevnega roka, in to brez odobritve pravnega posla.
               Opozarjate jih še, da morajo pri tem upoštevati le obligacijski zakonik. To je
               poslalo ministrstvo za kmetijstvo vsem upravnim enotam.</p>
               <p>Govoriti o tem, da 3.500 vlagateljev čaka na nakup... /Oglašanje iz klopi./ Saj boste
               potem dobili besedo! Prosim, predsedujoča, če lahko ustvarite toliko reda, da bom
               lahko do konca povedal in da me ne bodo prekinjali med razpravo, ker mi tu z desne in
               leve prigovarjajo. Torej gre za to, da ste pač omogočili določenim,ki so na podlagi,
               verjamem, da insiderskih informacij na to čakali, da sedaj lahko mirno sklepajo te
               pravne posle. In, gospa Lidija Majnik, vi, ki se smejite temu kot prvopodpisana,
               zadnjič ste tudi prispevali, da je do tega prišlo.</p>
               <p>Sedaj pa, kolikor mi je še ostalo časa, da se dotaknem tega novega predloga.</p>
               <p>Ta novi predlog, ki ga je potem Ljudska stranka tako vehementno v svoje opravičilo
               vložila v proceduro in za katerega so mediji napisali, da se bistveno ne razlikuje od
               vladnega predloga, pa se razlikuje, kar precej se razlikuje. Poglejte, najprej ste v
               20. in 22. členu črtali tista določila zakona, ki govorijo o tem, kako se določa
               cena. Namreč, v prejšnjem zakonu je bilo, da če je cena previsoka, da potem lahko
               upravna enota postavi cenilca in določi ceno, če cena ni določena, potem vam tudi
               vrsti red predkupnih upravičencev ne pomaga veliko, kajti cena bo tista, ki bo
               diktirala in določala predkupne upravičence. Torej, če mislite, da smo v opoziciji
               temu pripravljeni nasesti, potem vam moram povedati, da ne. Ne vem zakaj, ampak to je
               bilo na odboru izglasovano, amandma pa predlagan s strani Slovenske ljudske
               stranke.</p>
               <p>Drugič, v ta zakon se na nek način ponovno uvaja zemljiški maksimum, s čimer pa moram
               reči, da se v Novi Sloveniji globoko strinjamo, kajti večina držav Evropske unije ima
               uzakonjen zemljiški maksimum. In če Slovenija kljub odločbi Ustavnega sodišča tega ne
               bi imela, bi, po moje pač, sama to malo kmetijskih zemljišč, ki jih ima na razpolago,
               sprostila, popolnoma liberalizirala in jih dala na razpolago, še zlasti po tistem, če
               bo sprejet ta amandma, ki ga ponovno predlagajo tri poslanske skupine LDS, Združena
               lista in pa DeSus.</p>
               <p>Mi se bomo odločili o tem zakonu v skladu s sprejetimi amandmaji. Že v tem trenutku
               lahko povem, da če bo ta amandma, ki ga predlagajo LDS, Združena lista in pa DeSus in
               ki uvršča na tretjo mesto med predkupne upravičence zakupnika, kar z drugimi besedami
               pomeni kmetijska podjetja, ki danes imajo sredstva, če ne svoja pa sredstva iz
               tujine, da takšnega zakona nemoremo podpreti, kajti to je potem ostalo res samo nek
               ostanek tistega, kar je predlagala vlada in kar je po naši oceni bilo dobro, ampak
               ste v parlamentu s 27 proti 25 zavrnili. S tem ste pač prevzeli odgovornost na sebe
               in opozicija pri tej odgovornostine želi, vsaj Nova Slovenija, ne želi sodelovati.
               Hvala lepa.</p>
            </sp>
            <sp xml:id="SDZ3-Izredna-30-2003-04-08.sp329">

               <speaker>PODPREDSEDNICA IRAMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil gospod
               Franci Rokavec. Izvolite.</p>
            </sp>
            <sp xml:id="SDZ3-Izredna-30-2003-04-08.sp330">

               <speaker>FRANCI ROKAVEC:</speaker>

               <p>Hvala za besedo, gospa predsedujoča, spoštovane poslanke in poslanci. V poslanski
               skupini Slovenske ljudske stranke bomo podprli predlog sprememb in dopolnitev zakona
               o kmetijskih zemljiščih. Namreč, menimo... /Oglašanje iz klopi./ Gospa predsedujoča,
               bi prosil za malo... Namreč,v poslanski skupini menimo, da je glede na nastalo pravno
               praznino po zavrnitvi vladnega predloga za strani večine v državnem zboru nujno čim
               prej sanirati nastalo situacijo in omenjeni predlog to tudi omogoča, saj urejuje tako
               prednostno pravico pri nakupu kakor tudi pri zakupu kmetijskih zemljišč, kar je bil
               eden izmed glavnih pomislekov pri prvem predlogu, vladnem predlogu, sprememb zakona o
               kmetijskih zemljiščih. Zakonski predlog sledi sprejeti strategiji o razvoju
               kmetijstva, ki jo je sprejel državni zbor že leta 1993 in je opredelil družinsko
               kmetijo kot glavno in ključno enoto pri razvoju kmetijstva.</p>
               <p>Namreč, bistvo zakonskega predloga je predvsem v tem, da govori in srčika problema
               govori predvsem o prometu z najboljšimi kmetijskimi površinami in tistimi, ki so
               dejansko v interesnem področju za različno rabo. Dejstvo je, da je slovenska kmetija
               nekonkurenčna kmetiji Evropske unije, štirikrat premajhna. V strategiji razvoja
               kmetijstva smo jasno opredelili družinsko kmetijo kot osnovno enoto, zato ta zakonski
               predlog tudi pospešuje zaokroževanja in povečevanja velikosti kmetij predvsem na
               segmentu, ko ji daje pri 23. členu prednostno pravico pri nakupu kmetijskih zemljišč.
               Namreč, danes zelo veliko govorimo o tem, da so kmetije premajhne.</p>
               <p>Danes je bilo tudi veliko rečeno o tem, že tudi pri tej točki dnevnega reda, da se
               veliko posveča razvoju kmetijstva, po drugi strani pa ugotavljamo, da je iz dneva v
               dan več neobdelanih kmetijskih zemljišč, zato se dejansko sprašujemo, ali je v tem
               trenutku tudi ta segment, se pravi, prepustitev segmenta prometa kmetijskih zemljišč,
               da odpravimo kakršnokoli regulativo, dejansko smiseln in kakšne posledice lahko tako
               neodgovorno ravnanje državnega zbora tudi privede pri samem razvoju kmetijske
               politike v bodoče.</p>
               <p>Splošno znano je, da je slovensko kmetijstvo nekonkurenčno in razdrobljena posestna
               struktura, zato je potrebno z vsemi ukrepi, ki jih ima država na voljo, omogočiti
               povečanje in zaokroževanje posestne strukture v Sloveniji. Eden od teh mehanizmov je
               tudi določitev prednostne oziroma predkupne pravice pri nakupu kmetijskega
               zemljišča.</p>
               <p>V odločbi ustavnega sodišča, ki je razveljavilo poglavje prometa s kmetijskimi
               zemljišči, je izrecno v 36. točki zapisano, da ima namreč državni zbor kot
               zakonodajalec pravico določiti prednostni vrstni red, ker je to v splošnem interesu
               predvsem v interesu, da bi se krepile in zaokrožile srednje družinske kmetije. In
               piše v nadaljevanju, za to potezo je zakonodajalec očitno našel dovolj tehtne
               razloge, da je določil še pred upravičenjem sklada prednostno upravičenem kmetu
               mejašu ali bližnjemu kmetu itd., in kmetijski organizaciji pa ne.</p>
               <p>Zakaj v tem kontekstu, ker je bilo veliko govora v prejšnjem predlogu, kmetijski
               organizaciji ne? Verjetno, že v prvem zakonskem predlogu, ki ni bil sporen na tej
               točki, je zakonodajalec ugotovil, ne samo, da poskuša s prednostno pravico povečevati
               naše kmetije in s tem doseči tudi večjo konkurenčnost, ampak zato, ker je verjetno
               tudi v interesu same države, da je lastništvo nad slovensko zemljo eno od ključnih
               vrednot in da to lastništvo lahko, najbolje varuje prav slovenski kmet. Drugo
               lastništvo je lahko bistveno bolj sporno oziroma se lahko bistveno hitreje spreminja
               narava lastništva.</p>
               <p>Namreč, če zaključim, v poslanski skupini tako tudi sprejemamo amandmaje, ki jih je
               sprejel odbor za kmetijstvo, gozdarstvo in prehrano, o določitvi prednostnega
               vrstnega reda pri zakupu kmetijskih zemljišč, ki uveljavlja enako pravno pravico do
               prednostnega vrstnega reda tako kmetu, kmetijski organizaciji kot samostojnemu
               podjetniku. Zato menimo, da gre tudi v nacionalnem interesu ščitenja slovenske zemlje
               in njene lastnine za to, da se dejansko ureditev, ki je sedaj opredeljena v 23. in
               27. členu, tudi na ta način ustrezno reši. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp331">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Socialdemokratske stranke Slovenije bo
               predstavil gospod Franc Sušnik. Izvolite.</p>
            </sp>
            <sp xml:id="SDZ3-Izredna-30-2003-04-08.sp332">

               <speaker>FRANC SUŠNIK:</speaker>

               <p>Hvala lepa, gospa podpredsednica. Spoštovani gospod minister, spoštovani zbor!
               Najprej bi želel nekaj posebej poudariti, in sicer dejstvo, da smo že 26. marca pri
               prvem glasovanju o sprejemanju zakona o spremembah in dopolnitvah zakona o kmetijskih
               zemljiščih glasovali za tak zakon, čeprav je bil z uveljavljenimi amandmaji po našem
               mnenju slab, in tudi to smo jasno povedali, zavedajoč se dejstva, ki se je na žalost
               uresničilo, in zavedajoč se tega, da nesprejetje tega zakona pomeni pravno praznino
               in nered na področju trga s kmetijskimi zemljišči. In ravno to se je zgodilo, kljub
               našemu glasu za zakon. In tu naj bo jasno sporočilo, da smo spregledali vse igrice,
               ki še kako upravičujejo navedbe ministra za kmetijstvo, iz njegove obrazložitve, ko
               je posebej poudaril, da gre tu za občutljivo politično vprašanje. Tu gre dejansko za
               zelo, zelo občutljivo politično vprašanje, ki mu stranke vladne koalicije namenjate
               izjemno pozornost in ste dosegli cilj, ki ste ga sledili, to pa je to brezvladje
               oziroma brezpravje na tem področju.</p>
               <p>Zaradi navedenega bomo zakon podprli, pri čemer posebej poudarjamo nujnost
               takojšnjega sprejema zakona o spremembah in dopolnitvah zakona o kmetijskih
               zemljiščih, ki ga je v parlamentarno proceduro vložila skupina poslancev s
               prvopodpisanim Janezom Podobnikom. Upam, da je bil namen resen in da je bil zakon
               vložen zato, da bi bil sprejet, ne zato, da bi se o njem samo razpravljalo in da bi
               se ta pravna praznina nadaljevala. Tako razumemo tudi ta zakonski predlog kot odgovor
               skupine poslancev koalicijske stranke na dogajanje z zadnje seje državnega zbora v
               mesecu marcu.</p>
               <p>Podpiramo cilje in namene zakonskega predloga, ki skušajo z omenjenim zakonom
               dolgoročno usmerjati kmetijska zemljišča k tistim, ki zemljo dejansko obdelujejo, to
               je h kmetijam, in posredno k cilju, da se s tem zagotovi in dolgoročno ohrani
               kmetijska zemljišča v proizvodni funkciji in kondiciji.</p>
               <p>Želim posebej poudariti, da je to v skladu z našim pogledom, našim pojmovanjem in
               našim razumevanjem uveljavljanja nacionalnega interesa na področju kmetijstva. Kot
               sem že prej povedal, nesprejetje zakona o spremembah in dopolnitvah zakona o
               kmetijskih zemljiščih in pa dva dni kasneje uveljavljena odločba ustavnega sodišča, s
               katero je bilo razveljavljeno celotno tretje poglavje zakona o kmetijskih zemljiščih,
               je posledično povzročilo veliko škodo, povzročilo neko brezpravno stanje, ki
               gauspešno koristijo vsi, ki si na tak način iz različnih, predvsem špekulativnih
               namenov v tem času pridobivajo kmetijska zemljišča, ki si jih v nasprotnem ne bi
               mogli. Tako imenovana pravna praznina, kot se temu reče, pa na žalost ne prispeva in
               ni dober doprinos k funkcioniranju pravne države.</p>
               <p>Zato in zaradi vsega, kar se dogaja, v imenu poslanske skupine Socialdemokratske
               stranke še enkrat izražam odločno nestrinjanje s postopki vlade, prvič s postopki
               vlade, ki sprememb in dopolnitev zakona o kmetijskih zemljiščih ni pripravila
               pravočasno. Takšen pristop in odnos vlade Republike Slovenije in tudi ministrstva za
               kmetijstvo, gozdarstvo in prehrano do razreševanja problematike reguliranja in
               urejanja prometa s kmetijskimi zemljišči je v očitnem in grobem nasprotju s splošnim
               nacionalnim interesom.</p>
               <p>Na kratko bi rad povedal to, da tokrat ne bomo nasedli, da bomo podprli zakonsko
               rešitev takšno, kot je bila s spremembami in sprejetimi amandmaji dopolnjena v odboru
               za kmetijstvo. V primeru sprejetih amandmajev, ki se odmikajo od take rešitve, bomo v
               Socialdemokratski stranki zakonski predlog v končni fazi zavrnili, ne glede na to,
               kaj se bo na področju prometa s kmetijskimi zemljišči dogajalo v bodoče. Hvala
               lepa.</p>
            </sp>
            <sp xml:id="SDZ3-Izredna-30-2003-04-08.sp333">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Liberalne demokracije Slovenije bo predstavila
               gospa Lidija Majnik. Izvolite.</p>
            </sp>
            <sp xml:id="SDZ3-Izredna-30-2003-04-08.sp334">

               <speaker>LIDIJA MAJNIK:</speaker>

               <p>Spoštovani! Vodilo za vlaganje amandmajev in odločanje ob koncu razprave so za
               poslansko skupino LDS vse doslej sprejete odločbe ustavnega sodišča in sprejeta
               strategije razvoja kmetijstva iz leta 1993, ki pravi, citiram: "Družinska kmetija je
               osnovni, vendar ne edini subjekt za kmetovanje, ki ga je treba podpirati." Predvsem
               pa nas je vodilo spoštovanje v ustavi zapisanih določb, kot so pravica do zasebne
               lastnine, varstvo zemljišč, načelo pravne in socialne države, načelo svobode
               gospodarske pobude in neomejevanje konkurence. Zato ob spoštovanju in upoštevanju teh
               ustavnih načel nismo našli prav nobenih razlogov, da ne bi država oziroma
               zakonodajalec prav tako kot skrbi za razvoj posameznih kmetij skrbel tudi za razvoj
               kmetijskih organizacij pravnih oseb.</p>
               <p>Skupaj s poslansko skupino Združene liste in poslansko skupino DeSUS smo zato vložili
               amandmaje, ki sledijo sprejeti kmetijski strategiji, ki spoštujejo ne le eno, ampak
               več odločb ustavnega sodišča in ki zagotavljajo izenačenost pravic tistih, ki
               kmetijska zemljišča potrebujejo za opravljanje svoje dejavnosti, za svoj obstoj in
               zaslužek, predvsem pa za to, da zagotavljajo prehranskovarnost Slovencev, kar je
               seveda naš interes in cilj, zapisan že v omenjeni strategiji.</p>
               <p>V tej strategiji iz leta 1993 je zapisana namreč tudi skrb za pravne osebe in njihovo
               nadaljnje poslovanje, doseganje primerne dohodkovne ravni in povečevanje konkurenčne
               sposobnosti. Poleg tega se z amandmaji trudimo za to, da ob skrbi za vzpostavljanje
               in razvoj družinskih kmetij skrbimo tudi za obstoj tisoče delovnih mest. Po podatkih
               gospodarske zbornice gre za 3.200 produktivnih delovnih mest v neposredni proizvodnji
               in še 1.800 delovnih mest v povezanih dejavnostih. Gre seveda tudi za 600 visoko
               izobraženih strokovnjakov, ki jih plačujejo ta podjetja medtem, ko strokovnjake za
               kmetijskosvetovalne službe za kmete v celoti plača država iz proračuna. 5% kmetijskih
               zemljišč, ki jih imajo v zakupu pravne osebe, kmetijska podjetja, ne more bistveno
               izboljšati posestne strukture in velikosti družinskih kmetij. Lahko pa se nam zgodi,
               da bomo imeli v kratkem 5.000 novih iskalcev zaposlitve. Temu bi se seveda s
               predlaganimi amandmaji radi izognili. Nikakor ne želimo postavljati nasproti si kmete
               in podjetja. Želimo le, da obojim izenačimo pravice in možnosti, da spoštujemo ustavo
               in odločbe ustavnega sodišča, ki so bile že izdane, in da vsaj zavestno ne sprejmemo
               zakona, ki bi bil ponovno ustavno sporen.</p>
               <p>Za konec pa še to. Pravna praznina ni nastala po naši krivdi, krivdi državnega zbora,
               ampak izključno zaradi prepozne vložitve zakona s strani ministrstva za kmetijstvo.
               Tudi če bi mi takrat zakon sprejeli, bi še vedno bili v obdobju pravne praznine, saj
               najbrž še vedno zakon ne bi bil objavljen in še vedno ne bi imeli stališča državnega
               sveta, ki je potreben pri takem zakonu.</p>
               <p>Predsednik odbora je povedal tudi podatek, da so zaznali v času tako imenovane pravne
               praznine povečan promet s kmetijskimi zemljišči. Tega podatka v naši poslanski
               skupini sicer nismo preverjali, mislimo pa, da ta promet ni nujno samo slab, lahko je
               tudi pozitiven, saj je skrajni čas, da do pravega prometa v Sloveniji sploh pride.
               Omejevanje možnosti prodaje in nakupa je namreč protiustaven poseg v lastninsko
               pravico oziroma v pravico do zasebne lastnine.</p>
               <p>V izraženih bojaznih, da bodo slovensko zemljo kupili tujci, pa moram vsaj spomniti
               na načelo vzajemnosti, ki ob dovoljenju prodaje fizičnim osebam znotraj EU tudi velja
               in je vezana na prodajo.</p>
               <p>Bojazni, da bo slovenska zemlja prišla v tuje roke, pa bi morali več pozornosti
               nameniti pravzaprav pred davnimi leti, ko je to zakonodajno telo sprejemalo zakon o
               denacionalizaciji. Denacionalizacijski upravičenci so res da bili takratni
               jugoslovanski državljani. Toda njihovi dediči, ki so zemljišča dobili nazaj, so
               tujci. Zakon o denacionalizaciji pa je tudi eden od razlogov za odločanje ustavnega
               sodišča, saj je največji veleposestnik v Sloveniji, trenutno najbrž rimokatoliška
               cerkev, prihajajo pa tudi grofje. Ali so to lahko edini v Sloveniji? Hvala.</p>
            </sp>
            <sp xml:id="SDZ3-Izredna-30-2003-04-08.sp335">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavil gospod Janko Veber. Izvolite.</p>
            </sp>
            <sp xml:id="SDZ3-Izredna-30-2003-04-08.sp336">

               <speaker>JANKO VEBER:</speaker>

               <p>Hvala za besedo, predsedujoča in lep pozdrav vsem. V poslanski skupini Združene liste
               socialnih demokratov ugotavljamo, da je že prvi zakon o spremembah in dopolnitvah
               zakona o kmetijskih zemljiščih, ki je bil vložen v proceduro bil slab in predvsem
               nepravočasno vložen in bi že zaradi tega nastala pravna praznina, o kateri danes
               veliko govorimo, torej, da ne bi veljale omejitve o prometu s kmetijskimi zemljišči.
               Tudi drugi zakon, ki je bil vložen s strani poslanskih kolegov, gospoda Janeza
               Podobnika, mag. Janeza Krambergerja in kolega Francija Rokavca je pripravljen ravno
               tako na hitro, nepremišljeno in vloženo v bistvu po skrajšanem postopku.</p>
               <p>Zakaj govorimo, da sta oba zakona slaba? Iz enostavnega razloga, ker oba uzakonjata,
               da bo propadlo na tisoče malih in srednjih kmetij in da bo ostalo brez dela na tisoče
               delavk in delavcev v kmetijskih podjetjih. S tem zakonom se to uzakonja. In zato smo
               v vseh pogajanjih in usklajevanjih poskušali doseči, da se zakon napiše v drugačni
               obliki, predvsempa v obliki, ki bo skladna z zakonom o kmetijstvu, kajti zakon o
               kmetijstvu je določil cilje kmetijske politike, ki govorijo o tem.</p>
               <p>Cilji kmetijske politike v zakonu o kmetijstvu so naslednji: stabilna pridelava
               kakovostne in čim cenejše hrane ter zagotavljanje prehranske varnosti, ohranjanje
               poseljenosti podeželja in krajine, varstvo kmetijskih zemljišč pred onesnaženjem in
               nesmotrno rabo, trajno povečevanje konkurenčne sposobnosti kmetijstva, zagotavljanje
               primerne dohodkovne ravni kmetijskim gospodarstvom, uresničevanje načel varstva
               okolja in ohranjanje narave. Te cilje je možno doseči samo z obstojem majhnih,
               srednjih, velikih in seveda tudi kmetijskih podjetij. Da ne bo dvoma o tem, kar
               govorim, lahko povem, da ima prednost pri nakupu kmetijskega zemljišča kmet, ki mu
               kmetijska dejavnost pomeni edino ali glavno dejavnost - to je samo velik kmet. Tu ni
               možnosti, da pride v igro, če temu tako rečem, mali ali srednji kmet. Uzakonja se
               prednost tistemu, ki mu pomeni kmetijska dejavnost edino ali glavno dejavnost, torej
               v tem primeru samo veliki kmeti. Deloma smo uspeli to ublažiti s postopkom pri
               zakupu, tako da ima možnost pridobiti zemljišče zakupnik, ne glede na to, ali je to
               velik kmet ali je to majhen, srednji ali je to kmetijsko podjetje. Tako da si štejemo
               to tudi za velik uspeh, da smo vsaj kolikor toliko približali uravnoteženemu procesu
               razvoja podeželja, predvsem pa poskušamo slediti ciljem kmetijske politike, ki so
               uzakonjeni v zakonu o kmetijstvu.</p>
               <p>Tudi promet oziroma nakup kmetijskih zemljišč smo poskušali vsaj toliko omiliti, da
               ima prednost pri nakupu, denimo, mejaš, kmet mejaš, zato da bo lahko razširil svojo
               kmetijo, res da piše tudi, da samo v primeru, če mu je to edina in glavna dejavnost.
               Vendar pomembno je, da dajemo možnost obstoja tudi kmetijskim podjetjem, ki so
               uvrščena na tretje mesto in lahko pridejo tudi do nakupa kmetijskega zemljišča, če se
               pač mejaš v tem primeru ne bo odločil za nakup. Seveda je pa vse skupaj pod velikim
               vprašajem, predvsem vezano na kmetijska podjetja, ki imajo zemljišča v zakupu, ali se
               bo sklad kmetijskih zemljišč in gozdov Republike Slovenije odločil, da bo zemljišča,
               ki jih imajo v zakupu, po izteku zakupnih pogodb dal v prodajo. Če jih da v prodajo,
               lahko ta podjetja ostanejo brez zemljišč, in seveda tudi to je tista utemeljitev, da
               ostane več tisoč delavk in delavcev lahko brez dela. Tudi sklad kmetijskih zemljišč
               in gozdov Republike Slovenije kot predkupnega upravičenca postavljamo na šesto mesto,
               iz enostavnega razloga, kajti sklad ni bil ustanovljen zato, da kmetuje, ampak da
               opravlja promet s kmetijskimi zemljišči med drugim, in dajemo prednost pri nakupu
               vsem tistim, ki se ukvarjajo s kmetijstvom, s kmetijsko dejavnostjo; na koncu, ko pač
               ni nikogar zainteresiranega od teh, ki se ukvarjajo s to dejavnostjo, pa lahko
               zemljišče kupi sklad in ga poskuša pozneje dati v zakup tistemu, ki bi želel
               kmetovati.</p>
               <p>Torej, s temi rešitvami smo poskušali vsaj nekoliko se približati ciljem kmetijske
               politike, vendar, kot sem povedal, nas še vedno skrbi na tisoče malih in velikih
               kmetij, ki bodo propadle, in na tisoče delovnih mest v kmetijskih podjetjih, ki jih
               ta podjetja ne bodo več zagotavljala. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp337">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Proceduralni predlog, gospod Kramberger, izvolite.</p>
            </sp>
            <sp xml:id="SDZ3-Izredna-30-2003-04-08.sp338">

               <speaker>MAG. JANEZ KRAMBERGER:</speaker>

               <p>Gospa podpredsednica, prosil bi, če lahko zakonodajno-pravna služba pojasni svoje
               mnenje. Predvsem na 2. strani drugi odstavek govori o ustavnosti predlagane rešitve
               predlagateljev. In bi prosil, če lahko to pojasnijo, podpisana je sekretarka, gospa
               Bitenčeva, pripravila pa sta gospa Ogrinčeva in seveda tudi gospa Gorčeva. Prosim, če
               lahko dobimo to pojasnilo, ker namreč menimo, da temu ni tako.</p>
            </sp>
            <sp xml:id="SDZ3-Izredna-30-2003-04-08.sp339">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Če dovolite bomo prešli na razpravo o členih in vloženih amandmajev in v
               okviru te razprave, ker se vsebina pravzaprav nanaša na 1. člen, na vložene
               amandmaje, in seveda besedilo, ki se ga dotika poročilo, tudi zakonodajno-pravne
               službe, pravzaprav običajno je, da nam pisno stališče podajo.</p>
               <p>Želela bi, da nejasnosti, ki se vam ob tem pisnem stališču pojavljajo, naslovite kot
               vprašanje. Ker samo to, da naj pojasnijo svoje poročilo, pomeni, da želimo, da ga
               pred nami pravzaprav preberejo. To pa običajno od zakonodajno-pravne službe nismo
               zahtevali.</p>
               <p>Prehajamo torej na razpravo o členih in amandmajih, ki jo bomo vodili na podlagi
               pregleda amandmajev z dne 8.4.2003 in smo ga danes dobili na klop.</p>
               <p>V razpravo dajem 1. člen in šest amandmajev k 1. členu. Predlagateljica amandmaja pod
               ena in dve je poslanska skupina Slovenske ljudske stranke, pod tri poslanske skupine
               DeSUS, Združena lista socialdemokratov in poslanski klub LDS, z opombo, če bo sprejet
               ta amandma, so amandmaji pod zaporednimi številkami štiri, pet in šest brezpredmetni.
               Predlagateljici amandmaja pod štiri sta poslanski skupini Nove Slovenije in ZLSD, pod
               pet isti dve poslanski skupini in pod šest poslanska skupina Slovenske ljudske
               stranke.</p>
               <p>Torej, o teh amandmajih in o 1. členu odpiram razpravo. Kdo želi besedo? Najprej
               gospod Butolen.</p>
            </sp>
            <sp xml:id="SDZ3-Izredna-30-2003-04-08.sp340">

               <speaker>ANTON BUTOLEN:</speaker>

               <p>Hvala za besedo. Ne bom spregovoril, ne o kmetih in ne o kmetijskih posestih, pač pa
               o zakupnikih, ki niso niti kmetje niti kmetijsko posestvo.</p>
               <p>"Zemljo tistemu, ki jo obdeluje" - je parola, ki smo jo tu danes slišali večkrat, na
               žalost v okolju, iz katere izhaja, ni bila nikoli uresničena. Viničarstvo ni bilo pri
               nas nikoli odpravljeno, tudi po drugi svetovni ne. Bivši viničarji so dobili v najem
               stanovanja in so delali na kombinatovi zemlji. Po osamosvojitvi Slovenije oziroma s
               prehodom zemlje v sklad kmetijskih zemljišč so ti delavci, ki so prej delali v
               kombinatu, bili tako rekoč prisiljeni, če so hoteli zagotoviti svojo eksistenco,
               vzeti v najem zemljo, v glavnem je šlo za 40 ali pa več tisoč trsov.</p>
               <p>Danes se ti ljudje, končno, želijo to zemljo kupiti. V teh letih so se zavestno
               odpovedovali marsičemu in so zbirali denar, da so si nabavljali stroje in
               zagotavljali svojo eksistenco, prav tako pa želijo to zemljo odkupiti. Bojazen, vsaj
               pri nas, ne govorim o nekaj tisočih, govorim pa o kakšnih sto ljudi, ni bojazni, da
               bi ta zemlja prešla v tuje roke. Prešla bo v domače, slovenske roke, v roke
               domačinov, v roke tistih, ki so jo sami ali njihovi predniki stoletja obdelovali. V
               tem smislu sem v tem tednu dobil precej klicev. Nekateri so bili ogorčeni, da so
               zakupniki komaj na tretjem mestu, čeravno zdaj tu vidimo, da je pravzaprav tudi to
               sporno.</p>
               <p>V glavnem, v tem smislu bom podprl tretji amandma, ki so ga vložile tri poslanske
               skupine, ostalih amandmajev pa ne bom podprl. Hvala.</p>
            </sp>
            <sp xml:id="SDZ3-Izredna-30-2003-04-08.sp341">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Sušnik, izvolite.</p>
            </sp>
            <sp xml:id="SDZ3-Izredna-30-2003-04-08.sp342">

               <speaker>FRANC SUŠNIK:</speaker>

               <p>Hvala lepa. Spoštovana gospa podpredsednica, rad bi dve zadevi odprl. Najprej v
               povezavi z amandmajem številka 4 k 1. členu. Rad bi poudaril, da obnavljamo ta naš
               poskus, da bi se občina spet uvrstila v krog predkupnih upravičencev. To iz
               preprostega razloga, ker mislim, da je to nujno potrebno za normalno funkcioniranje
               in razvoj podeželja in za uveljavljanje tistega ekosocialnega vidika kmetijskega
               razvoja.</p>
               <p>Bi pa rad opozoril na eno drugo zadevo in v tem primeru bi rad tudi slišal mnenje
               pravne službe. Dejstvo namreč je, da ta zakonski predlog ni bil posredovan v presojo
               oziroma v mnenje lokalnim skupnostim v skladu - mislim, da z nekim 92. členom -zakona
               o lokalni samoupravi. Gre samo za doslednost. Vladni predlog zakona, ki je na isto
               temo, je bil posredovan in naj spomnim, da je tako skupnost občin Slovenije kot
               ostale občine, ki so se odzvale, da so nasprotovale temu, da se občina črta iz kroga
               predkupnih upravičencev. Pa ne glede na to. Če je bila ta pomanjkljivost oziroma ta
               prepust narejen z namenom, da se zakona ne sprejme, potem svoj del razprave umikam
               samo zaradi tega, da se zakon sprejme, ker ničesar več ne morem pri tejzadevi
               verjeti. Dopuščam tudi možnost, da občinam to ni bilo posredovano v obravnavo, ta
               zakonski predlog, tudi zaradi tega oziroma s skritim namenom, da potem najdemo
               proceduralni razlog, da se zakon ne sprejme in da se nadaljuje pravna praznina.
               Poglejte, vse je mogoče glede na to, kar smo danes slišali in videli. Ne glede na to
               bi jaz vseeno rad mnenje pravne službe, kako je s tem, ker dejstvo je, da ta zakonski
               predlog ni bil posredovan lokalnim skupnostim v obravnavo. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp343">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Po vrstnem redu, če sem prav videla roke, najprej gospod Kebrič, potem
               gospod Džuban, potem gospod Sok. Gospod Kebrič, izvolite.</p>
            </sp>
            <sp xml:id="SDZ3-Izredna-30-2003-04-08.sp344">

               <speaker>IVAN KEBRIČ:</speaker>

               <p>Hvala za besedo. Spoštovani gospod minister, vaša spremljevalca in kolegice in
               kolegi! Opredelil se bom, kar enostavno pri prvem členu za prve tri amandmaje. Tisti,
               ki mislimo ali vemo, da nam je kmetijska politika blizu - ali ob srcu ali po znanju,
               poznavanju - imamo take in drugačne povezave in se, trdim, spoznamo na to kmetijsko
               politiko. Moram odločno povedati, da kmetijska politika ni ali ta predlog zakona
               edino politično vprašanje. Daleč od tega. Za kmetijsko politiko je enako pomembno
               gospodarstvo, pa ne bom navajal vseh ostalih, predvsem pa tudi nacionalni interes. Če
               gledamo gospodarski vidik, so poznani podatki, koliko prebivalcev se ukvarja s
               kmetijstvom in koliko to kmetijstvo prispeva v družbeni bruto proizvod naše države.
               Zagovarjam tezo, da je nujna koncentracija, to se pravi, povečevanja površin
               kmetijskih zemljišč, kajti takšna razdrobljenost ne more biti v nobeno korist, razen
               kakšnemu posamezniku, ki ima tam nekje svoj vikend.</p>
               <p>Druga stvar pa je, ne poznam države v Evropi, razen ene, ki brez vojne in brez
               drugega povečuje svoje kmetijske površine; to je Holandija, ki izsušuje morje in tako
               naprej, naša kmetijska površina pa bo vedno manjša z izgradnjo takih in drugačnih
               potez infrastrukture, kot so stanovanja, kot so ceste in vse ostalo. To se pravi, če
               imamo vse to pred očmi, potem so nam ti trije prvi členi oziroma prvi amandma k
               prvemu členu logičen in zato jih bom tudi podprl. Dejstvo pa je, da ostaja določena
               prioriteta, za kaj smo zainteresirani. Zainteresirani smo pri nakupu zemljišč, da se
               ta predvsem pri kmetih, ali pa pri zadrugah, agrokombinatih, kakor so pač razvrščeni
               po prioritetni listi, kakršno predlagamo, tisti, ki bodo svoje površine povečevali in
               ki bodo od tega živeli. Daleč od tega, da bi kadarkoli podprl, da dobijo občine kako
               prioriteto. Povejte mi, katera občina ali občinski funkcionarji se bodo ukvarjali s
               kmetijstvom in obdelovali zemljo! Nonsens! Druga je pa stvar, da moramo dati zemljo
               tistemu, ki jo bo prvenstveno uporabljal in obdeloval, da bo od te zemlje živel. In
               to je intenca tega zakona, da želimo površine čim bolj povečati.</p>
               <p>Gospe in gospodje, bojazen pred tujci je tako rekoč izmišljotina za populacijo ali
               popularnost določenih. Povejte mi, kateri tujec bo prišel sem in bo tu obdeloval
               zemljo! Kvečjemu bi si rad kupil kako zemljišče, da bi si zgradil vikend ali kaj
               podobnega, vendar imamo za to druge zakone, da bomo take stvari preprečevali. Druga
               je pa stvar, da tisti, pod narekovaji, "fevdalci", ki že imajo pri nas določena, bom
               rekel, veleposestva po denacionalizaciji, so seveda zainteresirani, da še kaj
               dokupijo. Ampak osnovni problem je- ker smo vnesli varovalko - da mora sam obdelovati
               in da mora od tega živeti, kajti ne želimo več, da bi bili naši ljudje in prebivalci
               na področju kmetijstva, kot so včasih dejali, dninarji, taberharji in tako
               naprej.</p>
               <p>Če bomo te tri amandmaje sprejeli, potem sem trdno prepričan, bomo dosegli tisto, kar
               želimo. Menim, da bodo še drugi zakoni prišli na tapeto oziroma na dnevni red, kar se
               tiče kmetijske politike, in bomo takrat imeli še mnogo priložnosti, da bomo svoj
               nacionalni interes in svoje znanje ter poznavanje kmetijske politike ter vsega tega,
               kar se tu dogaja, lahko izrazili. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp345">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dovolite, da, preden dam besedo gospodu Džubanu, gospodu Sušniku pojasnim
               njegovo vprašanje. Pravzaprav gre za uporabo poslovnika državnega zbora v predhodnih
               postopkih, in sicer mnenje je bilo, da glede na to, da so s predlogom zakona o
               spremembah in dopolnitvah zakona o kmetijskih zemljiščih, 
                  EPA 758
               /III lokalne skupnosti že bile seznanjene, predloženi predlog zakona pa v ničemer
               ne spreminja določb, ki se tičejo občin, je bila podana ocena strokovnih služb
               državnega zbora, da tega predloga zakona, ki je povzemal enako vsebino, ni potrebno
               ponovno pošiljati lokalnim skupnostim. Toliko v obrazložitev. Besedo ima gospod
               Džuban. Izvolite.</p>
            </sp>
            <sp xml:id="SDZ3-Izredna-30-2003-04-08.sp346">

               <speaker>GEZA DŽUBAN:</speaker>

               <p>Hvala lepa. Jaz bom morda najprej v svoji razpravi odgovoril kolegu Sušniku. Mislim,
               da mi poslovniško ne bo zamerjeno. Res je, da v tem vrstnem redu prednostnih
               upravičencev v nakupu kmetijskih zemljišč ni občin, vendar, upam, da mislimo o isti
               zadevi, občine so skozi zakon o graditvi objektov že vnaprej toliko rešene, da na
               vseh zemljiščih, kjer imajo interes razvijati karkoli drugega, kar ni kmetijska
               dejavnost, imajo možnost rezervacije na zemljiščih od nepremičnin. Problem je v tem,
               da nekatere občine, seveda, zdaj je zadeva padla v vodo, ker kolegov ne zanima več,
               in je pri nekaterih občinah zadeva poenostavljena in se razglasijo kot prednostni
               interesenti na vseh nepremičninah in ljudje morajo romati na občino za vsako zadevo,
               ki se prodaja v tem primeru kot kmetijsko zemljišče. To je bil tudi razlog, da so vsi
               ti amandmaji, ki so nastajali, vključno z osnovnim predlogom zakona, brez občin, ker
               po mojem so občine primerno rešene skozi drugi zakon in lahko vse prostorske probleme
               rešijo na zemljiščih, ki se potem seveda prekategorizirajo v nezazidana stavbna
               zemljišča ali kakorkoli jih že imenujemo, za svoje potrebe razvoja občine kot
               take.</p>
               <p>Drugo, kar želim reči je ta veliki očitek na lov na kmetijska zemljišča. Kmetijska
               zemljišča s profitabilnega vidika sploh niso interesantna. Če jih uporabljaš za
               osnovno dejavnost, se vložek refundira, če primerjaš z zakupom v 100 letih, pri eni
               povprečni ceni 1 milijon ali 1,5 milijon po ha, če je več, toliko pozneje, s čistim
               profitom po enoti površine pa verjetno nekajkrat prej, manj kot v 20, 30 letih pa ne.
               Je pa res, da jih veliko špekulira v tem trenutku, da bi jih uporabili v druge
               namene. Ker ste to zgodbo kritizirali, kolegi župani, pa zdaj jaz kot župan ne mislim
               nič slabega, tudi tega ni več, ki je o tem govoril, občine pa imajo tukaj
               pristojnost, da rečejo, če bo na kmetijskih zemljiščih v njihovi občini nekaj
               drugega, kot kmetijska dejavnost.</p>
               <p>Iz mojih izkušenj so se tovrstne špekulacije izjalovile mnogim. Recimo na trasi
               avtoceste, ki je bila predvidena, še ni bila zakoličena, so mnogi kupovali kmetijska
               zemljišča morda iznad cene, ker se je pa trasa spremenila, so bankrotirali pozneje.
               Bojim se, da se bo tudi tokrat nekaterim tako zgodilo in si bodo sami krivi, ne pa
               mi, ker je pravna praznina. Nekaj ihte je morda tudi zaradi tega, ker zganjamo na
               prometu s kmetijskimi zemljišči preveliko birokracijo. Zaradi tega so tudi nekatere
               rešitve zakona takšne, ki to birokracijo delno zmanjšujejo in mislim, da če bomo
               sprejeli ta zakon vsaj z nekimi rešitvami, ki tukaj so, da bo birokratiziranja
               oziroma postopkov in letanja od urada do urada manj, kot je to bilo v
               preteklosti.</p>
               <p>Pri 1. členu smo. Jaz bom pri 1. členu podprl prve štiri amandmaje, o naslednjih pa
               imam svoje mišljenje in se bom takrat opredelil. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp347">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Džuban, odprta je razprava o vseh amandmajih in o 1. členu v
               celoti, tako da poznejše opredeljevanje ne bo možno, tako da razprava o vseh
               amandmajih teče zdaj.</p>
               <p>Po vrstnem redu dovolite, da vam vnaprej povem, da se boste lahko pripravili, so se k
               besedi priglasili, najprej gospod Sok, gospod Kangler, Rokavec in Malovrh. Gospod
               Sok, izvolite.</p>
            </sp>
            <sp xml:id="SDZ3-Izredna-30-2003-04-08.sp348">

               <speaker>ALOJZ SOK:</speaker>

               <p>Hvala za besedo. Rad bi želel razpravljati, in sicer bi najprej o amandmaju pod
               zaporedno številko 3. Rad bi vas obvestil, da je odbor za kmetijstvo vsebinsko enak
               amandma, kot je tukaj napisan in ponovno predlagan, dvakrat že zavrnil. V odboru za
               kmetijstvo smo se o tem, ob pomoči vlade, ki je tukaj bolj opazovalec, o tem veliko
               pogovarjali in z določenimi argumenti ta amandma dvakrat zavrnili.</p>
               <p>Rad bi vas opozoril na to, da je v strategiji razvoja slovenskega kmetijstva
               zapisano, leta 1993 je državni sprejel to strategijo in v strategiji je zapisano, da
               je osnovni nosilec kmetijske proizvodnje v Republiki Sloveniji družinska kmetija. Se
               pravi, da bi morala biti zakonodaja na tem področju tudi naravnana na to strategijo,
               sicer prihaja do tega, kar dr. Bajuk večkrat, izgleda sicer da neuspešno, opozarja,
               da pač pri nas prihaja do razkoraka med besedami in pa dejanji.</p>
               <p>Meni je zelo žal, da tukaj vlada oziroma minister pravi, da glede tega predloga nima
               stališče vlade, ampak da je samo na razpolago stališče ministrstva, ki podpira zakon,
               kakršenkoli bo sprejet.</p>
               <p>Rad bi vam povedal, da je vrstni red, ki ga je predlagala vlada v prejšnjem zakonu,
               ustrezen in če pogledate zakonodajo v članicah Evropske unije, je večina držav
               sprejela zakonodajo, v katerem daje tistim, ki se ukvarjajo s kmetijstvom, in to so
               seveda individualni proizvajalci-kmetje, prednost pred ostalimi. Če pa bo ta amandma
               sprejet, pa bo seveda zakupnik zemljišča visoko uvrščen na listi predkupnih
               upravičencev. Kdo je mišljen pod tem zakupnikom kmetijskega zemljišča? Ne tako, kot
               ste, kolega Butolen, vi razumeli, kajti to, kar ste vi razumeli in ste to primerjali
               s situacijo na področju vinogradništva, vsaj pred časom je bilo tako, to niso bili
               zakupniki, ampak najemniki. Zakupnik je bil nekdo drug. Zakupnik je bil, ne vem, če
               se še vedno tako imenuje,ampak svoj čas je bil to kmetijski kombinat Ptuj. Oni imajo
               zakupne pogodbe sklenjene, ki se končajo leta 2003. Ko bo ta zakon sprejet, bodo ti
               isti zakupniki imeli prednostno pravico te svoje zakupe podaljšati - za to gre. Če bi
               Liberalna demokracija in Združena lista predlagali, da imajo delavci, ki delajo na
               teh površinah, neko predkupno pravico, bi to bilo za sprejeti, bi to bila neka
               rešitev. Vi pa enostavno predlagate, da se do teh zemljišč dokopljejo kmetijska
               podjetja. In govorite, da ni bojazni, da bi tujci prišli do slovenske zemlje. Seveda,
               saj ne bodo direktno kupovali slovenskih zemljišč; lahko pa se zgodi, da bodo
               kupovali podjetja, ki bodo imela v lasti kmetijska zemljišča, in bodo na ta način...
               Lahko vam povem, da že obstajajo nekateri indici, da bodo določena tuja podjetja na
               takšen način prišla do slovenske zemlje. Ne bi rad tu imenoval nobenega podjetja,
               ampak imam podatke, da se zadeve pripravljajo v tej smeri.</p>
               <p>V bistvu je ta amandma, ocenjujem, zelo nevaren in gre za izredno občutljivo
               vprašanje, ki se tiče tudi, če hočete, obstoja slovenskega podeželja in slovenske
               identitete ob vstopu v Evropsko unijo. Vendar očitno je, da vlada tu na tem področju
               špekulira, deluje kot "razštelani" ansambel in da pač mi v opoziciji tega ne moremo
               zaustaviti in boste pač odločili, kot boste odločili, in seveda za to prevzeli tudi
               veliko odgovornost, ki se lahko na podlagi tega tudi pričakuje.</p>
               <p>Toliko o amandmaju pod številko 3. V Novi Sloveniji tega amandmaja ne bomo sprejeli.
               Mislimo, da je vladna rešitev, ki je bila v prejšnjem zakonu in ki je tudi sedaj
               predlagana prek treh poslancev Slovenske ljudske stranke, veliko bolj ustrezna in
               večja zaščita slovenskega kmetijskega prostora.</p>
               <p>Naj na kratko obrazložim še amandma pod številko 4 in amandma pod številko 5.</p>
               <p>Amandma pod številko 4 predlaga, da bi bila med predkupnimi upravičenci - seveda, če
               ne bo sprejet amandma pod številko 3, ker če bo, bo ta postal brezpredmeten - tudi
               občina. To, kar je povedal kolega Džuban, sicer drži, da je to urejeno v zakonu o
               urejanju prostora. Vendar se lahko zgodi, da bodo nekatere občine svoje celotno
               območje opredelile kot zainteresirano območje za nakup nepremičnin in bodo tako
               birokratske postopke samo še povečale, ne pa zmanjšale. Ta amandma pa seveda to
               možnost reducira na tiste nepremičnine, ki bi jih občine potrebovale za svoje
               razvojne programe. Tu je predvsem mišljeno to, kar imajo nekatere občine kot težavo,
               da ne morejo kupiti zemljišč na vodozajetnih območjih. In mogoče bi se našel še
               kakšen razlog, ki bi ga lahko navedel.</p>
               <p>In še peti amandma, ki govori, "kmet, ki ima manj kmetijskih zemljišč..." Dogodi se
               namreč, da imata dva kmeta enako predkupno upravičenost. Kateri kmet je potem
               upravičen do nakupa zemljišča? Logično bi bilo, da v zakon zapišemo, da tisti, ki ima
               manj kmetijskih zemljišč. To je enostavno povzeto, mislim, da imata dve evropski
               državi takšno rešitev, Španija pa, mislim, da Madžarska, in to je iz tega programa
               povzeto. Toliko ob tem.</p>
               <p>Še to povem, da smo se v poslanski skupini Nove Slovenije odločili, če bo amandma pod
               številko 3 sprejet, mi ne bomo glasovali za zakon, ker ne želimo nositi odgovornosti
               za vse posledice, ki jih bo ta amandma imel za področje kmetijskih zemljišč.</p>
               <p>Povem še to, da imajo danes ti zakupniki, na katere cilja ta amandma in ki so ga tudi
               napisali - oni so ga napisali, vi ste ga pa samo podpisali - da imajo ti zakupniki
               danes med posesti v zakupu najboljša slovenska zemljišča na najboljših parcelah. da
               so to komasirana zemljišča in da seveda naši kmetje v bodoče zaradi takšnih rešitev
               ne bodo mogli povečati površin kmetijskih zemljišč. Že danes pa ima marsikateri kmet
               preveliko obremenjenost glede na glavo velike živine, glede na GUŽ po svojih
               površinah.</p>
               <p>Se pravi, nujno je, da ob vstopu v EU damo slovenskim kmetom možnost, da bodo lahko
               pridobili več kmetijskih zemljišč, ali pa bodo mogli zmanjševati stalež živine na
               površine, ki jih imajo. Jaz mislim, da bi to tudi lahko ministrstvo za kmetijstvo
               veliko več k temu povedalo. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp349">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Kangler. Izvolite.</p>
            </sp>
            <sp xml:id="SDZ3-Izredna-30-2003-04-08.sp350">

               <speaker>FRANC KANGLER:</speaker>

               <p>Hvala za besedo. Nisem imel namena, da bi se pri tej točki dnevnega reda oglasil, ker
               so več ali manj mnenje, ki ga imam, povedali moji poslanski kolegi. Vendar, ko sem
               poslušal svojega prijatelja gospoda Kebriča Ivana, ko je govoril o tem amandmajih,
               moram hitro povedati, da bi bil zelo vesel, če bi se moj poslanski kolega, prihajava
               iz istega konca, večkrat mudil pri svojemu poslanskemu kolegu v Šentilju ob Pesnici
               gospodu Pohorcu, bividel v čem je problem.</p>
               <p>Spoštovani poslanci in poslanke, Evropa je pred vrati. Problem slovenskega kmeta je
               ta, da nima zemlje, da bi svojo dejavnost lahko širil in nima denarja, da bi lahko
               pridobil kmetijsko zemljišče. Največji problem je v tem. Ko se boste danes odločili
               in podprli te amandmaje, boste tudi hkrati prevzeli na sebe odgovornost, da boste čez
               pet ali deset let imeli deset tisoč več socialnih problemov v Republiki Sloveniji, ki
               bodo na breme proračuna Republike Slovenije. Vprašajte malo po sosednjih deželah, ki
               so članice Evropske unije, kako to zgleda, ko se te stvari odvijajo, ko prideš v to
               kolo, ki teče v Evropski uniji.</p>
               <p>Prihajam iz takšnih krajev, kjer je slovensko kmetijstvo, slovenski kmet iz doline
               bil potisnjen v času komunizma na obrobje Slovenskih goric, pa Slovenske gorice s par
               hektarji zemljišča, to kolega Pohorec dobro ve, koliko njegov kmet ali pa kmetje iz
               tistega okolja lahko pridobijo zemljišča, koliko imajo in koliko bodo lahko
               .../Nerazumljivo./... proti sosedom, ki so dva kilometra na tisti strani meje. V tem
               amandmaju dati te kmete, ki si s trdim delom in z rokami služijo svoj kruh, blažijo
               socialno stisko in krizo, v podrejen položaj napram drugim, je ena velika sramota.
               Komunizem tega ni delal, kar dela sedaj parlamentarna demokracija. To je resnica. In
               še enkrat povem. Meni je vseeno, kakšen predlog in kateri amandmaji bodo danes šli
               skozi, samo zavedati se moramo, da čez pet let bo 10.000 socialnih problemov več. Ti
               ljudje, ki so na meji rentabilnosti s svojimi kmetijami, ne bodo zmogli več, če ne
               bodo povečali svoje intenzivnosti, ne bodo mogli več izplačevati socialnih prispevkov
               in drugih prispevkov in bodo v breme države. Zato je pred nami velika odgovornost,
               kako in na kakšen način se bomo opredelili do teh amandmajev. Če pa želimo, da bo
               slovenskih kmetov desetih letih za 50% manj in s tem se bo povečala za 50% socialna
               kriza in socialni izzivi v Republiki Sloveniji, ki bodo na breme proračuna Republike
               Slovenije, pa izglasujmo tako, kot ste več ali manj tiha koalicija, DeSUS, Združena
               lista in LDS, ali pa zloglasna koalicija izglasovali. In če tega nismo mogli
               uskladiti v koaliciji, je velika žalost.</p>
               <p>In še naprej, kaj se mi kot postavlja vprašanje. Strinjam se s poslanskim kolegom
               Geza Džubanom, ki govori o špekulacijah. Res je. Špekulacije so tako v kmetijstvu, v
               gospodarstvu, vsepovsod. Tudi danes, pred tem smo razpravljali o 1. točki, o SIB
               banki, so bile takšne ali drugačne špekulacije glede vrednosti delnic. In tudi tu se
               dogajajo take špekulacije. Vprašampa vas, ali ste pripravljeni podpreti sklep, da
               davčna uprava seznani državni zbor, kdo je v tem času opravil te transakcije, kjer je
               pravna praznina. Podprite takšen sklep. Potem bomo pa lahko ugotovili, da so takšni
               in drugačni funkcionarji kupovali takšno in drugačno zemljišče na Primorskem. Eni
               bodo jagode sadili, drugi imajo hotele, pa še zraven rabijo kmetijsko zemljišče, da
               se bo v popoldanskem času še malo se sprostil na kmetijski zemlji, čez 20 let pa
               spremenil v takšno ali drugačno zemljišče. Špekulacije so pač vsepovsod prisotne.
               Vendar, komu služi ta pravna praznina, komu služi? Da takšen zakon ne dobi podpore v
               državnem zboru in da imamo takšno pravno praznino, to je dejansko stvar koalicije, ne
               opozicije in tu nosimo mi odgovornost. In še enkrat vas opozarjam, spoštovani
               poslanski kolegi, kako bomo glasovali pri teh amandmajih. Prevzemamo odgovornost za
               naprej, da bomo takšno in drugačno socialno krizo s tem pa res povzročili, ne danes
               ali jutri, po petih oziroma desetih letih Slovenije znotrajEvropske unije, če ne bomo
               dali vsem enake možnosti, tako kmetom kot tistim delovnim organizacijam in vsem
               ostalim, ki kakorkoli živijo od zemlje in delajo na zemlji.</p>
            </sp>
            <sp xml:id="SDZ3-Izredna-30-2003-04-08.sp351">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospodu Butolenu se opravičujem, sem spregledala prej, da se je javil k
               besedi, in sicer želi gospodu Soku, ki je njegovo razpravo očitno napačno razumel,
               podati pojasnilo v obliki replike. Izvolite, gospod Butolen.</p>
            </sp>
            <sp xml:id="SDZ3-Izredna-30-2003-04-08.sp352">

               <speaker>ANTON BUTOLEN:</speaker>

               <p>Jaz res nisem videl nobene pogodbe, ampak dopuščam, da ljudje, ki imajo pogodbe, vedo
               s kom pogodbo imajo, ali s skladom, ali z bivšim kmetijskim kombinatom. Meni so
               zagotavljali, da jo imajo s skladom. Če to ni res, potem se opravičujem, ampak zdaj
               ne verjeti nekomu, ki neko pogodbo ima dvanajst let, potem pač ne vem, kaj je. Samo
               toliko. Hvala.</p>
            </sp>
            <sp xml:id="SDZ3-Izredna-30-2003-04-08.sp353">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In zdaj razprave po naslednjem vrstnem redu, ker želim, da ste
               pripravljeni: gospod Rokavec, Malovrh, Kramberger, gospod minister, gospod Veber,
               gospod Potrč. Najprej ima besedo gospod Rokavec. Izolite.</p>
            </sp>
            <sp xml:id="SDZ3-Izredna-30-2003-04-08.sp354">

               <speaker>FRANCI ROKAVEC:</speaker>

               <p>Hvala za besedo. Jaz se bom osredotočil na tretji amandma poslanskih skupin LDS-a,
               Združene liste in pa DeSus-a. Ta amandma spreminja tudi prvotno vladno rešitev, ki jo
               je že tudi sprejela vlada. Vlada je verjetno o prejšnjem predlogu zakona, ko ni
               podprla te rešitve, še izhajala iz sprejete strategije razvoja slovenskega kmetijstva
               v letu 1993. Dejstvo je, da s sprejetim amandmajem, še enkrat ponavljam, spreminjamo
               strategijo razvoja slovenskega kmetijstva. Trdim, da zakupnik zemljišča, ki je na
               prodaj, ki je na tretjem vrstnem redu, ni na tretjem vrstnem redu, ampak je najmanj
               na drugem vrstnem redu, kljub temu, če bo to tako sprejeto. To pa iz sledečega
               razloga: mejaš ne bo seznanjen, kdaj bo njegova sosednja parcela na prodaj. To bo
               samo, če bo slučajno prišel na upravno enoto in bo videl, da je na oglasni deski
               nabito, da je na prodaj zemljišče. Zakupnik bo to vedel. Zakupnik bo to vedel, ker bo
               vedel, kdaj se mu izteče zakupna pogodba, in bo preklemano pozoren, če bo opravljal
               kmetijsko dejavnost, kakšna bo njegova usoda po izteku zakupne pogodbe; ali želi
               lastnik prodati to parcelo ali obnoviti zakupno pogodbo. Zato sem prepričan, da je
               prednostni vrstni red pri nakupu, tudi če ga sprejmemo pod točko tri takšen, kakršen
               je, ne bo na drugem vrstnem redu v praksi kmet mejaš, ampak bo to zakupnik. Se pravi,
               solastništva imamo pa zelo malo. Zato s tem amandmajem dajemo možnost v tej državi,
               da predvsem kupujejo ta kmetijska zemljišča, ki bodo na prodaj, kmetijske
               organizacije, tiste, ki imajo denar. S tem se spuščamo na najbolj nevarno polje,
               čeprav že danes to veliko govori, to ni nacionalni interes in tako naprej, da bomo
               najboljšo kmetijsko zemljišče spravili na odprto sceno in možnost, da lahko preko
               organiziranosti delniških družb preko noči spremeni lastništvo, da pride po to
               lastništvo tujec.</p>
               <p>Jaz sem prepričan, da je dosedanji zakon o kmetijskih zemljiščih bil zelo kvalitetno
               zaščitno naravnan na tem področju. Prednostna pravica pri nakupu ni bila sporna za
               ustavno sodišče. To je bilo že ne vem kolikokrat povedano. Proti temu tudi ni
               argumentov. Ampak s tem amandmajem se spreminja strategija razvoja kmetijstva. Bilo
               je ugotovljeno, da imamo premajhne kmetije. Tudi s tem mehanizmom nočemo dati vsaj
               prednostno pravico pri nakupu kmetijam. Tudi s tem amandmajem tega nočemo. Hočemo
               dati večjo možnost za učvrstitev delniških družb, ki v Evropski uniji na področju
               kmetijstva absolutno niso dominanta. Dominanta so družinske kmetije v Evropski uniji.
               Se pravi, mi pospešujemo nekaj drugega, kar je v evropski kmetijski politiki in kar
               so tudi cilji evropske kmetijske politike, da se tiste kmetije, ki so prevelike,
               zmanjšujejo z raznimi ukrepi. Tudi amandma naše poslanske skupine, ki je bil sprejet
               na odboru za kmetijstvo, je šel v tej smeri, da bi prednostno pravico omejili, ne da
               bi dosegli maksimum ali da bi omejili s tem tudi možnost nakupa. Če ni prednostne
               pravice, je možno tudi po našem amandmaju, da se nakupi tudi več. Ampak to je
               minimum, kar smo hoteli, da se na nek smiseln način tudi omeji prednostna pravica pri
               nakupu.</p>
               <p>Na drugi strani pa, da se zaveže tako pri nakupu, kakor pri zakupu kmetijske
               organizacije, da bodo le-te zaposlovale delavce, ne, da se bomo šli novodobno
               viničarstvo, česar se nekatere kmetijske organizacije v državi že poslužujejo in ne
               zaposlujejo delavcev. Lep tak primer je tudi primer gospoda Butolena. Jaz ne vem,
               kakšno lastništvo je, s katerim imajo dotični bivši delavci kombinatov v Halozah
               sklenjene pogodbe, ali je to kmetijska organizacija ali sklad, tega ni točno vedel v
               svojem nastopu tudi gospod Butolen. Vem pa, da so bile informacije, da je tak način
               delovanja kmetijskih organizacij v Sloveniji tudi prisoten. Mi smo s tem amandmajem
               želeli obdržati delovna mesta v kmetijskih organizacijah. Tisto, kar je kolega Veber
               prej povedal, je bilo čisto natolcevanje in podajanje laži temu zboru in slovenski
               javnosti.</p>
               <p>Naš amandma sledi k temu, da se pri prednostni pravici za nakup in zakup, na eni
               strani, sprožijo mehanizmi tudi za morebitne vzpostavitve prevelikih kmetij, na drugi
               strani, da se zagotovi v kmetijskih organizacijah, da bodo delavci lahko zaposleni in
               da bodo kmetijske organizacije tudi s primerljivo površino kot prednostni način pri
               mehanizmu nakupa in zakupa vezane, da imajo zaposlene delavce, da ne uvajajo "by
               pass" viničarskih odnosov.</p>
               <p>Zato sem prepričan, da bi bilo še kako umestno, da bi državni zbor zakon, ki ga je
               dopolnil odbor za kmetijstvo v taki vsebini, razen še nekaterih amandmajev, tistih,
               ki smo jih tudi predložili v poslanski skupini, sprejel. To bo pokazal tudi čas, da
               smo imeli prav, ampak bojim se, da bo takrat prepozno. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp355">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Malovrh, izvolite.</p>
            </sp>
            <sp xml:id="SDZ3-Izredna-30-2003-04-08.sp356">

               <speaker>JURIJ MALOVRH:</speaker>

               <p>Hvala lepa za besedo. Jaz bom precej krajši od mojega predgovornika. Podprl bom
               zakon, podprl bom tudi naše amandmaje oziroma amandmaje poslanske skupine, mogoče s
               stisnjenimi zobmi tudi amandma poslanske skupine LDS, Združene liste in DeSUS-a.</p>
               <p>Rad bi pa repliciral kolegu Gezi Džubanu, pa tudi kolegi Sušniku, ampak ne
               zlonamerno, bolj kot pojasnilo. Škoda je, da v 1. členu ne piše, da imajo pravico za
               nakup tudi občine.</p>
               <p>Bom pojasnil, zakaj. Svoj čas so občine odkupile zemljišče, ki je bilo na razpolago.
               V okviru zazidalnega načrta, kjer je sedaj pravica občine, da odkupi od fizičnih
               lastnikov zemljišča, občina velikokrat preplača to zemljišče, kajti velja tržna
               vrednost. Kmetje pa velikokrat želijo ne prodati, ampak zamenjati zemljišče in občine
               so takrat zamenjevale ena proti ena ali ena proti ena in pol, ali pa celo ena proti
               dva, kar sedaj ni mogoče. Tu samo toliko.</p>
               <p>Zakon bom podprl, pa tudi vam predlagam, da ga ravno tako podprete. Časnik Finance
               opozarja na nekaj, in sicer, da na tem področju velja pravna praznina in omogoča
               izbrancem z dobrimi povezavami in dopušča možnost poceni špekulativnega nakupa
               kmetijskih zemljišč, ki se jim ob spremembi namembnosti precej zviša cena. To ne bodo
               kmetijska zemljišča, kot mi mislimo, tista polja, ampak kmetijska zemljišča, ki so na
               obrobju mest, ki so na obrobju atraktivnih površin, kot so jezera, kot je morje in
               podobno, in če bo veljala pravna praznina, bomo prav mi v državnem zboru omogočili
               špekulantom, da to počno, sedaj in tudi v bodoče. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp357">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kramberger, izvolite.</p>
            </sp>
            <sp xml:id="SDZ3-Izredna-30-2003-04-08.sp358">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Kolegice in kolegi! Želel bi ugotoviti, da je
               predlog nas predlagateljev bil povzet po predlogu vlade, vrstni red. Ta predlog vlade
               najbrž ni nastal kar tako, da se je nekdo usedel, potem pa to kar napisal. Za tem so
               določeni argumenti. Nedvomno je argument strategija slovenskega kmetijstva. Kolega
               Tone Anderlič, tebi se zdi to izredno smešno in se mi pač smejiš, ko to zadevo
               navajam. Zelo resno mislim, zelo resno mislim, kar govorim...</p>
            </sp>
            <sp xml:id="SDZ3-Izredna-30-2003-04-08.sp359">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim, ne segajmo si v besedo! Besedo ima gospod Kramberger.</p>
            </sp>
            <sp xml:id="SDZ3-Izredna-30-2003-04-08.sp360">

               <speaker>MAG. JANEZ KRAMBERGER:</speaker>

               <p>Čisto resno sem ga uporabil, nič po nemarnem.</p>
               <p>Glejte, hočem opozoriti na resnost predloga, ki ga je dala vlada na osnovi nekih
               argumentov in strategij. Želimo slediti politiki, da se vzpostavi ravnotežje med
               obstoječimi kmetijskimi posestmi; da se spodbuja nastanek novih uravnoteženih
               posestev in da lahko tudi mladi gospodarji začnejo gospodariti na slovenskih
               kmetijah. S tem, ko se uvaja nek sistem, se preprečuje špekulacije. Ti argumenti, ki
               so bili tu povedani v podporo tretjemu amandmaju, da so se s tem približali razvoju
               podeželja, kolegice in kolegi, to ni res! S tem absolutno favorizirate delniške
               družbe, kmetijska podjetja, da bodo lahko prednostno to zemljo kupili. S tem ne bomo
               razvijali slovenskega podeželja, ker to ni v skladu z našimi sprejetimi dokumenti.
               Kako lahko vi tukaj sprejmete oziroma napišete strokovni predlog, če imamo za to na
               ministrstvu cel kup zaposlenih ljudi, ki te stvari študirajo in so jih tudi
               predlagali. Strinjam pa se, da je vlada prišla prepozno s tem dokumentom v državni
               zbor. To pa je resnica.</p>
               <p>V predlogu zakona je napisano tudi, kako imajo druge države to urejene. Poglejte,
               napisano je, da ima Francija limit, 100 ha kmetijskih površin, Danska 70. V Avstriji
               smo slišali, kako to Avstrija ureja, ko smo bili na obisku v deželi Štajerski,
               Madžarska ima zgornjo mejo 300 ha, pri nas bi pa uzakonili, da lahko praktično te
               delniške družbe pokupijo kompletno tisto, kar ima država na razpolago, in "nikome
               ništa", kot smo že večkrat slišali.</p>
               <p>Kolegice in kolegi, ta odstavek v dopolnjenem predlogu zakona, ki govori, da
               predkupni upravičenec ima prednostno pravico nakupa največ do takega obsega zemljišč,
               ki se določi tako, da se število oseb, ki so zaposlene na dotičnem gospodarstvu,
               pomnoži s 40 ha primerljivih kmetijskih površin in da se tudi upošteva tisto, kar že
               ima v lasti. Ta predlog gre v kontekst te kmetijske politike. Jaz bi resno, gospa
               podpredsednica, prosil, da naj služba za zakonodajo pride sem v to dvorano in naj
               pojasnijo ta drugi odstavek na drugi strani njihovega mnenja. Jaz ocenjujem, da gre
               za zavajanje poslancev, tako kot je tukaj napisano. Jasno je, da je pravica neomejena
               s tem našim predlogom, tako kot tudi govori odločba ustavnega sodišča. Omejena je pa
               prednostna pravica. Ti dve zadevi je treba ločiti. Jaz bi prosil, če lahko pridejo te
               gospe in to pojasnijo. Jaz vsekakor ne bom podprl tega tretjega amandmaja in tudi
               predlagam, kolegice in kolegi, da ga ne podprete. Hvala.</p>
            </sp>
            <sp xml:id="SDZ3-Izredna-30-2003-04-08.sp361">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod minister. Izvolite.</p>
            </sp>
            <sp xml:id="SDZ3-Izredna-30-2003-04-08.sp362">

               <speaker>MAG. FRANC BUT:</speaker>

               <p>Hvala lepa. Mislim, da je nesporno res, da absolutna prednost občine je določena z
               zakonom o urejanju prostora v 85. členu, kjer se na osnovi občinskega odloka določi
               območje predkupne pravice. V tem primeru občina tudi lahko pravilno in na pravi način
               rešuje to predkupno pravico za svoje razvojne potrebe.</p>
               <p>Hkrati je tudi absolutna prednost občine določena z zakonom o gozdovih, ki določa
               absolutno predkupno pravico v primeru varovanih gozdov. Eno in drugo je v tem
               predlogu navedeno v drugem odstavku 17. člena, kjer je navedeno, da v tem primeru tak
               prednostni vrstni red ne velja. Tudi pojasnilo, v primeru Haloz, če prav vem, je
               zadeva popolnoma jasna. Na osnovi tega predlaganega zakona je jasno, da ima zakupnik
               v tem primeru predkupno pravico ali predzakupno pravico, ker je kot fizična oseba
               zakupnik. Seveda, če ima zakup urejen s skladom kmetijskih zemljišč in gozdov, na
               primer v tem konkretnem primeru. Drugače je pa pravzaprav sploh ne more imeti, ker na
               osnovi jasnih pogodbenih obvez med skladom in tistim, ki jemlje zemljo v zakup, ni
               možen podzakup, se pravi, podzakup ni dovoljen. Tako da tu tega problema sploh ne bi
               smelo biti.</p>
               <p>Mogoče samo še dve stvari. Treba je povedati, da je vlada svoj predlog zakona v
               državni zbor poslala 30. januarja. Pred tem se je dolgo, dolgo časa usklajeval, dolgo
               časa brezuspešno usklajeval, kar priča tudi ta razprava. Lahko tudi sklepamo, da se
               je nekaj podobnega dogajalo precej časa pred tem, zato pa je tudi toliko tednov in še
               več bilo porabljenih za to. Potem pa se je vlada strinjala in predlagala predlog
               zakona, ki ga je državni zbor potem tudi zavrnil.</p>
               <p>Kot odgovor, ki prej ni bil pojasnjen, in je bila dana morda dezinformacija. Res je,
               31. marca je bilo iz pravne službe ministrstva za kmetijstvo poslano obvestilo, da je
               zakon, prejšnji zakon, 29. marca tega leta prenehal veljati, ne 23. marca, razen če
               je bil lapsus in sem narobe razumel. Ministrstvo za kmetijstvo, gozdarstvo in
               prehrano je na podlagi zakona o državni upravi dolžno dajati obvezna strokovna
               navodila. Na osnovi tega je prišlo do izjemno številnih vprašanj upravnih enot, in
               sicer v obliki elektronske pošte. V obliki elektronske pošte je 31. marca bilo tudi
               odgovorjeno. Toda odgovorjeno je bilo to, da zakon velja. To po domače povedano
               pomeni, da upravne enote pri poslih nimajo nobene vloge. To pomeni, da posli torej
               danes tečejo, vendar ne prek upravne enote, pač pa na osnovi dogovora med kupcem in
               prodajalcem. Edina obveza, ki tu obstaja, je overba prodajalčevega podpisa s strani
               pooblaščenega notarja. Tu upravne enote nimajo nobenih vlog. Še enkrat poudarjam,
               ministrstvo je pa dolžno na osnovi zakona o državni upravi dajati obvezna strokovna
               navodila.</p>
               <p>Samo še to. Sicer gre tu za zakon skupine poslancev, ampak prednostni vrstni red je
               takrat tudi vladni zakon pri nakupu, poudarjam nakupu, dal oziroma predlagal
               popolnoma enako. Zavestno se je predlagalo, da se po solastniku in kmetu, ki je
               mejaš, daje predkupna pravica v primeru prodaje zakupniku, ki je družinska kmetija.
               Ker smo pač bili prepričani, mi na ministrstvu smo še vedno popolnoma enako
               prepričani, da ko govorimo o prodaji je potrebno narediti določeno razliko od
               tistega, ko govorimo o zakupu. Pri zakupu vemo, da imamo različne pravne oblike - in
               jih bomo zagotovo imeli še dolgo - vsi so kmetijska gospodarstva. Ko govorimo pa o
               prodaji zemljišč, pa predlagamo oziroma smo takrat predlagali, očitno je skupina
               poslancev to povzela, da se povzame konzervativen pristop in se po prednostnem nakupu
               daje možnost družinskim kmetijam, ker so bolj stabilne lastnice zemlje.</p>
               <p>Delniške družbe so ravno tako in še bodo zagotovo dolgo realnost tudi slovenskih
               kmetijskih gospodarstev, vendarle njihova lastnina nad delnicami se dnevno lahko
               spreminja ali pa bodimo realni, se hitro spreminja, ali se pogosto spreminja, in s
               tem se pravzaprav izgublja nekontrolirano hitreje tudi nadzor nad lastništvom zemlje.
               Nismo videli nobenega smisla, zakaj bi drugim pravnim oblikam, kot so na primer
               delniške družbe in podobno, dajali v prednostnem vrstnem redu posebno prednost, ker
               je pa jasno, da če drugih kupcev ni, lahko nastopi kot kupec kdorkoli, torej tudi
               delniška družba, če gre za prodajo. Tukaj je bilo stališče vlade in je še vedno tudi
               stališče ministrstva, da je smiselno zastopati nekoliko bolj konzervativno obliko,
               ker je to v interesu države, ki pač meni, da ob svobodi trga nepremičnin želi
               ohraniti kolikor je mogoče zemlje vendarle v lasti slovenskih lastnikov. Hvala.</p>
            </sp>
            <sp xml:id="SDZ3-Izredna-30-2003-04-08.sp363">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Veber, potem gospod Potrč in gospod Anderlič. Gospod
               Veber izvolite.</p>
            </sp>
            <sp xml:id="SDZ3-Izredna-30-2003-04-08.sp364">

               <speaker>JANKO VEBER:</speaker>

               <p>Hvala za besedo. Rad bi samo nekaj pojasnil k 3. amandmaju glede pomislekov, ki so
               bili izraženi iz poslanskih skupin SDS in Nove Slovenije. Veliko lažje vam bo
               glasovati za ta amandma, če si preberete odločbo ustavnega sodišča, ki je tudi
               podlaga sploh za to, da smo pristopili k temuzakonu. Če si preberete tudi mnenje
               sekretariata, v katerem zelo lepo piše, da je, osma alinea tretjega odstavka 19.
               člena, ki je določala omejitev v pogledu obsega pridobivanja kmetijskih zemljišč za
               kmetijske organizacije, ustavno sodišče ugotovilo neskladnost z načelom svobodne
               gospodarske pobude in pravice do zasebne lastnine. Torej, rešujemo tisto, kar je
               ustavno sodišče zapisalo v svoji odločbi in na kar opozarja tudi sekretariat, in tudi
               v tistem delu, kjer omenjate obseg zemljišča ali neke vrste zemljiški maksimum. Žal
               je voz odpeljal, ker se je ustavno sodišče že pred leti zaradi veleposesti
               rimokatoliške cerkve odločilo, da v Sloveniji ni potrebno imeti omejitve pri
               veleposestvih. To je razlog, zakaj danes nimamo več te omejitve v svoji zakonodaji Če
               hočete uveljaviti in glasovati za amandma, ki je predlagan in ponovno omejuje obseg
               kmetijskih zemljišč, na kar tudi opozarja, kolega Kramberger, zakonodajno pravna
               služba v svojem mnenju, namreč govori o tem, da opozarjajo na ustavno spornost kot
               tudi nejasnost predlagane rešitve. Obseg zemljišč, ki ga ima lahko nekdo v lasti, je
               zagotovo ustavnosporna kategorija in če želite ta problem reševati, bo potrebno
               seveda spremeniti ustavo Republike Slovenije. Sicer pa te možnosti v zakonu ni, ker
               je ustavnosodišče ugotovilo drugače, kot sem že navedel.</p>
               <p>Kolegu Rokavcu bi pa tudi povedal, glede na to, da je sopodpisnik zakona. On je
               zapisal v zakon: "Pri prodaji zemljišča ob enakih pogojih se med kmeti, uvrščenimi na
               isto mesto, v skladu s prejšnjim odstavkom pravica do nakupa določi po naslednjem
               vrstnem redu: Prvi, kmet, ki mu kmetijska dejavnost pomeni edino ali glavno
               dejavnost." To je lahko samo velik kmet. Zato ni možno razumeti, kot pravite, da sem
               zavajal, da ne ogrožamo malih kmetij, da ne ogrožamo srednjih kmetij. Jih. Neposredno
               jih ogrožamo in jih spravljamo ob možnost, da obstanejo kot male in srednje kmetije z
               neko dopolnilno dejavnostjo, ki je zapisana v ciljih kmetijske politike. To ste pač
               zapisali kot sopodpisnik tega zakona in ne gre za nobeno izmišljevanje. Hvala
               lepa.</p>
            </sp>
            <sp xml:id="SDZ3-Izredna-30-2003-04-08.sp365">

               <speaker>PODPREDSEDNICA IRMA PAVLINIČ KREBS:</speaker>

               <p>Se opravičujem, pa ne vem, če vas je citiral gospod... Se opravičujem. Nisem bila
               pozorna, ker razrešujem dilemo glede odgovora zakonodajno pravne službe. Replika,
               gospod Rokavec na izvajanje gospoda Vebra. Izvolite.</p>
            </sp>
            <sp xml:id="SDZ3-Izredna-30-2003-04-08.sp366">

               <speaker>FRANCI ROKAVEC:</speaker>

               <p>Hvala za besedo. Točno je, kolega Veber, edino ali glavno dejavnost. To pomeni, ali
               je čisti kmet, kjer se najmanj eden ali se oba zakonca ukvarjata s kmetijsko
               dejavnostjo, in sta kmetijsko zavarovana, ali pa je to vsaj eden. In ne boste
               podajali teh insinuacij tukaj na pladnju meni in slovenski javnosti, da ni interes
               slovenskega kmetijstva, da bi slovensko kmetijsko posest pri tistih kmetijah, ki
               imajo možnost na prostem evropskem trgu, na prosti evropski sceni, kjer se bomo še
               bolj konkurenčno morali boriti za obstanek slovenskih kmetij, da tiste kmetije, ki so
               danes povprečno 10-hektarske, kar se tiče obdelovalnih kmetijskih površin, kjer sta
               oba zakonca kmetijsko zavarovana, ali na tistih kmetijah mogoče tam od 7 hektarjev
               dobrih obdelovalnih kmetijskih površin, kjer je vsaj eden kmetijsko zavarovan, da ni
               cilj države, da bi tem kmetijam dali možnost, da se povečajo. Te kmetije niso 50 ali
               100-hektarske, gospod Veber, tega ne boste prodali slovenski javnosti! To je mogoče
               samo na prste prešteto v celi Sloveniji! Za tiste pa smo dali tudi omejitve pri
               prednostni pravici, za tiste redke primere, gospod Veber. Ampak strinjali se pa
               najbrž bomo, da 2-, 3- do 5-hektarske kmetije pa v Sloveniji nimajo možnosti, dabi
               preživele izključno s kmetijsko dejavnostjo. Nikakor jih pa ne omejujemo v tem
               zakonskem predlogu, da opravljajo svojo kmetijsko dejavnost - tega pa ne boste tu
               prodali! Dajemo pa prednost, seveda prednostne pravice pri tistih kmetijah, da bodo
               lahko obstale in se v glavnem ukvarjale s kmetijsko dejavnostjo. To pa drži in za tem
               predlogom tudi stojim, kolega Veber. Nič drugega ni v tem predlogu.</p>
            </sp>
            <sp xml:id="SDZ3-Izredna-30-2003-04-08.sp367">

               <speaker>PODPREDSEDNICA IRMA PAVLINIČ KREBS:</speaker>

               <p>Replika na repliko, gospod Veber, izvolite. Potem ima repliko na izvajanje
               gospoda...</p>
            </sp>
            <sp xml:id="SDZ3-Izredna-30-2003-04-08.sp368">

               <speaker>JANKO VEBER:</speaker>

               <p>Repliciram kolegu Rokavcu. Sami ste dali odgovor in ste ugotovili, da nekdo, ki ima
               malo zemlje, ne more preživeti z edino in glavno dejavnostjo. In to je tisto, kar
               trdim - ne, mala ne more preživeti! Sami ste dali odgovor na to.</p>
            </sp>
            <sp xml:id="SDZ3-Izredna-30-2003-04-08.sp369">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok je želel prej replicirati na izvajanje gospoda Vebra.
               Izvolite.</p>
            </sp>
            <sp xml:id="SDZ3-Izredna-30-2003-04-08.sp370">

               <speaker>ALOJZ SOK:</speaker>

               <p>Ker je gospod Veber citiral tudi Novo Slovenijo, bi rad samo opozoril, da je povedal
               dve netočnosti, da ne bom rekel, neresnici.</p>
               <p>Prvič, ustavno sodišče ni v ničemer odločalo o vrstnem redu predkupnih upravičencev.
               Ustavno sodišče je zapisalo, da je razveljavilo celotno poglavje, ker ni hotelo
               posegati na zakonodajni način.</p>
               <p>In drugič, denacionalizacija nima s tem nobene zveze. Denacionalizacijo bomo morali
               izpeljati ne glede na to, kakšen zakon bomo sprejeli, ali takšnega ali
               drugačnega.</p>
               <p>Kar se pa tiče omejevanja glede nakupa nepremičnin, tu pa seveda ustava tudi določa,
               da v primeru javne koristi lahko država omeji bodisi pravice, se pravi, lastnino na
               nepremičninah bodisi uporabo nepremičnin. Mislim, da je ustavno sodišče v svoji
               obrazložitvi navedlo, da nasprotna stran, se pravi, vlada ali pa, če hočete,
               ministrstvo za kmetijstvo ni odgovorilo na njihove pobude z zadostnimi argumenti, da
               bi to upoštevali in tudi mogoče upoštevali zemljiški maksimum ter ne bi tega na
               takšen način tolmačili. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp371">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Veber želi repliko na repliko. Gre za netočnost navedb. To, kar se
               med vami zdaj dogaja, je drugačno razumevanje istih navedb. To imenujemo pravzaprav
               polemika in tu pravzaprav tudi ne moremo nikoli priti do konca. Smiselnost replike na
               repliko je netočnost navedb. Tu pa ne gre za netočnost navedb, gospod Veber, se
               opravičujem, tako da replike na repliko zdaj ne bo. Samo pojasnilo gospodu
               Krambergerju, potem ima besedo gospod Potrč.</p>
               <p>Gospod Kramberger, zakonodajno-pravna služba je dolžna v skladu z 27. členom
               poslovnika podati pravno mnenje k predlogom zakonov, in sicer z vidika skladnosti z
               ustavo in pravnim sistemov. To podaja v pisni obliki in imamo pred sabo. Tudi ustno
               nikoli ne podaja razlag svojega mnenja na plenarnem zasedanju.</p>
               <p>To, kar vi želite, je in tudi sama imam samo eno proceduralno možnost, in sicer 5.
               odstavek 66. člena, ki pravi, da če oceni predsedujoči, da je treba na sami seji
               razrešiti določeno pravno vprašanje, pozove predstavnika zakonodajno-pravne službe,
               da na seji ustno poda pravno mnenje. To, kar vi želite, pa je, da ponovno obrazložijo
               to, kar so že zapisali. Moram vam povedati, da pravzaprav pri tem kar so zapisali,
               pri tem tudi vztrajajo. Kaj novega jih ne sprašujete.</p>
               <p>Ne gre za vprašanje po novem pravnem mnenju, ampak kolikor sem vas razumela, bi radi,
               da pojasnijo spoštovanemu zboru drugi odstavek na drugi strani njihovega poročila. Ta
               pa je, vsaj kolikor znam sama oceniti, pravzaprav jasno zapisan in oni vztrajajo pri
               tem, kar so zapisali. Tako ne vidim poslovniške možnosti, da jih pozovem, da podajo,
               razrešijo določeno pravno vprašanje.</p>
               <p>Zakonodajno-pravna služba, ki spremlja to sejo, pravi, da pri mnenju, ki ga je ob tem
               predlogu zakona podala, vztraja. Proceduralni predlog, gospod Kramberger. Izvolite.
            </p>
            </sp>
            <sp xml:id="SDZ3-Izredna-30-2003-04-08.sp372">

               <speaker>MAG. JANEZ KRAMBERGER:</speaker>

               <p>Hvala, gospa podpredsednica. Jaz bi prosil, če lahko vi, kot predsedujoča, v skladu s
               poslovnikom to ugotovite in vi pozovete službo, da tukaj to pravno dilemo
               pojasni.</p>
               <p>Gospa je bila prisotna na seji odbora za kmetijstvo, gozdarstvo in prehrano in tam te
               dileme ni povedala, ni tega tam predstavila. Jasno je tudi napisano tukaj, da je
               ustavno sodišče spodbijalo določbe 19. člena, ne pa 23. člena, kjer je prednostni
               vrstni red napisan. To je tudi jasno.</p>
               <p>Poglejte, če nekateri pravniki zadevo berejo tako, drugi pa drugače, bi zelo lepo
               prosil, če lahko vi izkoristite to poslovniško možnost in gospo Ogrinčevo prosite ali
               pa gospo Tino Bitenc, da tukaj to pojasni.</p>
               <p>Mi smo mnenja, da pravica do nakupa zemlje ni omejena je pa omejena prednostna
               pravica. To je pa velika razlika. To, kar tukaj notri piše v drugem odstavku, gre za
               zavajanje. Zato bi prosil, če lahko gospe to tukaj pojasnijo. Ne vem, zakaj bi delali
               razliko. Prej je, ko smo govorili v prejšnji točki, je gospa lahko zelo hitro prišla
               sem in povedala in prebrala člen zakona, zdaj pa spremljajo nekje v njihovih
               katakombah to našo razpravo. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp373">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kramberger, se opravičujem, tu ste bili zelo krivični. Situacija, ki je bila
               ob vprašanju in pravni dilemi, ki jo je vzpostavil dr. Andrej Bajuk, če se prav
               spominjam, je bilo pravno vprašanje, na katerega je v skladu s tem členom poslovnika
               predsednik državnega zbora ocenil in poprosil pravno službo, da se opredeli. Šlo je
               za novo pravno stanje. Zakonodajno-pravna služba, če smem komentirati vaše izvajanje,
               vi se z njihovo obrazložitvijo ne strinjate. Hvala lepa.</p>
               <p>Lepo prosim predstavnico zakonodajno-pravne službe, če je tako prijazna, da pravno
               vprašanje, ki izhaja iz vprašanja, ali ureditev, ki jo predlagajo v amandmaju
               predstavniki poslanske skupine SLS v smislu omejitve nakupa, ne predstavlja tudi
               maksimuma, tako kot sledi iz obrazložitve zakonodajno pravne službe. Prosim torej, da
               nam pomagajo razrešiti to pravno vprašanje in vabim k besedi predstavnico
               zakonodajno-pravne službe, gospo Tino Bitenc Pengov. Takoj bom dala potem besedo
               naprej, proceduralni predlog, ki ga je dal gospod... Gospa Ogrinc, prosim lepo.
               Izvolite.</p>
            </sp>
            <sp xml:id="SDZ3-Izredna-30-2003-04-08.sp374">

               <speaker>HELENA OGRINC:</speaker>

               <p>Hvala lepa, gospa predsedujoča. Glede na izpostavljeno vprašanje, da gre za
               zavajajoče mnenje v delu našega pismenega mnenja, kjer opozarjamo na pravno spornost
               predlaganih rešitev v dopolnjenem predlogu zakona. Dopolnjen predlog zakona v 23.
               členu v četrtem odstavku vsebuje rešitev, ki jo ocenjujemo, da je ustavno sporna, ker
               ocenjujemo, da se ne spoštuje ustavno načelo svobodne gospodarske pobude. To je
               eno.</p>
               <p>Po drugi strani pa ocenjujemo, da gre za nejasno določbo. Na nejasnost te določbe, to
               je četrti odstavek 23. člena, in ta odstavek je bil vgrajen v dopolnjen predlog
               zakona s sprejetjem amandmaja na matičnem delovnem telesu. Takrat je bilo opozorjeno,
               da je rešitev nejasna, ker se kot kriterij, po katerem naj se določa dopusten obseg
               kmetijske površine za posameznega predkupnega upravičenca, da se ob tem upoštevajo
               osebe, ki so pri predkupnem upravičencu, ki je pri predkupnem upravičencu, oprostite,
               poklicno opravljal kmetijsko dejavnost oziroma so redno zaposlene pri tem predkupnem
               upravičencu. Takrat je bilo izrecno opozorjeno na nejasnost, kaj je mišljeno z
               osebami, ki se poklicno ukvarjajo s poklicno dejavnostjo pri predkupnem upravičencu.
               Namreč, treba je upoštevati tudi ostale določbe zakona, zlasti 24. člena predloga
               zakona, ki pove, katere osebe se štejejo v smislu tega zakona kot kmetje. In kot kmet
               se upošteva po drugi alinei prvega odstavka 24. člena tudi družinski član, ki se
               ukvarja s kmetijsko dejavnostjo, skratka se šteje za kmeta. Logično nadaljevanje
               tovrstne določbe je oziroma izvajanje te določbe, če je takšna sprejeta, to pomeni,
               da bo lahko ta oseba, torej v smislu druge aline prvega odstavka - torej družinski
               član, ki se šteje za kmeta - tudi samostojno nastopal kot predkupni upravičenec. Zato
               je bilo izpostavljeno vprašanje na seji matičnega delovnega telesa z naši strani, kaj
               je mišljeno pod tisto osebo, ki se poklicno ukvarja s kmetijsko dejavnostjo pri
               predkupnem upravičencu v odnosu na predkupnega upravičenca in tiste osebe, ki so
               redno zaposlene pri drugem predkupnem upravičencu. To je eno vprašanje.</p>
               <p>V povezavi s tem pa mogoče smo malo manj poudarili dilemo glede spornosti ponovnega
               omejevanja predkupnih upravičencev pri pridobitvi lastninske pravice na kmetijskih
               zemljiščih. Res je, manj je bilo poudarjeno, vendar omenjeno v tej povezavi, glede na
               to, da je sicer že razprava na matičnem delovnem telesu vendar je šla tudi v tej
               smeri in so bila izrecna opozorila dana s strani članov odbora, da gre tukaj za
               ponovno omejevanje pri načinu pridobivanja lastninske pravice na kmetijskih
               zemljiščih. Poudariti moram pa tudi to, da seveda v situaciji, ko je bila vrsta
               amandmajev predložena neposredno na sejo matičnega delovnega teles, se je bilo zelo
               težko v celoti in natančno z našega vidika opredeljevati do vsake posamezne rešitve
               sploh v celotnem kontekstu predlaganih rešitev.</p>
               <p>In dodatno še k temu bom opozorila, torej kar se tiče spornosti z vidika omejevanja
               predkupne pravice, za katero ocenjujemo, da se s tem ne sledi ustavni določbi glede
               pridobivanja lastninske pravice. Moram poudariti in opozoriti na izrecno razlogovanje
               ustavnega sodišča v 33. točki odločbe, citirane, na katero smo opozorili, kjer pravi,
               da kakršnakoli omejitev pri pridobivanju lastninske pravice je v nasprotju z načelom
               svobodne gospodarske pobude. In če to načelo potem uporabimo na situacijo, ki naj bi
               se razreševala s predlaganimi rešitvami, moramo upoštevati dejstvo, da bi takšna
               rešitev zatekla posamezne predkupne upravičence v zelo različnih situacijah. Lahko bi
               se zgodilo, da bi nekateri upravičenci že ob samem izhodišču glede na model, ki se
               predlaga, že ob izhodišču dosegli tisto predvideno mejo ali pa celo presegli glede
               obsega pridobivanja kmetijskih zemljišč v postopku nakupa in na ta način bili
               enostavno izključeni potem v nadaljnjem možnem postopku sproščenega nakupa; zlasti,
               če upoštevamo dejstvo, da je predlagana rešitev v petem odstavku, ki enostavno
               izključuje iz možnega nakupa vse pravne osebe. Ob teh dejstvih je bil zaključek naše
               službe, da se s predlaganimi rešitvami v nadaljevanju omejuje pridobivanje lastninske
               pravice na kmetijskih zemljiščih, zlasti še, če upoštevamo, kot sem omenila,
               razlogovanje odločbe ustavnega sodišča. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp375">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani predstavnici zakonodajno-pravne službe se najlepše zahvaljujem za dana
               pojasnila; mislim, da je bila stvar res natančno in jasno predstavljena. Besedo ima
               gospod Potrč, potem gospod Anderlič in nato gospod Avšič. Gospod Potrč, izvolite.</p>
            </sp>
            <sp xml:id="SDZ3-Izredna-30-2003-04-08.sp376">

               <speaker>MIRAN POTRČ:</speaker>

               <p>Hvala lepa. Najprej bi rad povedal, da soglašam s tistimi, ki trdijo, da je velikost
               lastnine pogosto tudi posesti kmetov premajhna. Zato v principu velja za majhne,
               srednje, pa tudi praviloma velike kmetije - razen izjemoma kje. Hkrati pa ne soglašam
               s tistimi, ki ob tem dejstvu pravijo, da je pa treba narediti vse ali pa zelo veliko,
               da bi se počasi povečevala posest kmetijskih zemljišč na račun posesti ali pa zakupa,
               ki ga imajo podjetja - s tem pa ne soglašam. Vem, soglašam, da je praviloma zemlje za
               optimalno posest v Sloveniji premalo, soglašam. Rad bi vas pa spomnil, da smo v neki
               drugi situaciji to trdili mi, jaz osebno, pa ste rekli, da to ni res. Ker takrat smo
               opozorili, da bi bilo pametno denacionalizacijo omejiti na neko zgornjo mejo,
               predvsem iz razloga - ne zaradi majhnih kmetov, takrat nihče ni nasprotoval, da se
               majhnim kmetom z 10, 15 ali 20 hektarjev zagotovi, ker je to nekaj, s čimer se
               eventualno še da, če se da, normalno gospodariti - tudi odvisno od tega, seveda, kje
               ta zemlja je. Pa ste takrat rekli: ne, ni nobenega problema. In tudi ustavno sodišče
               je to reklo in celo prepovedalo, da se takšno vprašanje v okviru zakona sploh
               predvidi. Ali je bilo to storjeno zaradi tako imenovanih veleposesti ali zaradi tega,
               ker je prišlo kasneje tudi do vračanja nekaterim tujim lastnikom, seveda ne direktno
               tujcem, ampak prek, bi rekel, tudi slamnatih mož, ali je bilo to narejeno zaradi
               Cerkve kot največjega veleposestnika v Sloveniji - ne vem zakaj, ampak tako je bilo
               narejeno.</p>
               <p>In zadnje, kar bi rad povedal, kar se mi zdi, da je zmota, gospodje, ki je ne želimo
               priznati. To je, da delamo vse, med ostalim tudi zaradi odločbe ustavnega sodišča. In
               sprašujemo, kaj je ustavno sodišče razveljavilo? Razveljavilo je 3. poglavje, člene
               17 do 25. Tudi člen 19. Od 17 do 25. Vse je razveljavilo. Zato, ker je rekel, da smo
               med sabo tako povezani, da ne želi ali pa, da ne more enega, drugega, tretjega
               razveljavljati, ker je treba celo poglavje urediti.</p>
               <p>Drugo, neradi povemo, zakaj je sploh do odločbe ustavnega sodišča prišlo. Prišlo je
               na zahtevo kmetijskih posestev. Zaradi tega, ker so trdila, da so v neenakopravnem
               položaju in da se njim ne omogoča oziroma se jim omejuje nakup zemljišča. Zaradi tega
               je prišlo do odločbe ustavnega sodišča. In v okviru teh rešitev te zahteve je ustavno
               sodišče pač reklo, da ustava ne omejuje lastninske pravice, ampak omogoča le, da
               zakon določa način pridobivanja in uživanja lastnine tako, da je zagotovljena njena
               gospodarska, socialna in ekološka funkcija oziroma omogoča odvzem ali omejitev
               lastninske pravice le v javno korist pod zakonsko določenimi pogoji. Danes še vedno
               diskutiramo o tem, ali je omejitev mogoče ali ne. Tu je pač reklo, da ni mogoče.
               Reklo je,da ni mogoče. Reklo je, da ne pozna slovenska ustava kmetijskega maksimuma
               in da ga ni mogoče uvajati, in reklo je, da omejevanje možnosti prodaje in nakupa
               zemljišč, da je to poseg v lastninsko pravico, ki nima podlage v 67. členu ustave. In
               na koncu - kar je po mojem najpomembnejše - izrecno je reklo, da je takratna ali pa
               še vedno sedanja določba osme alinee tretjega odstavka 19. člena v nasprotju z
               načelom svobodne gospodarske pobude, saj kmetijskim organizacijam, ki z obsegom
               kmetijskih zemljišč, katerih lastnice so, že dosegajo pojem "veleposest", popolnoma
               zapira možnost povečevanja kmetijskega zemljišča kot tipične oblike njihovih osnovnih
               sredstev. Skratka, to je posebej reklo. In zaradi tega je tudi zahtevalo, da se tudi
               za kmetijska posestva možnost nakupa, seveda posredno potem tudi zakupa, na ustrezen
               način uredi. Ni reklo kako, ampak ves čas diskutiramo, kot da je do te odločbe prišlo
               zato, ker so pravice za kmetijska posestva bila prevelike v tem velikem obstoječem
               zakonu, pa to ni res. Premajhne so bile, neustrezne, zato je treba to zdaj v zakonu
               urediti tako, da se bo v okviru omejitev, ki jih zemlja ima objektivno jih ima, vse
               se ne da uresničiti -, najdejo neke optimalne rešitve, ki bodo vsakega od teh ciljev
               deloma uresničevale.</p>
               <p>Soglašam tudi tem, da kmetje dobijo več zemlje, in to je v teh amandmajih tudi naših
               predvideno, ne pa, da samo kmetje to možnost dobijo. Hvala.</p>
            </sp>
            <sp xml:id="SDZ3-Izredna-30-2003-04-08.sp377">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima gospod Tone Anderlič.</p>
            </sp>
            <sp xml:id="SDZ3-Izredna-30-2003-04-08.sp378">

               <speaker>ANTON ANDERLIČ:</speaker>

               <p>Pri tej točki bi lahko uporabil tisto ljudsko, da se mora v mlinu večkrat povedati,
               pa še je vprašanje, če se sliši. Nisem želel govoriti, če se me ne bi tako nesramno
               gospod Kramberger sposodil, ampak je treba zelo odločno in jasno povedati: ne vlada -
               niste opravičeni, da se sklicujete na vlado, ker vlada do tega zakona ni zavzela
               stališča zato, ker ga kot takega ne podpira. Tudi prejšnji zakon je res, da je bil
               vladni, neusklajen, minister, zato je prišlo do amandmajev in je pravna praznina bila
               povzročena, zato ker je ministrstvo za kmetijstvo toliko časa delalo ta zakon, da smo
               do tega prišli. Tudi, če bi na prejšnji seji ta zakon sprejeli, bi prišlo do pravne
               praznine. To je jasno. Zato, ker bi morali čakati državni svet, objavo v Uradnem
               listu itd. Tako da sedaj tukaj iz tega delati velike zgodbe, ni upravičeno in ni
               prav.</p>
               <p>Če govorite že o tekstu prejšnjega zakona in o družinskih kmetijah - možnosti, da se
               v skladu s kmetijsko politiko z resolucijo najprej povečujejo kmetije in se razvijejo
               družinske kmetije, boste vendarle pogledali v tekst in boste videli, da ni bilo na
               drugem mestu kmeta mejaša in da bi s tem povečevali posest kmetov. Šele na moje
               vztrajanje; dolgo, dolgo vztrajanje ste potem v novem predlogu to sami dali noter. In
               sedaj se sklicujete, kot da je to že od leta 1993 vaša politika. Ni res! Ni res,
               pojdite pogledat magnetograme od prejšnje seje ob točki zakona o kmetijskih
               zemljiščih!</p>
               <p>Ampak, jaz nisem želel o tem razpravljati, dokler se me po nemarnem ne sposojate, in
               zato prosim, da tega ne počnete več, sledite vi svojemu tekstu. Če želite, da bo
               zakon res sprejet in da bo odpravljena pravna praznina, potem nehajte zavlačevati in
               glasujemo o tem zakonu.</p>
               <p>To je vse, jaz ne bom več razpravljal. Če pa hočete osvetliti še kakšno zadevo, jo pa
               lahko tudi. Bomo pogledali vse in bomo ugotovili, kdo je imel največji interes, da ne
               predlaga na vlado zakon že lani, poleti ali pa še pred tem, takoj po odločbi
               ustavnega sodišča. Zakaj do tega ni prišlo? Ne sedaj kar posploševati: vlada tega ni,
               drugega ni. Trdim, da je narobe,da imamo fevdalizacijo že vseskozi, ampak na žalost
               taka je.</p>
               <p>Zato je res smiselno se lotili odločanja ob tekstu zakona, ker če boste pa še kaj
               hoteli povedati, pa vam bom še kaj povedal, kar je pač v tistem, kar je bilo
               povedanega in kar je bilo storjenega v pripravi tega zakona - če želite. /Oglaševanje
               iz klopi./ Lahko.</p>
            </sp>
            <sp xml:id="SDZ3-Izredna-30-2003-04-08.sp379">

               <speaker>PODPREDSEDNIK VALENTIN POHOREC:</speaker>

               <p>Prosim, samo na prijavo k razpravi. Gospod Krameberger, replika.</p>
            </sp>
            <sp xml:id="SDZ3-Izredna-30-2003-04-08.sp380">

               <speaker>MAG. JANEZ KRAMBERGER:</speaker>

               <p>Hvala, gospod podpredsednik. Kolega Tone Anderlič, jaz se ti želim opravičiti, če si
               razumel to, da sem po nemarnem uporabljal tvoje ime, ampak jaz sem zelo resno
               razpravljal o predlogu zakona in ko si se začel smejati, sem mislil, da se smejiš
               meni. In se ti opravičujem, ker si gledal mene in si se meni smejal, ni pabilo
               nobenega drugega okoli tebe. Zato sem mislil, da se smejiš tem mojim argumentom. In
               se res opravičujem.</p>
               <p>Kar se pa tiče mnenja, ki ga je spoštovana gospa Ogrinčeva, pa moram reči, da je ta
               predlog četrtega odstavka 23. člena nastal - da so to pisali pravniki, tega ni pisal
               dr. veterinarske medicine, jaz kot predlagatelj, ampak so ga pisali pravniki in
               očitno je, da se to tako ali drugače tolmačiti.</p>
               <p>Še enkrat povem, da tega ne bom podprl, takšnega vrstnega reda, ker ni v skladu s
               strategijo slovenskega kmetijstva, in da se s tem spodbujajo veleposesti, proti temu
               pa najbrž stranke s takšnimi programi ne bi smele biti oziroma za to ne bi smele
               biti. Hvala.</p>
            </sp>
            <sp xml:id="SDZ3-Izredna-30-2003-04-08.sp381">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Avšič izvolite, potem gospod Rokavec. V imenu poslanske skupine je
               repliciral gospod Kramberger, ker je bila poslanska skupina imenovana. Lahko pa se
               javite k razpravi, gospod Rokavec. Gospod Avšič, izvolite. Lepo prosim za mir. Gospod
               Avšič, izvolite.</p>
            </sp>
            <sp xml:id="SDZ3-Izredna-30-2003-04-08.sp382">

               <speaker>JOŽE AVŠIČ:</speaker>

               <p>Hvala za besedo. Bil sem prepričan, da se mi ne bo treba javiti k besedi in da bo
               danes prevladalo tisto stališče, da moramo zakon sprejeti zaradi tega, da se državni
               zbor v celoti izogne očitkom, da namerno ta ali druga stran pušča pravno praznino in
               dovoljuje neke nečedne posle, za katere pa ta hip pravih dokazov ni.</p>
               <p>Danes je bilo veliko demagogije izrečene ob obravnavi tega zakona predvsem s strani
               predlagateljev. Skoraj ni bilo nikogar, ki se ne bi skliceval na kmetijsko politiko
               in strategijo, ampak parcialno in tako, kot komu paše. In da bom dosleden še jaz v
               tovrstnih razpravah, bom prebral en del te strategije, en sklep, ki pa pove, da je ta
               amandma, ki so ga tri poslanske skupine k 1. členu in k 2. členu napisale, najbolj
               uravnotežen ta hip. Lahko bi bil morda tudi boljši, če bi se usedli in ga pravočasno
               in modro dodelali.</p>
               <p>Kmetijska politika je strategija leta 1993, ki jo je sprejel državni zbor, pravi tudi
               naslednje. Upoštevanje naravne danosti, državni zbor ugotavlja, da je družinska
               kmetija najprimernejša oblika ekosocialnega in večnamenskega kmetovanja, vendar ne
               edini nosilec gospodarjenja v tej gospodarski panogi. Dejansko je postavljena
               družinska kmetija kot osnovni nosilec, vendar ne edini. In če pogledamo dopolnjeni
               predlog zakona, ki je pač bil izglasovan na odboru za kmetijstvo, iz tega ni
               razvidno, da poleg kmetov ni še koga v tej državi, ki je odgovoren za kmetijsko
               proizvodnjo in kmetijsko produkcijo. Še več, sklad kmetijskih zemljišč in gozdov
               Republike Slovenije, ki je bil ustanovljen za to, da prevzame bivšodružbeno lastnino
               na področju kmetijskih zemljišč in gozdov, je naveden po prednostnem vrstnem redu
               pred kmetijskimi organizacijami in samostojnimi podjetniki posamezniki. Kmetijske
               organizacije in samostojni podjetniki posamezniki so na šestem mestu. Sklad, ki pa v
               nobenem primeru ni odgovoren za kmetijsko proizvodnjo in za ekosocialno kmetijstvo v
               Sloveniji, pa je na petem mestu. Absurd nad absurdi, da nek paradržavni sklad, ki ima
               nalogo, po mojem mnenju, da čim bolj učinkovito zaupano lastnino predaja v uporabo,
               jo prodaja ali pa jo drugače organizira, je pred kmetijskimi organizacijami.</p>
               <p>Naslednja demagogija, ki se pojavlja v vseh teh razpravah, je ta, da bo kmetijska
               zemlja prek lastništva delnic v delniških družbah postala lahko tudi tuja lastnina.
               Že res, vendar bo oseba domačega prava, tako imamo zakonodajo. In res je, da tudi
               kmetijske zemlje nihče iz Slovenije ne more odnesti. In še nekaj je res, nobenih
               zagotovil ni, da tudi kmetova zemlja ne bo postala lastnina osebe slovenskega prava v
               tuji lastnini. Če samo vemo, koliko kmetijskih zemljišč je obremenjenih s hipotekami
               tudi pri tujih bankah, tudi tisti, ki imajo pravno osebnost v Sloveniji. Torej, vse
               to je demagogija. Predlog, ki so ga poslanske skupine LDS, Združene liste in DeSUS-a
               dale, enakovredno, pa še vedno preferira kmete, lastnike, solastnike, sosede pred
               kmetijskimi organizacijami, vendar je veliko bolj uravnotežen kot tisti predlog, ki
               je tu.</p>
               <p>Drugo. Po precej nemarnem so bili klicani danes predstavniki zakonodajno-pravne
               službe. Osebno sem sedel poleg predstavnice, ki je te iste pomisleke povedala na seji
               odbora. Danes je morala tu ponoviti - upam, da smo si jih zapomnili. Hvala. Se
               opravičujem!</p>
            </sp>
            <sp xml:id="SDZ3-Izredna-30-2003-04-08.sp383">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sušnik bi še želel razpravljati, potem bomo prešli na
               glasovanje.</p>
            </sp>
            <sp xml:id="SDZ3-Izredna-30-2003-04-08.sp384">

               <speaker>FRANC SUŠNIK:</speaker>

               <p>Hvala lepa. Poglejte, za pojasnilo tega tretjega amandmaja bi rad povedal, da ne bo
               kakšnih nejasnosti, da ne razumemo, za kaj pri celi stvari gre.</p>
               <p>Najprej bi opozoril, da govorimo o nakupu kmetijskih zemljišč, gozdov ali kmetij. In
               da je vrstni red, predlagani vrstni red s strani poslanskih skupin LDS, Združene
               liste socialnih demokratov in DeSUS, še kako preštudirana zadeva, s ciljem pokupiti
               vse gozdove, ki so v upravljanju 14 gozdnih gospodarstev. Ni treba posebej
               poudarjati, da gre tu za desetine tisoče hektarjev gozdov, za katere je bila konec
               leta 2001 sklenjena koncesijska pogodba in za katere je bil sklenjen zakup. Da pa so
               si ta gozdna gospodarstva pridobila zadosti kapitala, je tudi jasno dejstvo Iz
               poročila sklada kmetijskih zemljišč in gozdov je namreč razvidno, da vse od leta 1994
               naprej niso plačevali oziroma niso ta gozdna gospodarstva v zadostni meri plačevala
               koncesijskih dajatev, se na ta račun finančno okrepila v taki meri, da bodo z
               uveljavitvijo te liste predkupnih upravičencev si zagotovila pravico do odkupa teh
               gozdnih zemljišč.</p>
               <p>Zdaj sprašujem ministra, verjetno bo vedel, kdaj ministrstvo za kmetijstvo prek
               sklada kmetijskih zemljišč in gozdov kani oziroma namerava začeti z razprodajo
               državnih gozdov. Mislim, da bo ta odgovor in pa vse to, kar sem zdaj povedal, bolj
               jasno postavil in pa razjasnil to silno debato, ki se je tu notri v tem državnem
               zboru ne odvija zaradi nekaj tisoč hektarov kmetijskih zemljišč, ker to vse skupaj
               nič ne pomeni, ampak mislim, da bistvo vsega so vsi državni gozdovi, ki so trenutno v
               upravljanju 14 gozdnih gospodarskih družb, ki upravljajo s temi gozdovi. Globoko
               verjamem, da je tako. Minister pa, mislim, da bo tudi povedal ali pa zanikal, če ne
               drugega, zaradi magnetograma, da bo kasneje, ko se bo začela prodaja državnih gozdov,
               vedeli, ali je bila ta moja domneva oziroma ta moj zaključek pravilen ali ni bi
               pravilen. Sam ne verjamem, da se spopadate oziroma tratite besede za tistih nekaj
               hektarov kmetijskih zemljišč, ampak da bistvo vsega so državni gozdovi. Hvala
               lepa.</p>
            </sp>
            <sp xml:id="SDZ3-Izredna-30-2003-04-08.sp385">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi se je javil gospod Anderlič. Gospod minister, želite potem
               odgovoriti? Gospod Anderlič, izvolite.</p>
            </sp>
            <sp xml:id="SDZ3-Izredna-30-2003-04-08.sp386">

               <speaker>ANTON ANDERLIČ:</speaker>

               <p>Ugotavljam, gospod Sušnik, da ni bil namen predlagateljev, da bi to kakorkoli bilo
               povezano, predvsem zaradi tega, ker je v Sloveniji že zdavnaj dozorela opredelitev,
               da bo na žalost premalo imela država tako imenovanih varovanih gozdov in da bo
               povečevala površine gozdov v državni lasti. In sem trdno prepričan, da jih ta država
               - in dokler bo Liberalna demokracija na oblasti - zagotovo ne bo prodajala. Če bo pa
               Rimskokatoliška cerkev prodajala kot največji veleposestnik v tem trenutku, potem
               seveda je to drugo vprašanje. Ampak, za državne gozdove sem trdno prepričan, da bo
               obveljalo tisto, kar je bilo že zdavnaj sprejeto. Država po vzoru tudi nekaterih
               drugih držav mora skrbeti za to, da bo povečevala število hektarov gozdov, jih
               normalno v ustrezni obliki eksploatirala, sicer pa jih imela kot varovane gozdove. In
               zato je ta predpostavka in ta namig in očitek, da stoji za namero od zadaj neka
               namera pri tej poslanski skupini - verjamem, da je to tako tudi pri ostalih dveh - ni
               točna.</p>
            </sp>
            <sp xml:id="SDZ3-Izredna-30-2003-04-08.sp387">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še gospod minister, izvolite.</p>
            </sp>
            <sp xml:id="SDZ3-Izredna-30-2003-04-08.sp388">

               <speaker>MAG. FRANC BUT:</speaker>

               <p>Hvala lepa. V programu dela sklada nikakor ni predvidena prodaja nobenih gozdov. Je
               pa predviden nakup dodatnih varovanih gozdov, seveda, če bo kdo ponudnik. V tem
               trenutku je morda tudi prav, da se tu pove, da je svet sklada kmetijskih zemljišč in
               gozdov sprejel sklep, da v tem trenutku, kar se tiče prodaje kakršnihkoli zemljišč v
               času, ko obstaja pravna praznina, da obstaja moratorij in da sklad kmetijskih
               zemljišč in gozdov ne prodaja in ne sklepa nobenih poslov do uveljavitve
               kakršnegakoli zakona, ki bo to pravno praznini odpravil.</p>
               <p>Obstaja pa resno razmišljanje, da bi pristopil sklad k določeni odprodaji kmetijskih
               zemljišč, vendar to ni predvideno v programu dela sklada za to leto. Je pa resno
               razmišljanje, da bi se to vključilo v program delovanja sklada za prihodnje leto.
               Seveda, če bi do tega prišlo, bi morala takšen program sklada, ki ga pripravi sklad
               in ga sprejme svet sklada, na predlog oziroma pri tem sodelujejo tudi ministrstvo za
               finance in za kmetijstvo, gozdarstvo in prehrano, potrditi vlada Republike Slovenije.
            </p>
            </sp>
            <sp xml:id="SDZ3-Izredna-30-2003-04-08.sp389">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovani, spoštovane, zaključujem razpravo ob 1. členu in šestih
               amandmajih k temu členu.</p>
               <p>Prehajamo torej na glasovanje. Najprej bomo glasovali o amandmaju pod zaporedno
               številko 1 k 1. členu. Glasujemo.</p>
               <p>Navzočih nas je 61, za je glasovalo 53, proti štirje.</p>
               <p>( Za je glasovalo 53.) (Proti 4.)</p>
               <p>Ugotavljam, da je amandma pod 1 sprejet.</p>
               <p>Odločamo o amandmaju pod zaporedno številko 2 k 1. členu. Glasujemo.</p>
               <p>Navzočih nas je 61, za je glasovalo 61, proti nihče.</p>
               <p>(Za je glasovalo 61.) (Proti nihče.)</p>
               <p>Ugotavljam, da je amandma sprejet.</p>
               <p>Odločamo o amandmaju po zaporedno številko 3 z opombo, samo trenutek, da povem še
               opombo, potem dam besedo za obrazložitve glasov. Z opombo, da če bo sprejet amandma
               pod zaporedno številko 3, postanejo amandmaji pod 4, 5 in 6 brezpredmetni.
               Obrazložitev glasu, gospod Pukšič najprej, izvolite. Potem gospod Rokavec.</p>
            </sp>
            <sp xml:id="SDZ3-Izredna-30-2003-04-08.sp390">

               <speaker>FRANC PUKŠIČ:</speaker>

               <p>Hvala lepa, gospa podpredsednica. Torej, glasoval bom proti temu 3. amandmaju k 1.
               členu. Razlog je pa preprost. Če bi bil ta amandma izglasovan in glede na to, kar je
               pred nekaj trenutki povedal tudi minister za kmetijstvo, da v skladu razmišljajo o
               tem, da bodo nekatera kmetijska zemljišča šla v prodajo, bo pomenilo, da smo
               slovenskega kmeta z omočij, iz katerih prihajam, Slovenskih goric, Haloz in
               Dravsko-Ptujskega polja, s tem ukinili. S tem smo slovenskega kmeta ukinili v
               naslednjih nekaj letih - dejansko, definitivno. Dejstvo je, podatki kažejo, da ima
               približno 2,2-kratno obremenitev. Naš slovenski kmet na številu hektarjev površin,
               jutri, ko bomo v Evropski uniji, če bo hotel preživeti, že sedaj ima tako minimalne
               pogoje za preživetje, bo moral za to pridobiti toliko zemljišča. Ker ga pa seveda ne
               bo mogel, ker ne bo imel nobenih pogojev, bo moral svojo čredo znižati, potem pa s 30
               kravami dojiljami ali pa s sto prašički ne bo mogel preživeti. Nobene možnosti pa ne
               bo imel, da bi lahko povečal pridelovalno zemljo, s tem da bi obdržal stalež, ki ga
               trenutno ima, kaj šele širil.</p>
               <p>Zato se zavedajte, če bo ta amandma izglasovan, da se s tem zavestno ukinja
               slovenskega kmeta v Slovenskih goricah, na Dravsko-Ptujskem polju in Halozah,
               definitivno! Dejstvo je, da je struktura slovenskih kmetij bistveno slabša, da imajo
               bistveno bolj neugodne možnosti /opozorilni znak za konec/ za proizvodnjo kot pa
               kmetijske organizacije, ki imajo večino teh kmetijskih zemljišč na nižjih območjih,
               kjer je tudi pridelava lažja, dohodek na količinovečji in tako dalje.</p>
            </sp>
            <sp xml:id="SDZ3-Izredna-30-2003-04-08.sp391">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Pukšič.</p>
            </sp>
            <sp xml:id="SDZ3-Izredna-30-2003-04-08.sp392">

               <speaker>FRANC PUKŠIČ:</speaker>

               <p>Resnično vas prosim, ne podpreti tega amandmaja! Hvala lepa.</p>
            </sp>
            <sp xml:id="SDZ3-Izredna-30-2003-04-08.sp393">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Rokavec, potem gospod Sok. Izvolite.</p>
            </sp>
            <sp xml:id="SDZ3-Izredna-30-2003-04-08.sp394">

               <speaker>FRANCI ROKAVEC:</speaker>

               <p>Hvala za besedo. Glasoval bom proti temu amandmaju. Glasoval bom proti predvsem
               zaradi tega, ker sprejetje tega amandmaja pomeni tudi spremembo strategije razvoja
               slovenskega kmetijstva in odmik od razvoja kmetijstva v Evropski uniji. S sprejetjem
               tega amandmaja bo bistveno bolj ranljivo lastništvo slovenske zemlje v okviru
               delniških družb, ker bo na ta način njihova lastnina bistveno lažje prešla v tuje
               roke.</p>
               <p>In ne nazadnje, čudi me, da je tokrat predlagala s sledečim vrstnim redom amandma
               poslanska skupina Liberalne demokracije, ki je pri prejšnjem predlogu zakona v
               tretjem branju sicer amandma podprla, na koncu pa glasovala proti zakonu in s tem
               podaljšala, poleg vlade in ministrstva, najmanj za 13 dni pravno praznino v tej
               državi. Hvala.</p>
            </sp>
            <sp xml:id="SDZ3-Izredna-30-2003-04-08.sp395">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še gospod Sok, obrazložitev glasu. Izvolite.</p>
            </sp>
            <sp xml:id="SDZ3-Izredna-30-2003-04-08.sp396">

               <speaker>ALOJZ SOK:</speaker>

               <p>Hvala lepa. Še enkrat povem, da naša poslanska skupina tega amandmaja ne bo podprla.
               Izhajam z območja, kjer je večina ravnih kmetijskih površin, tistih najboljših, v
               zakupu kmetijskega podjetja Jeruzalem Ormož. To kmetijsko podjetje se ukvarja poleg
               kmetijstva z različnimi dejavnostmi, največ s trgovino, s servisnimi storitvami in
               tako naprej. Kmetijskih zemljišč ne obdelujejo sami, ampak namesto njih to obdelujejo
               bivši njihovi delavci, ki so se jih znebili tako, da so jim za odpravnino dali
               kmetijske stroje, medtem pa ko na hribovitem delu živijo kmetje, ki imajo večji
               stalež živine in imajo svoja zemljišča bolj ali manjv neugodnih geografskih
               razmerjih, na neugodnih geografskih površinah. Ob vstopu v Evropsko unijo pa se bodo
               srečali še z eno težavo. Namreč, ne bodo izpolnili kriterija, ki ga zahteva Evropska
               unija, to je 1,5 BDQ po hektaru kmetijskih površin, kajti danes teh kmetijskih
               površin nimajo. Povejte mi, kako bodo prišli do teh površin, če boste sprejeli ta
               amandma, kajti v tem primeru bo seveda podjetje, ki sem ga omenil, in nimam nič proti
               temu podjetju, ostalo še naprej zakupnik, če pa bo seveda prišlo do prodaje, pa
               postalo tudi bodoči lastnik teh zemljišč.</p>
               <p>Torej, dejansko vam povem, da za tem in s takšnim načinom reševanja zakona uvajamo
               neko sodobno viničarsko razmerje. Ne bomo glasovali. In še enkrat povem, če bo ta
               amandma izglasovan, mi tudi za zakon kot celoto ne bomo glasovali. Hvala lepa.</p>
            </sp>
            <sp xml:id="SDZ3-Izredna-30-2003-04-08.sp397">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še gospod Butolen, izvolite.</p>
            </sp>
            <sp xml:id="SDZ3-Izredna-30-2003-04-08.sp398">

               <speaker>ANTON BUTOLEN:</speaker>

               <p>Strinjam se, da se prodaja tisto, kar se kje najlažje prodaja pa najboljše. Očitno se
               v tem državnem zboru najboljše in najlažje prodaja demagogijo. Prej smo slišali nekaj
               o številu živine na hektar, potem pa naenkrat o viničarstvu. Število živine pa
               viničarstvo nima nobene zveze. Ravno zato, ker prihajam s tega območja, čeravno smo
               poslanci celotne Slovenije, ampak kerje območje Haloz bilo nekajkrat po nemarnem
               omenjeno - tisti, ki nimajo s tem nobene zveze -, bom povedal, da bom podprl ta
               amandma, kajti s 3. točko omogoča, da bo Ordnikovo, Strašilovo, Oster Pergerjevo,
               Švabovo in da več ne naštevam posestev, ki so tambila, končno prišla v slovenske
               roke; ravno iz istega razloga, iz katerega je bil zakon vložen. Torej, ti zakupniki -
               prej so me hoteli prepričati, pa sem potem preveril, pa tudi minister mi je dal prav,
               da so zakupniki s skladom ne pa z nekim kmetijskim kombinatom, ti zakupniki želijo to
               zemljo kupiti. In to niso kmetje, ko bodo pa imeli 80 tisoč trsov, pa bodo kmetje. In
               zato bom ta amandma podprl. Hvala.</p>
            </sp>
            <sp xml:id="SDZ3-Izredna-30-2003-04-08.sp399">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu gospod .../Oglašanje iz klopi./... Gospod Džuban,
               izvolite obrazložitev glasu.</p>
            </sp>
            <sp xml:id="SDZ3-Izredna-30-2003-04-08.sp400">

               <speaker>GEZA DŽUBAN:</speaker>

               <p>Hvala lepa. Obrazložil bom svoj glas zaradi tega, ker večina obrazložitev, se
               opravičujem, je bila takih, da sploh ne vedo kolegi, za kaj gre.</p>
               <p>Podprl bom ta tretji amandma iz razloga, tudi če ne bi tega sprejeli in bi pustili
               tistega osnovnega, se v tej kmetijski politiki v naslednjih nekaj letih ne bi
               spremenilo popolnoma nič. Gospod minister je jasno rekel, da svet sklada ne načrtuje
               v naslednjih letih odprodaje kmetijskih zemljišč. Kako pa lahko nekdo kupi, če nihče
               ne prodaja? Popolna neumnost. Problem je drugje: v naslednjem amandmaju, 27. členu,
               kjer gre za zakup. Tista zadeva je interesantna in tam je možnost vplivati ali ne na
               kmetijsko politiko glede povečevanja kmetij. Kdo pa ima pripravljenih toliko
               milijard, da bi kar nenadoma 35.000 ha zemljišč pokupil v tej državi? Sploh pa kmetje
               ne! Čista neumnost, čisto politikantstvo! Nič se ne bo spremenilo s tem amandmajem.
               Celo zahtevan je bil od kolegov tudi z nasprotne strani, da so zakupniki na drugem,
               ne na tretjem mestu. Saj to veste, kolega Kramberger, tudi gospod minister ve. In vsi
               smo, tisti, ki malo poznamo to vsebino, ugotavljali, da ta člen ni toliko
               problematičen, ker se ne bodo prodajala zemljišča. Mora jih nekdo prodati, da
               ponavljam. Problem je v 27. členu. Tam se bom pa oglasil, če bo potrebno. Hvala.</p>
            </sp>
            <sp xml:id="SDZ3-Izredna-30-2003-04-08.sp401">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo torej obrazložitve glasov. Odločamo torej o amandmaju pod
               zaporedno številko 3 z opombo, ki sem jo že pojasnila. Glasujemo! Navzočih nas je 66.
               Za je glasovalo 46, proti 20.</p>
               <p>(Za je glasovalo 46.) (Proti 20.)</p>
               <p>Ugotavljam, da je amandma sprejet.</p>
               <p>Tako so zaradi tega dejstva postali amandmaji pod zaporednimi številkami 4,5 in 6
               brezpredmetni.</p>
               <p>Prehajamo na razpravo o 2. členu in o dveh amandmajih k temu členu. Pod 1 je amandma
               poslanskih skupin DeSUS, poslanskega kluba LDS in Združene liste socialnih demokratov
               z opombo, če bo ta amandma sprejet, je amandma pod zaporedno številko 2, katerega
               predlagateljica je poslanska skupina Slovenske ljudske stranke, brezpredmeten. O teh
               dveh amandmajih in 2. členu odpiram razpravo. Želi kdo besedo? (Ne.) Gospod Džuban,
               izvolite.</p>
            </sp>
            <sp xml:id="SDZ3-Izredna-30-2003-04-08.sp402">

               <speaker>GEZA DŽUBAN:</speaker>

               <p>Pri tem členu je problem. In celotna zgodba, o kateri govorimo dve ali tri ure, in to
               v glavnem nesmisle. Meni je problem v tem trenutku ta, da nobena rešitev, ki jo imamo
               pred sabo, ni primerna. V tem, ki je v besedilu sprejetega amandmajev z odbora za
               kmetijstvo v 2. členu, mi ne odgovarjajo naslednje stvari - to je bil amandma kolega
               iz Ljudske stranke. Ne odgovarja mi oddaljenost 20 kilometrov, ki je nesmiselna
               predvsem pri gozdovih, ker obravnava zakon tudi gozdove; ne gre mi za maksimum 40
               hektarjev, problem je, da govori o predkupnih upravičencih, ki se poklicno ukvarjajo
               s kmetijsko dejavnostjo oziroma o upravičencih, ki imajo redno zaposlene. Te zadeve
               se dajo premikati in razvlečevati, tudi špekulirati, na eno in drugo stran, pri enih
               in drugih. Mene spremlja zgodba tudi, ko je kolega Sušnik omenjal - iz gozdov na
               kmetijska zemljišča -, da tisti, ki dobi pa monopol to, kar podajamo v tem našemu
               predlogu - v nedogled, pride do zlorab. In tudi ta naša rešitev oziroma poslanskih
               kolegov Lidije in gospoda Vebra, kjer damo sedanjemu zakupniku neskončno pravico
               zakupa v nedogled. To me moti, monopol, ta rešitev ni dobra.</p>
               <p>Res je, da če bi mi odprli zakup za vse, ki želijo in se ukvarjajo z dejavnostjo, bi
               morda sedanja kmetijska podjetja, ki jih bomo še nekaj časa potrebovali, morali na
               nek način, z nekim dokumentom zavezati k nekim pogojem, kot imamo pri gozdovih - za
               koncesije ne more biti kdorkoli, čeprav sedanja rešitev tudi za mene ni najboljša.
               Ampak, da pa kdorkoli 1000 hektarjev ne more vzeti v najem, o tem govorim. In nimamo
               niti na eni niti na drugi strani dobre rešitve, zaradi tega nobene rešitve ne bom
               podprl. Hvala.</p>
            </sp>
            <sp xml:id="SDZ3-Izredna-30-2003-04-08.sp403">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem in prehajamo na
               odločanje najprej o amandmaju pod zaporedno številko ena k 2. členu. Obrazložitev
               glasu, gospod Kramberger.</p>
            </sp>
            <sp xml:id="SDZ3-Izredna-30-2003-04-08.sp404">

               <speaker>MAG. JANEZ KRAMBERGER:</speaker>

               <p>Hvala, gospa podpredsednica. Kolegice in kolegi, jaz se nisem vključil v razpravo,
               bom pač obrazložil glas.</p>
               <p>Trdim, da je ta rešitev, ki je v dopolnjenem predlogu zakona, da je optimalna in daje
               vsem kmetijskih subjektom enakopraven položaj tako kmetom, samostojnim podjetnikom in
               kmetijskim organizacijam, se pravi, delniškim družbam.</p>
               <p>V 2. odstavku smo jasno napisali, da je zakupnik na prvem mestu. Ampak ta omejitev,
               ki smo jo tudi dali, na 40 hektarjev po zaposlenem, mislim, da se bi to dalo izvajati
               in da so tiste bojazni, ki se pojavljajo nekaterim, bi bile odveč.</p>
               <p>Če tega ne bomo sprejeli in bo sprejet ta amandma, ki ga predlagajo kolegi iz treh
               poslanskih skupin koalicije; tukaj pa pač gre, da bodo te delniške družbe imele v
               prednostnem zakupu in da pravzaprav nihče drug ne more priti več zraven in tako pač
               uzakonjamo nek monopol, neko - če hočete - veleposestvo ali kakorkoli že to
               imenujemo, pod krinko, da pač varujemo zaposlenost ljudi. Trdim, da to ni res. Hvala.
            </p>
            </sp>
            <sp xml:id="SDZ3-Izredna-30-2003-04-08.sp405">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Peče. Izvolite.</p>
            </sp>
            <sp xml:id="SDZ3-Izredna-30-2003-04-08.sp406">

               <speaker>SAŠO PEČE:</speaker>

               <p>V Slovenski nacionalni stranki se nam zdi nesprejemljivo, da bi amandma pod zaporedno
               številko 1 k 2. členu sprejeli.</p>
               <p>Obrazložitev oziroma dikcija besedila amandmaja, predlaganega s strani štirih
               poslanskih skupin, ocenjujemo, da gre v nasprotje z ustavno kategorijo oziroma celo
               več, da gre v nasprotje z do sedaj uveljavljeno prakso o razdelitvi uporabnikov
               zemljišč. Zato bomo temu amandmaju oziroma predlogu spremembe nasprotovali. Hvala.
            </p>
            </sp>
            <sp xml:id="SDZ3-Izredna-30-2003-04-08.sp407">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Jelinčič Plemeniti, izvolite.</p>
            </sp>
            <sp xml:id="SDZ3-Izredna-30-2003-04-08.sp408">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa predsedujoča. Tudi sam bom glasoval proti prvemu amandmaju k 2.
               členu. Prepričan sem, da je drugi amandma, ki ga predlaga poslanska skupina Slovenske
               ljudske stranke, dosti bolj jasen, pregleden in točen kot pa tisti, ki ga predlagajo
               tri poslanske skupine, saj v nekaterih dikcijah, predvsem v točki 3 in točki 2, tako
               nedefinirano določa vrstni red, da je težko ugotoviti, kdo je pravzaprav tisti, ki bo
               smel kot drugi kupovati zemljišča.</p>
               <p>Na splošno pa mislim, da je smiselno, da se ta zadeva popravlja, in čeprav se
               popravlja danes, je že malo pozno, kajti v Slovenski nacionalni stranki imamo
               občutek, da je ta pravna praznina v veliki meri omogočila nekaterim ljudem, da so
               nakupili določena kmetijska posestva, gozdove, kar je bilo prej onemogočeno. To
               prepričanje se bo verjetno pokazalo kot pravilno čez nekajčasa, ko se bo izvedelo,
               kdo vse je izkoristil to pravno praznino in kupil določena kmetijska posestva,
               gozdove ali kmetije. Upam le oziroma upamo lahko le, da ni med njimi preveč tujcev in
               takšnih ljudi, ki jim pravzaprav slovenska zemlja ni sveta.</p>
               <p>Še enkrat, podprl bom drugi amandma k 2. členu. Hvala.</p>
            </sp>
            <sp xml:id="SDZ3-Izredna-30-2003-04-08.sp409">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo obrazložitve glasov. Lepo prosim, kar nekaj časa pravzaprav
               gledam po dvorani, da se res pravočasno odločate. Gospod Rokavec, izvolite.</p>
            </sp>
            <sp xml:id="SDZ3-Izredna-30-2003-04-08.sp410">

               <speaker>FRANCI ROKAVEC:</speaker>

               <p>Hvala za besedo. Glasoval bom proti temu amandmaju iz povsem enostavnega razloga.
               Namreč, če bo sprejet amandma, potem bomo še poglobili, dejansko učvrstili monopol na
               tem področju. Na tem področju bomo učvrstili monopol dosedanjim zakupnikom v
               nedogled, tako kot je povedal tudi kolega Džuban, in na drugi strani dejansko ne bomo
               omogočili svobodne, liberalne konkurence na tem področju, da bi bili vsi subjekti
               lahko enakovredni: kmet, kmetijska organizacija, samostojni podjetnik. Dejansko
               uzakonjamo čisti monopol sedanjih zakupnikov, za vekomaj. Hvala.</p>
            </sp>
            <sp xml:id="SDZ3-Izredna-30-2003-04-08.sp411">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še gospod Avšič, obrazložitev glasu. Izvolite.</p>
            </sp>
            <sp xml:id="SDZ3-Izredna-30-2003-04-08.sp412">

               <speaker>JOŽE AVŠIČ:</speaker>

               <p>Mislim, da če smo podprli amandma treh poslanskih skupin k 1. členu, da moramo tudi
               tega. Predvsem tudi zaradi tistega slavnega odstavka, ki govori o izračunu
               primerljivih površin, bodisi za nakup ali za zakup. Tisti odstavek, ki govori, kako
               se izračuna teh 40 hektarjev na delavca oziroma na tistega, ki se poklicno ukvarja
               ali ki je redno zaposlen, je tak, da dopušča vse sorte manipulacije. Sprašujem vas
               pravzaprav, kaj je to redno zaposlen delavec? Ali je to delavec za nedoločen čas ali
               je delavec za en mesec? Mislim, da je to tudi tisti, ki je za en mesec in ki ima v
               enem mesecu sklenjenopogodbo in plačane vse prispevke. Tudi to je redna
               zaposlitev.</p>
               <p>Menim, moje osebno mnenje je, da ni razlogov, da ne bi podprli amandma vseh treh
               poslanskih skupin, vendar bi ga bilo možno tudi izboljšati, za kar imamo možnost še v
               letošnjem letu, če bo ustrezen predlog, še z enim popravkom tega zakona, pa vendarle
               bomo storili to, kar je bil osnovni namen, da zapolnimo luknjo, da izpolnimo odločbo
               ustavnega sodišča. Če je pa karkoli še na področju zakupov potrebno popraviti, pa
               prosim, bomo naslednjič. Tokrat pa mislim, da je potrebno ta amandma podpreti.
               Hvala.</p>
            </sp>
            <sp xml:id="SDZ3-Izredna-30-2003-04-08.sp413">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mislim, da ne želi nihče več obrazložiti svojega glasu. Prehajamo torej
               na odločanje, najprej o amandmaju pod zaporedno številko 1 z opombo, ki sem jo lahko
               že obrazložila. Glasujemo! Navzočih nas je 65. Za je glasovalo 39, proti 23.</p>
               <p>(Za je glasovalo 39.) (Proti 23.)</p>
               <p>Ugotavljam, da je amandma pod 1 k 2. členu sprejet.</p>
               <p>Zato je postal amandma pod zaporedno številko 2 brezpredmeten.</p>
               <p>Končali smo torej z razpravo in glasovanjem o amandmajih in s tem tudi drugo
               obravnavo predloga zakona v okviru skrajšanega postopka.</p>
               <p>Prehajamo na <title>tretjo obravnavo predloga zakona.</title> Ugotavljam, da je zbor v
               drugi obravnavi sprejel amandmaje k 1. in 2. členu. Sprašujem, ali želijo
               kvalificirani predlagatelji k tema dvema členoma vložiti amandmaje? (Ne želi nihče.)
               Torej v tretji obravnavi ne bo vloženih amandmajev. Sprašujem zakonodajno-pravno
               službo oziroma vlado, ali je zaradi sprejetih amandmajev morebiti zakon neusklajen?
               Ni neskladen. Hvala lepa. Ker ni neskladnosti zakona... Predstavnica
               zakonodajno-pravne službe tudi potrjuje že podano stališče predstavnice vlade
               Republike Slovenije, da ni neusklajenosti. Želite besedo? Izvolite, gospa Ogrinc.
            </p>
            </sp>
            <sp xml:id="SDZ3-Izredna-30-2003-04-08.sp414">

               <speaker>HELENA OGRINC:</speaker>

               <p>Hvala lepa. Po ugotovitvah zakonodajno-pravne službe je s sprejetim amandmajem k 17.
               členu, ko je bilo dopolnjeno besedilo drugega odstavka in so bile dodane poleg
               kmetijskih zemljišč in gozdov tudi kmetije, torej tudi za kmetije veljajo pogoji
               pridobivanja lastninske pravice po tem zakonu. Torej, ta rešitev bi morala biti
               upoštevana tudi še v 23. členu, v napovednem besedilu - samo trenutek, se
               opravičujem! -, in sicer v delu, torej v napovednem besedilu, kjer imamo osnovno
               rešitev v tem trenutku takole: "Pri nakupu kmetijskih zemljišč, gozda ali kmetije, če
               ni glede kmetijskega zemljišča ali gozda," tu je treba dodati prav enako rešitev, kot
               je v 17. členu. In podobno se nam pojavi potem tudi v 2. členu predloga zakona, ki
               zadeva spremembe 27. člena, in sicer v drugem odstavku, prav tako se v napovednem
               delu besedila poleg gozda dodaja tudi še kmetija. Toliko, hvala lepa.</p>
            </sp>
            <sp xml:id="SDZ3-Izredna-30-2003-04-08.sp415">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V skladu s petim odstavkom 140. člena, upoštevaje opozorilo predstavnice
               zakonodajno-pravne službe, lahko ugotovimo, da je zaradi sprejetih amandmajev prišlo
               do medsebojne neusklajenosti. Zato sprašujem predlagatelje zakona, koliko časa
               potrebujejo, da pripravijo uskladitveni amandma. Predlagatelji zakona morajo
               pripraviti, v skladu s petim odstavkom, uskladitveni amandma, zato... /Oglašanje iz
               klopi./ Gospod Podobnik, izvolite.</p>
            </sp>
            <sp xml:id="SDZ3-Izredna-30-2003-04-08.sp416">

               <speaker>JANEZ PODOBNIK:</speaker>

               <p>Gospa podpredsednica, razumljivo je, da bomo predlagatelji zakona izpolnili
               poslovniško dolžnost. Ocenjujemo, da bi nam v 20 minutah to uspelo, pripraviti
               uskladitveni amandma. Vsak dan je pomemben, da se čim prej zapolni pravna praznina.
            </p>
            </sp>
            <sp xml:id="SDZ3-Izredna-30-2003-04-08.sp417">

               <speaker>PODPREDSEDNICA IRMA PAVLINIČ KREBS:</speaker>

               <p>Za 30 minut prekinjam sejo. Nadaljevali bomo ob 22.08 uri, ko bomo... 20 minut! Se
               opravičujem, potem sem narobe razumela. Gospod Podobnik, se opravičujem, 20 minut ste
               želeli. Ob 22.00 uri bomo prešli na odločanje o uskladitvenih amandmajih.</p>
               <p>(Seja je bila prekinjena ob 21.38 uri in se je nadaljevala ob 22.03 uri.)</p>
            </sp>
            <sp xml:id="SDZ3-Izredna-30-2003-04-08.sp418">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Nadaljujemo s prekinjeno 2. točko dnevnega reda. Ker je
               zakonodajno-pravna služba opozorila, da je po končani tretji obravnavi predlog zakona
               zaradi sprejetih amandmajev neusklajen, so predlagatelji v pojasnilo - sicer pred
               sabo imamo poslanske skupine Slovenske ljudske stranke, ampak pod njo seveda so na
               originalu podpisi treh poslancev te poslanske skupine, predlagateljev zakona. Na
               klopi imamo torej uskladitvene amandmaje. Predlagatelji želite besedo? (Ne.) Želi
               gospod minister mogoče besedo? (Tudi ne.) Želijo besedo predstavniki poslanskih
               skupin? (Ne želijo.) Poslanke, poslanci? (Tudi ne.) Zaključujem torej razpravo in
               prehajamo na odločanje. Najprej odločamo o uskladitvenem amandmaju k 1. členu.
               Glasujemo! Navzočih nas je 49. Za je glasovalo 46, proti 2.</p>
               <p>(Za je glasovalo 46.) (Proti 2.)</p>
               <p>Ugotavljam, da je amandma sprejet.</p>
               <p>In še o uskladitvenem amandmaju k 2. členu. Glasujemo! Navzočih nas je 49. Za je
               glasovalo 46, proti nihče.</p>
               <p>(Za je glasovalo 46.) (Proti nihče.)</p>
               <p>Ugotavljam, da je amandma sprejet.</p>
               <p>Zdaj lahko preidemo na odločanje o zakonu v celoti. Glasujemo o zakonu v celoti.
               Navzočih nas je 52. Za je glasovalo 46, proti 4.</p>
               <p>(Za je glasovalo 46.) (Proti 4.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda in 30. izredno sejo državnega zbora
               Republike Slovenije.</p>
               <p>Predstavnikom vlade se najlepše zahvaljujem.</p>
               <p>Lepo prosim še za trenutek pozornosti. Predsednik odbora za gospodarstvo, gospod Feri
               Horvat, je lepo prosil, da nagovorim člane in članice odbora za gospodarstvo in jih
               ponovno opozorim, da bo jutri ob 9.00 uri izredna seja odbora za gospodarstvo, seveda
               z isto temo, glede katere je tudi sklicana izredna seja državnega zbora jutri, v
               sredo ob 14.00 uri. Najlepša hvala vsem in lahko noč.</p>
               <p>(Seja je bila končana 8. aprila 2003 ob 22.07 uri.)</p>
            </sp>
         </div>
      </body>
   </text>
</TEI>
