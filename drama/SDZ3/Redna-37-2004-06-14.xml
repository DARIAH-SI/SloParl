<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-37-2004-06-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|CAFC11227E6BAC3FC1256EC2002EF8BD</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=CAFC11227E6BAC3FC1256EC2002EF8BD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-37-2004-06-14.DZ" n="37">
               <name>Redna</name>
               <date when="2004-06-14"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-37-2004-06-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">37. seja</stage>
            <stage type="date">(14. junij 2004)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 14.01 uri. </stage>


            <sp xml:id="SDZ3-Redna-37-2004-06-14.sp1">

               <speaker>PREDSEDNIK BORUT PAHOR:</speaker>

               <p>Dober dan, spoštovane kolegice in kolegi! Začenjam predzadnjo redno sejo v tem
               mandatu. Vse prav lepo pozdravljam! Začenjamo 37. sejo državnega zbora. Sklicana je
               bila na podlagi prvega odstavka 57. člena poslovnika državnega zbora. Nekaj naših
               kolegov in kolegic zaradi drugih obveznosti se seje ne more udeležiti. To so kolegi
               doktor Brejc, Fabjan, Horvat, Kebrič, Levič, kolegica Mrzel, Franc Čebulj se
               opravičuje za začetek seje, Franci Rokavec pa bo odsoten do 16. ure.</p>
               <p>Na sejo sem povabil predsednika vlade Republike Slovenije magistra Antona Ropa k 1.
               točki, predstavnike vlade Republike Slovenije k vsem točkam dnevnega reda ter
               predstavnika urada predsednika republike in predstavnika sodnega sveta k 30. točki
               dnevnega reda. Še enkrat vsem lep pozdrav!</p>
               <p>Prehajamo na določitev dnevnega reda 37. seje. Predlog dnevnega reda je pripravljen
               skladno z 59. členom poslovnika in ste ga prejeli s sklicem seje dne 4. junija letos.
               O predlogu dnevnega reda bomo odločali v skladu z drugim odstavkom 64. člena
               poslovnika državnega zbora. Najprej bomo, spoštovane kolegice in kolegi, prešli na
               predloge za umik posameznih točk z dnevnega reda.</p>
               <p>Poslanske skupine Slovenske nacionalne stranke, Slovenske demokratske stranke in
               Nove Slovenije predlagajo, da se z dnevnega reda umakne predlog zakona o Triglavskem
               narodnem parku, ki je v proceduri v drugi obravnavi. Želi besedo predlagatelj umika?
               Prosim, kolega Barovič.</p>
            </sp>
            <sp xml:id="SDZ3-Redna-37-2004-06-14.sp2">

               <speaker>BOGDAN BAROVIČ:</speaker>

               <p>Hvala, predsednik. Najprej se v Slovenski nacionalni stranki seveda čudimo, če je
               lahko kolegij umaknil tri predloge zakonov, o občinskem redarstvu, o društvih in o
               spodbujanju skladnega regionalnega razvoja. Lahko bi dosegel verjetno tudi dogovor in
               bi umaknil predlagani zakon.</p>
               <p>Drugi razlog, za katerega mi predlagamo umik, je ta, da je v pregledu amandmajev, ki
               smo jih vlagali, bilo opaziti, da so amandmaji predlagani s strani Liberalne
               demokracije Slovenije z datumom 8.6., v mreži so pa z datumom 9.6., kar vsekakor ni
               fer. Glede na to, da je 8.6. potekel rok za vlaganje amandmajev, v mreži so amandmaji
               vloženi z datumom 9.6., v materialu, ki smo ga dobili, pa z datumom 8.6. Ni fer in ni
               pošteno!</p>
               <p>Ne nazadnje pa v Slovenski nacionalni stranki ocenjujemo, da je predlog zakona, ki je
               v proceduri v obliki, v kakršni je podan, nesprejemljiv. Dejstvo je, da je predlagani
               zakon na grob način posegel v večpomenski prostor, ki je bogat z naravnim, kulturnim
               habitatom, krajinskim arhitekturnim izročilom in po naši oceni bi to imelo velike in
               nepopravljive posledice.</p>
               <p>Nadalje, v Slovenski nacionalni stranki zahtevamo, da se umakne iz nadaljnjega
               parlamentarnega postopka ta zakon tako, da se začne nov postopek na podlagi novega
               osnutka, v katerem bo omogočeno izvesti vsaj 60-dnevno javno razpravo o osnutku
               zakona, ki bi bila v skladu z določili 58. člena zakona o ohranjanju narave. Pri
               omenjenem zakonu, kolegice in kolegi, gre namreč za več odprtih, nerešenih in perečih
               vprašanj in ker je potrebno vsa ta vprašanja obravnavati na najbolj skladen način,
               ocenjujemo, da se mora v pripravo zakona vključiti tudi strokovna javnost, interesne
               skupine ter v parku živeče prebivalstvo. Ob tem pa utemeljujemo predlog oziroma
               zahtevo za umik tudi s šeenim pomembnim dejstvom, na katerega pa so opozorili v
               koaliciji nevladnih organizacij za ohranitev Triglavskega narodnega parka. Gre namreč
               za predlog zakona o Triglavskem narodnem parku, ki je v obravnavi v državnem zboru,
               torej ta ni istoveten s tistim za katerega so postavljene izhodiščne teze, saj so
               domačini na lokalnem referendumu jasno pokazali voljo proti krčenju območja narodnega
               parka. Mislim, da je bila utemeljitev zelo jasna, zelo konkretna in zelo natančna. In
               predlagam kolegicam in kolegom, da podprete našo zahtevo.</p>
            </sp>
            <sp xml:id="SDZ3-Redna-37-2004-06-14.sp3">

               <speaker>PREDSEDNIK BORUT PAHOR:</speaker>

               <p>Sedaj se do predloga za umik lahko opredelijo predstavniki poslanskih skupin.
               Prosim, kolega Sok v imenu poslanske skupine Nove Slovenije.</p>
            </sp>
            <sp xml:id="SDZ3-Redna-37-2004-06-14.sp4">

               <speaker>ALOJZ SOK:</speaker>

               <p>Hvala lepa. V naši poslanski skupini se vsekakor zavzemamo, da se ta predlog umakne
               z dnevnega reda. Gre za to, da je to izredno kompleksen zakon, ki je v javnosti
               sprožil veliko polemik, postopek sprejemanja tega zakona ni bil v skladu z našim
               veljavnim poslovnikom. Sedaj na koncu, ko smo v drugem branju v državnem zboru, pa se
               je zgodilo še dvoje. Koalicija Slovenija je, tako kot tudi Nacionalna stranka,
               vložila svoje amandmaje, za katere pa smo dobili dopis, da ti amandmaji niso vloženi
               v skladu s poslovnikom. Šlo je za to, da so bili amandmaji v drugem branju vloženi v
               imenu predlagateljev, ne pa v imenu poslanskih skupin. In mi smo prepričani, da to ne
               more biti razlog, zaradi katerega bi bili amandmaji neustrezno vloženi, kajti na to
               bi lahko naše strokovne službe, zakonodajno-pravna služba takoj opozorila, kar tudi
               je. In ko so jih opozorili, so naši strokovci tudi to popravili.</p>
               <p>Če se vrnem nazaj, pa je ta zakon bil od prve obravnave pa potem do javne
               predstavitve mnenj in pa do splošne razprave kar dvakrat, če ne celo trikrat
               spremenjen, in še sedaj je vloženih veliko amandmajev s strani predlagatelja,
               prvopodpisanega, Liberalne demokracije Slovenije. Mi mislimo, da na takšen način tako
               kompleksnega in tako zapletenega zakona ni možno sprejemati. In bi seveda predlagali,
               da gospodje iz LDS-a to sami ugotovite in tik pred koncem mandata ne posiljujete tega
               državnega zbora z rešitvami, ki niso splošno sprejemljive.</p>
               <p>Kajti sigurno je, da bodo tisti, in teh je veliko, ki se s tem zakonom ne strinjajo,
               to niso samo prebivalci določene, se pravi, področja Triglavskega narodnega parka,
               ampak tudi Slovenska akademija znanosti in umetnosti, potem Svet za varstvo okolja,
               civilna iniciativa in še kdo bi se našel, ki odločno nasprotujejo, ne samo takemu
               predlogu, kot je, ampak tudi načinu, na kakršen je bil ta zakon speljan skozi
               proceduro do današnje druge obravnave v tem državnem zboru.</p>
               <p>Iz tega razloga še enkrat povem, da se mi odločno zavzemamo za to, da se ta zakon z
               današnjega dnevnega reda umakne. Hvala lepa.</p>
            </sp>
            <sp xml:id="SDZ3-Redna-37-2004-06-14.sp5">

               <speaker>PREDSEDNIK BORUT PAHOR:</speaker>

               <p>Kolega Tanko, v imenu poslanske skupine Slovenske demokratske stranke. Prosim, za
               mir.</p>
            </sp>
            <sp xml:id="SDZ3-Redna-37-2004-06-14.sp6">

               <speaker>JOŽE TANKO:</speaker>

               <p>Hvala lepa za besedo. V naši poslanski skupini smo že od vsega začetka nasprotovali
               takšnemu načinu obravnave tega zakona, kot ste se ga poslužili. Mi smo že pri sami
               obravnavi opozorili, da je postopek, da obstajajo številni proceduralni razlogi,
               zakaj tega zakona ni možno obravnavati. Kajti že prva obravnava se je začela v
               neskladju z zakonodajo in s poslovnikom. Predlagatelji so povsem obšli strokovne
               podlage, niso jih nikjer navedli, niso niti opozorili na nobena neskladja, na
               kolizijo.</p>
               <p>Drugič. Zlorabil se je sklep na junijski, 28. seji državnega zbora lansko leto, ko je
               bilo dogovorjeno, da se nadaljuje procedura šele takrat, ko bodo ta strokovna mnenja
               več kot usklajena. To se ni zgodilo, ampak se je postopek kar enostavno na jesenskem
               delu nadaljeval.</p>
               <p>Prav tako se je pri obravnavi tega zakona ves čas manipuliralo tako s teksti kot s
               kartografskim gradivom. Predlagatelji so za potrebe različnih javnih predstavitev
               uporabili različne tekste in različna kartografska gradiva, celo na javni
               predstavitvi mnenj je bil predstavljen dopolnjen predlog zakona, ki ga je šele potem
               mesec kasneje sprejel odbor državnega zbora za infrastrukturo, in to ne v besedilu,
               kot je bil tam predložen.</p>
               <p>Prav tako obstajajo tudi številni vsebinski razlogi. Kajti za sprejem tega zakona ne
               obstajajo nobene strokovne analize, ni narejena nobena SWOT analiza.</p>
               <p>Prav tako smo mnenja, da se z obstoječim zakonom samo legalizira obstoječe stanje, to
               se pravi črne gradnje za območje Triglavskega narodnega parka.</p>
               <p>Prav tako ni nobenih predvidenih nadomestil za tiste, ki v parku imajo zemljišča in
               je zaradi omejitev, ki jih park prinaša, omejena tudi raba teh zemljišč.</p>
               <p>Z določenimi stvarmi sem vas tudi opozoril v posebnem pismu oktobra lanskega leta in
               sem tudi tam natančno navedel, zakaj zakon ni primeren za obravnavo na državnem
               zboru. Še posebej pa nas je začudilo, da po vrsti vseh teh neskladij, nezakonitosti
               in kršenja procedur ste nam, bi rekel, umaknili amandmaje, ki smo jih predložili
               skupaj s stroko in strokovno javnostjo in mislimo, da je to višek zlorab pri
               sprejemanju tega zakona. Zato predlagam, da se zakon iz procedure umakne in da se
               obravnava kasneje, recimo v novem sklicu državnega zbora, ko bo obstajalo dovolj
               možnosti, da se zakonsko besedilo pripravi v miru, dovolj strokovno in pa tehtno.
               Hvala.</p>
            </sp>
            <sp xml:id="SDZ3-Redna-37-2004-06-14.sp7">

               <speaker>PREDSEDNIK BORUT PAHOR:</speaker>

               <p>Želi še katera od poslanskih skupin besedo za... Samo hipec, sedaj imajo besedo
               poslanske skupine, če tako želijo? Nobena. Želite proceduralno? Kolega Jelinčič.</p>
            </sp>
            <sp xml:id="SDZ3-Redna-37-2004-06-14.sp8">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Predlagam, da rešite ugled državnega zbora in da vi,
               kot predsednik državnega zbora, umaknete zakon iz procedure. Gre za celo vrsto
               kršenja dejanske procedure, prvič, pri vlaganju amandmaja Liberalne demokracije po
               poteku roka. Namreč rok je bil 8.6., amandma je bil vložen 9.6., Državni zbor
               Republike Slovenije, glavna pisarna beleži datum 10.6., vendar se ta amandma tukaj
               upošteva. To predvsem ni fer zaradi tega, ker so poslanske skupine Slovenske
               nacionalne stranke, SDS-a in NSi-ja vložile celo vrsto amandmajev, ki pa niso bili
               sprejeti zaradi napačnega podpisa. Bili so napisani na listih poslanskih skupin,
               vendar smo spodaj z napako podpisali samo enega poslanca. Mislim, da bi službe
               državnega zbora lahko in pravočasno opozorile na to neljubo napako, ki je zgolj
               tehničnega pomena, ne pa vsebinskega pomena, vendar se to ni zgodilo. Zato predlagam,
               gospod predsednik, še enkrat apeliram na vas, rešite ugled državnega zbora, da ne
               bodo zopet časopisi polni, kako si nekateri uzurpirajo oblast, in umaknite iz
               procedure ta zakon. Hvala lepa.</p>
            </sp>
            <sp xml:id="SDZ3-Redna-37-2004-06-14.sp9">

               <speaker>PREDSEDNIK BORUT PAHOR:</speaker>

               <p>Kolegij državnega zbora je predlagal dnevni red, kot ste ga prejeli s sklicem. Te
               pristojnosti, da bi jaz to storil, nimam. Ima pa jo državni zbor in bo z glasovanjem
               odločil o predlogu za umik.</p>
               <p>Ta predlog sedaj dajem na glasovanje. Ni obrazložitve glasu. Ne. Pri tej točki ne,
               so samo predlagatelji oziroma predstavniki poslanskih skupin. Prehajamo torej na
               odločanje o predlogu za umik navedene točke z dnevnega reda. Ali lahko prosim
               pogledate, ali je z glasovalnimi napravami vse v redu? Glasujemo. Ja, dvignjena roka
               kolega Ruparja pomeni, da z glasovalno napravo ni bilo vse v redu.</p>
               <p>Ali lahko tehnične službe prosim, da pridejo v dvorano in pomagajo pri glasovalni
               napravi kolega Ruparja. Do takrat sejo prekinjam. Je v redu, kolega Rupar? Ni
               obrazložitve glasu, kolega Vučko.</p>
               <p>Ali lahko preidemo na odločanje? Prej sem vprašal, če želi kdo v imenu poslanske
               skupine, vendar se nihče ni prijavil za besedo, tako da obrazložitve glasu pa pri tem
               ni mogoče dati. Glasujemo. 68 navzočih, 36 za in 22 proti.</p>
               <p>(Za je glasovalo 36.) (Proti 22.)</p>
               <p>Predlog je dobil potrebno večino. Zakon je umaknjen z dnevnega reda.</p>
               <p>Kolegij predsednika državnega zbora predlaga, da se z dnevnega reda umakne predlog
               zakona o občinskem redarstvu v prvi obravnavi. Želi kdo od kvalificiranih govornikov
               besedo? Ne. Potem bomo... Magister Vizjak v imenu poslanske skupine. Prosim.</p>
            </sp>
            <sp xml:id="SDZ3-Redna-37-2004-06-14.sp10">

               <speaker>MAG. ANDREJ VIZJAK:</speaker>

               <p>Hvala lepa. V Slovenski demokratski stranki ocenjujemo potrebo po ureditvi tega
               področja občinskega redarstva kot eno izmed pomembnejših zadev, zato nasprotujemo
               umiku te točke z dnevnega reda, kajti namen in tudi ne nazadnje pričakovanje ljudi po
               vzpostavitvi nekega višjega nivoja reda v lokalnih skupnostih, zlasti občinskih
               središčih, so več kot potrebna. In ljudje ocenjujejo, da je potrebno tudi s strani
               lokalne skupnosti nekaj napraviti. Dejstvo je, da država preko pač svojih represivnih
               organov nezadovoljivo skrbi za temeljna področja reda v lokalnih skupnostih. Od
               napačnega parkiranja, ne nazadnje tudi do zagotavljanja uničevanja javne
               infrastrukture in vsega ostalegav mestnih središčih. Zato mislimo, da je urejanje
               tega problema prioritetno potrebno.</p>
               <p>Ne glede na to, da smo tik pred iztekom mandata tega državnega zbora, v Slovenski
               demokratski stranki mislimo, da se le velja spopasti s tem zakonom. Tudi ne
               ocenjujemo ga kot najboljšega v tem besedilu, ki je predlagano, vendar menimo, da je
               primerna podlaga za nadaljnjo obravnavo. Prav gotovo bi se pa v javni obravnavi, to
               se pravi v tem prvem branju, marsikaj tudi pokazalo, razčistilo, in seveda zaradi
               tega nikakor nemoremo slediti nameram kolegija, da tako pomembno temo, ki skrbi kar
               številne meščane, ki živijo v središčih, da bi ga kar tako umaknili, kljub temu, da
               je bil že sprva predlagan.</p>
               <p>Še posebej mi ni blizu argument, češ da bi se nekatere točke zavlekle in bi potem
               seveda težje delali. Mislim da ne nazadnje tudi na podlagi prej umaknjene točke bomo
               dobili nekaj časa. In zaradi tega lahko ta zakon obravnavamo v prvi obravnavi.</p>
               <p>Zato seveda bomo v Slovenski demokratski stranki nasprotovali umiku te točke z
               dnevnega reda. In seveda predlagamo tudi ostalim poslanskim skupinam, da je to le
               tako pomembna tematika, ki na nek način zadeva številne naše državljane, da ta zakon
               obravnavamo v prvem branju. Hvala.</p>
            </sp>
            <sp xml:id="SDZ3-Redna-37-2004-06-14.sp11">

               <speaker>PREDSEDNIK BORUT PAHOR:</speaker>

               <p>Želi še katera od poslanskih skupin besedo? Prosim. Kolega Jelinčič. Diskutiramo o
               predlogu za umik.</p>
            </sp>
            <sp xml:id="SDZ3-Redna-37-2004-06-14.sp12">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. V Slovenski nacionalni stranki podpiramo umik tega
               zakona. Zakon o občinskem redarstvu pravzaprav ne dela nič drugega, kot širi
               policijske pristojnosti na nižje sfere, na nižje enote, in tako lahko pričakujemo, da
               v najkrajšem času bomo imeli na pol pismene redarje, ki bodo z brzostrelkami delali
               red po Sloveniji. Glede na to, da je ministrstvo za notranje zadeve predlagalo ta
               zakon, se meni dozdeva, da je policaj minister gospod Bohinc iz Združene liste sicer
               bral tisto literaturo, tisto knjigo o Butalcih, ki jo je napisal Fran Milčinski,
               ampak sem prepričan, da je nirazumel, on je mislil, da je to učbenik, ampak to ni
               učbenik, gospodje, zato ne morem sprejemati takšnih zakonov, kot jih predlaga gospod
               policaj minister.</p>
               <p>To, kar zahtevajo in kar poskušajo, da bi spravili na nivo teh občinskih redarjev, je
               pravzaprav smešnica in to ena od večjih smešnic v zadnjem mandatu državnega zbora. In
               to je kot, nekako meni se zdi, da gre za eno kaskadno smešenje samega sebe s strani
               ministrstva za notranje zadeve, iz ene bedarije v drugo bedarijo in vsaka naslednja
               je večja. Ne vem, dobro, da se mandat končuje, da ne bomo doživeli še kaj drugega.
               Tudi ti predlogi o oboroženih redarjih so bili podani, in kot kaže v tem zakonu, naj
               bi imeli redarji tudi možnosti aretiranja, potem pregledovanja ljudi in tako naprej.
               Pojdite si malo pogledat, pa vzemimo samo en primer oziroma enega od primerov, ko so
               redarji pisali tiste listke kar po vrsti zato, da so normo izpolnili. Kam pa pridemo
               pri taki neorganizirani državi, da damo še nekaterim ljudem takšna pooblastila.
               Mislim, da je to smešnoin da se izognemo temu posmehu pravne države, bomo v Slovenski
               nacionalni stranki glasovali za umik tega zakona. Hvala lepa.</p>
            </sp>
            <sp xml:id="SDZ3-Redna-37-2004-06-14.sp13">

               <speaker>PREDSEDNIK BORUT PAHOR:</speaker>

               <p>Predlagam, da tako o imenih in priimkih posameznikov kot o vlogah, ki jih imajo,
               govorimo spoštljivo. Dr. Bohinc je minister za notranje zadeve in predlagam, da se
               ga, ko se omenja njegovo vlogo, naslavlja s tem imenom. Želi še katera od poslanskih
               skupin besedo? Nihče. Potem bomo prešli na odločanje o predlogu za umik predloga
               zakona o občinskem redarstvu, ki je sicer v prvi obravnavi. Predlog dajem na
               glasovanje. 67 navzočih, 51 za in 12 proti.</p>
               <p>(Za je glasovalo 51.) (Proti 12.)</p>
               <p>Ta predlog za umik je sprejet.</p>
               <p>Kolegij predsednika državnega zbora prav tako predlaga, da se z dnevnega reda umakne
               predlog zakona o društvih. Tudi ta predlog zakona je v prvi obravnavi. Želijo
               kvalificirani govorniki besedo? Nihče. Potem dajem predlog za umik predloga zakona o
               društvih na glasovanje. Glasujemo. Smo sredi glasovanja. 66 navzočih, 54 za in 1 proti.
                   (Za je glasovalo 54.) (Proti 1.) Ta predlog za umik je sprejet. 
               Kolegij prav tako predlaga, da se z dnevnega reda umakne predlog zakona o
               spodbujanju skladnega regionalnega razvoja. Želijo predstavniki oziroma kvalificirani
               govorniki besedo? Prosim, kolega Kelemina v imenu poslanske skupine Slovenske
               demokratske stranke.</p>
            </sp>
            <sp xml:id="SDZ3-Redna-37-2004-06-14.sp14">

               <speaker>BRANKO KELEMINA:</speaker>

               <p>Hvala lepa. Spoštovani vsi skupaj! V naši poslanski skupini, Slovenski demokratski
               stranki se pravzaprav čudimo ravnanju poslancev vladne večine, da se tako pomemben
               predlog zakona, o katerem je bilo izrečenih toliko besed, ponovno poskuša z nekim
               posebnim manevrom spraviti z dnevnega reda državnega zbora. Namreč, mi bomo v naši
               poslanski skupini temu predlogu nasprotovali, kajti zavedamo se, da obstoječi predlog
               zakona, ki je bil sprejet že leta, če se ne motim, 1999, ni upravičil svojega
               poslanstva oziroma politike, ki je bila določena s tem zakonom, vladajoča večina
               oziroma vlada v tem obdobju ni uresničila oziroma uresničila v manjšem delu, kot je
               bilo pričakovano od vseh strani, predvsem pa od področij, ki so nerazvita, niso
               dobila tistih pričakovanih obljub in tistih pomoči, na podlagi katerih bi se te
               regionalne razlike v razvoju Slovenije nekoliko zmanjšale. Poleg tega pa ugotavljamo,
               da smo nedavno tega, lansko leto, če se ne motim, ustanovili novo ministrstvo.</p>
               <p>Enostavno je vlada in vladajoča večina tudi na ta način poskušala dati izredno veliko
               težo temu vprašanju v Sloveniji. Žal enostavno s to potezo sedaj poslanci vladne
               večine nekako izražajo nezaupnico, po naši oceni, ministrici za njeno prizadevanje,
               za njeno delo, da bi se stvari na področju regionalnega razvoja premaknile bistveno
               naprej. Mi vemo, da nas čaka sedaj EU oziroma pričakovane pomoči iz skladov Evropske
               skupnosti. In čeprav obstoječi zakon omogoča tudi delovanje natem področju, kljub
               temu smo pričakovali, vsi skupaj, ne samo poslanci v državnem zboru, jaz mislim, da
               večina poslancev v državnem zboru, predvsem lokalne skupnosti in pa tudi gospodarski
               subjekti, malo gospodarstvo in tako naprej, na tem področju premik Vendar, žal tega
               premika ne želite in odmikate reševanje tega izredno pomembnega vprašanja v
               prihodnost. Skratka, naša poslanska skupina temu predlogu nasprotuje in si želi, da
               bi ta zakon v slovenskem prostoru zaživel tako, kot smo si ga že zaželeli leta 1999
               .../Opozorilni znak za konec razprave./ in zaradi katerega je bila v Sloveniji tudi
               že povzročena velika škoda. Namreč, izgubili smo veliko ...</p>
            </sp>
            <sp xml:id="SDZ3-Redna-37-2004-06-14.sp15">

               <speaker>PREDSEDNIK BORUT PAHOR:</speaker>

               <p>Čas.</p>
            </sp>
            <sp xml:id="SDZ3-Redna-37-2004-06-14.sp16">

               <speaker>BRANKO KELEMINA:</speaker>

               <p>... veliko priložnosti, ki bi jih bilo možno izkoristiti, vendar jih danes za nazaj
               popraviti več ne moremo. Skratka, nasprotujemo umiku.</p>
            </sp>
            <sp xml:id="SDZ3-Redna-37-2004-06-14.sp17">

               <speaker>PREDSEDNIK BORUT PAHOR:</speaker>

               <p>Mag. Drobnič bo predstavil stališče poslanske skupine Nove Slovenije, za njim kolega
               Jelinčič in kolega Diaci.</p>
            </sp>
            <sp xml:id="SDZ3-Redna-37-2004-06-14.sp18">

               <speaker>MAG. JANEZ DROBNIČ:</speaker>

               <p>Poslanska skupina Nove Slovenije predloga za umik zakona o spodbujanju skladnega
               regionalnega razvoja ne bo podprla. Torej ker smatra, da bi takšen zakon v Sloveniji
               bilo potrebno sprejeti. Poglejte razlike med regijami oziroma pokrajinami, kakorkoli
               zdaj to opredeljujemo v Sloveniji, se vse bolj povečujejo in to bi lahko bil
               prispevek k skladnemu razvoju, k zmanjšanju razlik in ne razumemo, zakaj, ko neka
               vlada ustanovi posebno ministrstvo, pripravi vse potrebno za zakon, ga sprejme na
               vladi, potem pa zavrača to. Na osnovi kakšnih razlogov? Poleg tega potrebujemo
               vzpostaviti institucionalno strukturo za črpanje sredstev iz skladov Evropske unije.
               To bi tudi omogočil pravzaprav ta zakon, čeprav se z vsemi rešitvami glede pokrajin
               oziroma območij ne strinjamo, vendar bi bilo to možno v postopku sprejemanja zakona
               popraviti. Skratka, zato se nam dogajajo tudi razpisi za razvoj turističnih
               destinacij, kot je ministrstvo za gospodarstvo...</p>
            </sp>
            <sp xml:id="SDZ3-Redna-37-2004-06-14.sp19">

               <speaker>PREDSEDNIK BORUT PAHOR:</speaker>

               <p>Preveč hrupa je v dvorani!</p>
            </sp>
            <sp xml:id="SDZ3-Redna-37-2004-06-14.sp20">

               <speaker>MAG. JANEZ DROBNIČ:</speaker>

               <p>Ali bi lahko malo poslušali, če ne pa, saj greste lahko ta čas ven, če vas to ne
               zanima.</p>
               <p>Skratka, zato pa vam potem vaš minister za gospodarstvo razpisuje take razpise za
               vzpodbujanje turističnih destinacij, da vnaprej izključi vse manj razvite občine in
               zagotavlja samo Portorožu denar, pa potem Kranjski Gori, Pohorju, pa še enem torej
               območju. Tisti, ki imajo že tako ali tako dober razvoj. Očitno zadaj stojijo finančni
               lobiji, ki hočejo to svojo moč še bolj implementirati. Tak zakon bi lahko bil tudi na
               nek način upor proti temu in zagotovitev skladnega razvoja. Enkrat je potrebno tudi
               izvesti dejanja oziroma pokazati dejanja, ne samo neko papirologijo ali pa načela.</p>
               <p>Torej, poslanska skupina Nove Slovenije predloga za umik tega zakona ne bo podprla.
           </p>
            </sp>
            <sp xml:id="SDZ3-Redna-37-2004-06-14.sp21">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Jelinčič ima besedo. Prosim za mir v dvorani!</p>
            </sp>
            <sp xml:id="SDZ3-Redna-37-2004-06-14.sp22">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. V Slovenski nacionalni stranki ne bomo podprli
               omenjenega predloga zakona. Kar nekaj razlogov govori temu v prid.</p>
               <p>Prvič, vlada sama po sebi ni usklajena med seboj. Imamo predlog ministrstva za
               notranje zadeve in ministrstva za regionalni razvoj, ki se kregata med seboj, kdo bo
               kaj naredil navkljub temu, da sta oziroma da naj bi bila oba ministra oziroma gospa
               ministrica in gospod policaj minister iz iste stranke.</p>
            </sp>
            <sp xml:id="SDZ3-Redna-37-2004-06-14.sp23">

               <speaker>PREDSEDNIK BORUT PAHOR:</speaker>

               <p>Minister za notranje zadeve, kolega Jelinčič.</p>
            </sp>
            <sp xml:id="SDZ3-Redna-37-2004-06-14.sp24">

               <speaker>ZMAGO JELINČIČ PLEMENITI:</speaker>

               <p>Medtem ko gospa ministrica poskuša ustanavljati svojo politično opcijo z nazivom
               Sončnica tudi skozi ta zakonski okvir.</p>
               <p>Druga zadeva je financiranje. Še vedno ne vemo, kakšno bo financiranje občin in
               kakšno naj bi bilo financiranje teh, tako imenovanih regij. Dejstvo je, da ne vemo
               niti, kakšni bodo stroški regij. Kajti, začetek, reševanje se je začelo pri črki ž,
               namesto, da bi se začelo pri črki a. In ne vem, če je znano ozadje vsega tega, da naj
               bi pravzaprav vsaka od teh regij imela tudi svoj regionalni parlament, ki naj ne bi
               imel manj članov kot največji recimo mestni oziroma občinski svet, poleg tega pa
               seveda še vse spremne službe. Kar pomeni pri 14-ih regijah približno 4 do 5 tisoč
               novih zaposlenih birokratov, ki bi sedeli tam in na račun davkoplačevalcev se fino
               imeli, dobivali denar in nič drugega. Zadeva je pravzaprav grozljiva. In gre za to,
               da nekatere stranke hočejo svoje odpisane kadre postaviti na dobro plačana mesta,ki
               bodo imela z zakonom zagotovljeno plačo. Tega si Republika Slovenija ne more
               privoščiti. In takšnega zakona zagotovo ne bomo podprli. Hvala.</p>
            </sp>
            <sp xml:id="SDZ3-Redna-37-2004-06-14.sp25">

               <speaker>PREDSEDNIK BORUT PAHOR:</speaker>

               <p>Sedaj govorimo o predlogu za umik zakona z dnevnega reda. Kolega Diaci želi
               obrazložiti stališče poslanske skupine Stranke mladih.</p>
            </sp>
            <sp xml:id="SDZ3-Redna-37-2004-06-14.sp26">

               <speaker>MARKO DIACI:</speaker>

               <p>Hvala za besedo. Pri nas mislimo, da je smotrno, da se ta zakon umakne, kajti ta
               zakon je eden izmed tistih, ki sodijo v svoj paket, vključno z zakonom o financiranju
               občin, vključno z ustanovitvijo pokrajin. Kajti lahko pridemo v situacijo, ki se je
               zgodila leta 1999, ko smo sprejeli en zakon, ki si ga dandanes vsak tolmači drugače.
               Rezultati tega zakona pa so bolj ali manj vidni na terenu.</p>
               <p>Zato bi dal še mogoče dve pobudi, da bi se dejansko ta predlog zakona že naknadno v
               prvi obravnavi, ki jo bo imel novi sklic parlamenta, da se dodajo še določeni
               podatki. In sicer predlagam, da se ocenijo, v kolikor se dejansko ne more ugotoviti
               BDP po kupni moči na prebivalca glede na posamezno predvideno regijo. In pa da se
               pripravi organigram, organigram tako obstoječega stanja, kakor tudi potencialnega
               novega stanja.</p>
               <p>Hkrati pa predlagam tudi, da se določeni, bom rekel, tiskarski škrati popravijo,
               kajti ena tako lepa regija, kot je recimo Savinjska, je v tem dokumentu brez ene zelo
               pomembne črke A na začetku, in upam da ni to splošen pogled na to regijo, ampak da je
               samo tiskarski škrat. Hvala.</p>
            </sp>
            <sp xml:id="SDZ3-Redna-37-2004-06-14.sp27">

               <speaker>PREDSEDNIK BORUT PAHOR:</speaker>

               <p>Kolega Podobnik v imenu poslanske skupine SLS.</p>
            </sp>
            <sp xml:id="SDZ3-Redna-37-2004-06-14.sp28">

               <speaker>JANEZ PODOBNIK:</speaker>

               <p>Hvala, predsednik. Kolegice in kolegi! Vsaj trije razlogi so, na podlagi katerih v
               poslanski skupini ne bomo podprli predloga sklepa, da se ta točka umakne z dnevnega
               reda. Mi smo se danes v poslanski skupini tudi o tem pogovarjali, in tudi dobili
               informacijo, v kateri so bili razlogi kolegija, da se je tako odločil. Kolega Brenčič
               je bil na seji kolegija. Prvič, na prejšnji redni seji državnega zbora, ko smo to
               točko umaknili z dnevnega reda, je bilo slišati zavezo, da bo obravnavana na prvi
               redni seji državnega zbora, to je danes. Drugi argument je poslovniške narave. Če
               danes ponovno umaknemo to točko z dnevnega reda, in je v tem mandatu ne obravnavamo,
               potem sledi ta določba poslovnika. Šteje se, da predlogi zakonov, glede katerih se do
               izteka mandatne dobe državnega zbora še ni začela splošna razprava na podlagi 122.
               člena, ali obravnava na podlagi člena 126., niso bili vloženi.</p>
               <p>To pa pomeni, da veliko delo vendarle, kolegice in kolegi, veliko delo, ki je bilo
               vloženo v pripravo tega zakona, gre dobesedno v nič. In to bi bilo nekorektno tudi do
               resorja, ki je vodil pripravo tega projekta.</p>
               <p>In da ne bo nesporazuma, ne to ni zakon o pokrajinah. Pred nami je eden od kolegov
               govoril o rešitvah, ki so rešitve zakona o pokrajinah. Gre za zakon, ki rešuje drugo
               področje. Govori o razvojnih regijah in ne o pokrajinah.</p>
               <p>In tretji argument je pa argument, ki je vsebinske narave. Če državni zbor niti prve
               razprave ne bo opravil, potem pomeni, da v tem mandatu na področju skladnega
               regionalnega razvoja ta mandat ni storil tako rekoč ničesar. Zato ne bomo podprli
               predloga, da ne obravnavamo zakona v prvi obravnavi. Hvala lepa.</p>
            </sp>
            <sp xml:id="SDZ3-Redna-37-2004-06-14.sp29">

               <speaker>PREDSEDNIK BORUT PAHOR:</speaker>

               <p>Želi še katera od poslanskih skupin besedo za obrazložitev glasu oziroma stališča
               glede umika? (Ne.) Potem bomo prešli na odločanje. Prosim za pozornost! Glasujemo o
               predlogu za umik predloga zakona o spodbujanju skladnega regionalnega razvoja z
               dnevnega reda. 67 navzočih, 32 za in 27 proti.</p>
               <p>(Za je glasovalo 32.) (Proti 27.)</p>
               <p>Predlog je sprejet.</p>
               <p>Za širitve predlogov nisem prejel, tako da bi lahko državni zbor sedaj določil
               dnevni red ... Prosim? /Oglašanje iz klopi./ Širitev? Ne gre, nimam predloga za
               širitev. .../Oglašanje iz klopi./ Včeraj do 12. ure bi moral biti vložen pisno
               predlog za širitev. /Oglašanje iz klopi./ Prosim? Predlog za širitev? Dam vam besedo,
               bomo razčistili, ali je to res ali ne.</p>
            </sp>
            <sp xml:id="SDZ3-Redna-37-2004-06-14.sp30">

               <speaker>BOGOMIR (MIRKO) ZAMERNIK:</speaker>

               <p>Hvala lepa, gospod predsednik. Napad na Mira Petka je velik madež, ne samo znotraj
               meja, ampak sega tudi zunaj meja. Naša komisija je prejšnji teden sprejela poročilo,
               tako da so razlogi za širitev nastali po sklicu. Poročilo smo dali takoj, se pravi že
               v petek in jaz sem računal na to, da boste držali besedo, ki ste jo dali, gospod
               predsednik, da takoj, ko bo komisija opravila svoje delo, da se boste z vso svojo
               avtoriteto zavzeli za to, da se poročilo komisije za ugotovitev vzroka in ozadja
               napada na Mira Petka uvrsti na dnevni red redne seje. Sedaj, če tega ne bomo danes
               storili, potem ostane samo še julijska seja. Mislim, da ne bi bilo dobro, če tega
               poročila državni zbor ne bi obravnaval.</p>
            </sp>
            <sp xml:id="SDZ3-Redna-37-2004-06-14.sp31">

               <speaker>PREDSEDNIK BORUT PAHOR:</speaker>

               <p>Bomo takoj ugotovili, ali je bil predlog dan. Jaz v petek zaradi odsotnosti nisem
               vodil seje kolegija, tako da bomo to hitro ugotovili. In v kolikor je bil tak predlog
               tudi dan, seveda, o njem odločali. Zato bom samo za hip prekinil delo pred odločanjem
               o določitvi dnevnega reda. Formalno ni bil vložen predlog, niti ne izpolnjuje pogojev
               po 58. členu, mi pravi gospa generalna sekretarka. Tako, da bo šlo poročilo na
               julijsko sejo.</p>
               <p>Glasovanje o določitvi dnevnega reda je pred nami, tako, kot smo ga sprejeli z
               odločitvami doslej. Glasujemo o dnevnem redu v celoti. 66 navzočih, 48 za in 12
               proti.</p>
               <p>(Za je glasovalo 48.) (Proti 12.)</p>
               <p>Ugotavljam, da je dnevni red 37., torej predzadnje redne seje sprejet. Na 1. točko
               dnevnega reda, to je na vprašanja poslank in poslancev pa bomo prešli točno ob 15.
               uri. Do takrat sejo prekinjam. Predstavnike vlade in predsednika pa vabim v dvorano
               ob 15.</p>
               <p>(Seja je bila prekinjena ob 15.00 uri in se je nadaljevala ob 15.02 uri.)</p>
            </sp>
            <sp xml:id="SDZ3-Redna-37-2004-06-14.sp32">

               <speaker>PREDSEDNIK BORUT PAHOR:</speaker>

               <p>Spoštovane kolegice in kolegi!</p>
               <p>Prehajamo na <title>1. TOČKO DNEVNEGA REDA</title> , to je na <title>VPRAŠANJA POSLANK IN POSLANCEV</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 28-ih
               poslank in poslancev. Pravila v zvezi z vrstnim redom poznamo. In v skladu z njimi
               bom tudi dajal besedo.</p>
               <p>Pozdravljam predsednika vlade, magistra Antona Ropa, njegove člane vlade, ministre v
               vladi Republike Slovenije. Tako je vse nared za postavitev prvih treh vprašanj, ki
               jih bodo zastavili predstavniki iz vrst poslanskih skupin opozicije. Najprej ima
               besedo za vprašanje kolega Zmago Jelinčič.</p>
               <p>Prosim, imate besedo.</p>
            </sp>
            <sp xml:id="SDZ3-Redna-37-2004-06-14.sp33">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Lep pozdrav, gospod predsednik vlade in vsi ostali!</p>
               <p>V zadnjem času je najbolj žgoče vprašanje odnosov med Republiko Slovenijo in
               Republiko Hrvaško, tako imenovano vprašanje ekološko-ribolovne cone, in izvrševanje
               tistega sestanka v Bruslju, ki pravzaprav po hrvaških trditvah, in tudi sedaj v
               zadnjem času vedno bolj po trditvah italijanske strani, nima kakšne posebne teže.
               Zadeva bo šla v anale bruseljske diplomacije kot nek pripravljalni sestanek, ki pa ni
               bil dokončan.</p>
               <p>Zato vas vprašam, gospod minister, glede na to, kakšen rezultat je Liberalna
               demokracija dobila sedaj, včeraj na volitvah, ko se je pokazalo, da slovenski narod
               ne podpira klečeplazenja pred sosednjo Hrvaško:</p>
               <p>Ali boste vztrajali na tem, da boste naročili svojemu zunanjemu ministru, da 17.
               oziroma 18. tega meseca v Bruslju dvigne roko za vstop Hrvaške v Evropsko unijo?</p>
               <p>Naj vas spomnim, da je pred leti, in sicer 26. maja 1993, državni zbor sprejel in
               podpisal stališča in sklepe državnega zbora Republike Slovenije o meji med Republiko
               Slovenijo in Republiko Hrvaško, kjer se je pod številko 212-08/91-3/29 zavzel in
               zahteval enovitost Piranskega zaliva, česar gospod Drnovšek ni upošteval niti
               kasneje, oziroma sploh ne, ampak se šel pogovarjat na enem čudnem polprijateljskem
               nivoju s hrvaškim predsednikom Račanom in prodajat slovensko ozemlje oziroma ga
               poklanjat sosednjim Hrvatom.</p>
               <p>Sprašujem, gospod predsednik: Ali nameravate tudi vi nadaljevati Drnovškovo politiko?
               Ali ste vi tudi podlegli Drnovškovemu diktatu priklanjanja Hrvatom?</p>
               <p>Ali boste zavarovali slovenske nacionalne interese in Hrvatom ne boste dali vstopnice
               za pogajanja za vstop v Evropsko unijo?</p>
               <p>Hvala.</p>
            </sp>
            <sp xml:id="SDZ3-Redna-37-2004-06-14.sp34">

               <speaker>PREDSEDNIK BORUT PAHOR:</speaker>

               <p>Hvala lepa. Gospod predsednik vlade.</p>
            </sp>
            <sp xml:id="SDZ3-Redna-37-2004-06-14.sp35">

               <speaker>MAG. ANTON ROP:</speaker>

               <p>Najlepša hvala za vprašanje. Torej, vprašanje se nanaša na zaščitno
               ekološko-ribolovno cono. In kot verjetno veste, je Hrvaška lani proglasila zaščitno
               ekološko-ribolovno cono in Slovenija je protestirala proti temu in tudi označila to
               odločitev Hrvaške kot neevropsko, na tem stališču smo tudi vseskozi vztrajali. Letos
               smo na sestanku kvadrilaterale predlagali, sam sem predlagal, da začnemo s sestanki
               in poskusom dogovora s Hrvaško v zvezi z ekološko ribolovno cono. In sicer s ciljem,
               da poskušamo najti evropsko rešitev za ta primer. Evropska rešitev pa seveda pomeni
               skupno rešitev, pomeni kompromis in seveda upoštevanje interesov vseh držav na tem
               področju. Do teh sestankov je prišlo in v okviru teh sestankov žal ni prišlo do
               dokončnega dogovora. In šele na sestanku, o katerem ste tudi v govorili, na katerem
               je bil tudi predstavnik Evropske komisije, je prišlo do dogovora. In v zvezi z
               ekološko ribolovno cono in to po tem, ko je Hrvaška že spremenila svoj zakon, s
               katerim je določila spremembe obstoječe ureditve, seveda samo enostransko, odstranil
               in sicer je razglasila neveljavnost uveljavljanja tega režima za države članice
               Evropske unije, režima ekološko-ribolovne cone. Mi smo takrat povedali, da menimo, da
               enostranska odločitev ni evropska in smo zato zahtevali, da pride do uskladitve
               skupnega stališča in da pride do dodatnih dogovorov. Do tega je prišlo v Bruslju 4.
               junija na sestanku pooblaščenih državnih sekretarjev Italije, Slovenije, Hrvaške in
               pa predstavnika Evropske komisije, je prišlo do skupnega dogovora. In ta skupni
               dogovor je zapisan tudi v zapisniku, o katerem ste govorili in bistvo tega dogovora
               je v tem, da Hrvaška ne bo uveljavljala te cone iz nobenega vidika, to pomeni v
               nobenem primeru se ne bo in v nobenem vidiku se ta cona ne more nanašati na nobeno
               članico Evropske unije. Seveda v zvezi s tem tudi s Slovenijo ne. In iskali bomo
               skupno rešitev za ekološko in ribolovno cono oziroma zaščito v Jadranskem morju, to
               je bilo dogovorjeno. Pri čemer pa bodo upoštevani, to je ekspliciten izraz iz tega
               dogovora, vitalni interesi, zlasti sosednjih držav članic Evropske unije.</p>
               <p>Strinjam se, da so bile interpretacije tega dogovora različne, zato je Slovenija
               vztrajala v razgovorih znotraj Evropske unije tudi ob tekstu, ki se pripravlja za
               evropski svet. Znotraj diskusije na coreper-ju in danes tudi v GAERC-u, da se ta
               tekst ustavi kot uradni tekst in dopolnilo zaključkov evropskega sveta. In ta tekst
               je bil kasneje skupaj z italijansko stranjo in ostalimi članicami Evropske unije tudi
               usklajen in sedaj v predlogu končnega teksta in bistvo tega teksta je, da Evropska
               unija, evropski svet jemlje na znanje. Jemlje na znanje, da se je Hrvaška odločila,
               da ne bo uveljavljala nobenega aspekta, nobenega vidika ekološko-ribolovne cone za
               člane Evropske unije, pri čemer pa, seveda, je eksplicitno dodano v tem tekstu,
               implicitno se šteje ta dogovor, ki je v tem zapisu opisan, kot dogovor, kot pogodba,
               kot "agreement", in to je ekspliciten izraz v tem tekstu. To pomeni, da vse tisto,
               kar je zapisano v tem zapisu iz tega trilateralnega sestanka, ki se mu je pridružila
               EU, velja in seveda bo Slovenija vztrajala, da to, da velja vse, kar je bilo tam
               dogovorjeno, postane uradni dokument Evropskega sveta in Evropske unije. In to je
               seveda nujno potrebno za Slovenijo in zazaščito vitalnih slovenskih interesov v tem
               primeru, zlasti pa za vodenje evropske politike na tem področju.</p>
            </sp>
            <sp xml:id="SDZ3-Redna-37-2004-06-14.sp36">

               <speaker>PREDSEDNIK BORUT PAHOR:</speaker>

               <p>Dopolnilno vprašanje, prosim, oziroma dopolnitev vprašanja, prosim, kolega Jelinčič.
           </p>
            </sp>
            <sp xml:id="SDZ3-Redna-37-2004-06-14.sp37">

               <speaker>ZMAGO JELINČIČ PLEMENITI:</speaker>

               <p>Gospod predsednik, vse evropske diplomacije so to zadevo ocenile kot zmago hrvaške
               strani. Ni prišlo do nobenega dogovora, ampak zgolj do zapisa sestanka, ki je zgolj
               parafiran. In Hrvatje so se obvezali samo za to, da bodo zamaknili začetek izvajanja
               tja nekamdo tretjega, približno do 3. oktobra, ne pa karkoli drugega. In celoten
               tekst, tudi sedaj v evropski listini je spremenjen. In Evropski svet to zadevo zgolj
               jemlje na znanje, kaj se je tam dogajalo in nič drugega. Skratka, gre za eno določeno
               noto, ki je ena od mnogih dokumentov v debelem fasciklu odnosov med Slovenijo in
               Hrvaško. Ne pozabite pa, da je državni zbor 26. maja 1993 v 8. točki točno zapisal
               takole: "Državni zbor Republike Slovenije od vlade zahteva, da v primerih
               nesprejemljivih enostranskih dejanj hrvaške strani, na osnovi načela recipročnosti,
               diplomatsko, politično in ekonomsko ukrepa in da zavaruje nacionalne interese
               Republike Slovenije." To se do danes, od leta 1993 do 2004 ni zgodilo še niti enkrat.
               In gospod predsednik, ne razumem, kako je mogoče, tudi v vašem mandatu, razumem, da
               prej je bilo Drnovšku vseeno, kaj je z našo domovino, ampak tudi v vašem mandatu ne
               posežete po nobeni od teh akcij, da zavarujete slovenske nacionalne interese.</p>
               <p>Nesporno dejstvo je, da so nam Hrvatje v teh letih, 11 letih stalno zabijali nož v
               hrbet in vendar nima slovenska, tako imenovana diplomacija korajže ali pa česa
               drugega oziroma zaradi česar drugega ne stori ničesar, da bi to zadevo uredila.</p>
               <p>Dejstvo je namreč, da so Hrvatje bili v drugi vojni na strani nacifašizma in da je
               Jugoslavija dobila Jadransko morje. Po razpadu bivše Jugoslavije pa bi moralo
               Jadransko morje biti dobrina vseh bivših republik. To je obljubila v zgodnjih 90.
               letih tudi Evropa in mislim, da je to smiselna pot nadaljevanja razgovorov. Hvala.
           </p>
            </sp>
            <sp xml:id="SDZ3-Redna-37-2004-06-14.sp38">

               <speaker>PREDSEDNIK BORUT PAHOR:</speaker>

               <p>Prosim, gospod predsednik vlade.</p>
            </sp>
            <sp xml:id="SDZ3-Redna-37-2004-06-14.sp39">

               <speaker>MAG. ANTON ROP:</speaker>

               <p>Najlepša hvala. Dejstvo je, da je Hrvaška lansko leto razglasila ekološko-ribolovno
               cono in da naj bi ta začela veljati 3. oktobra letošnjega leta tudi za Slovenijo.
               Tudi z diplomatskimi aktivnostmi, tudi z aktivnostjo znotraj EU, tudi s pomočjo
               Evropske komisije in na osnovi razgovorov z evropsko politiko smo dosegli, da se
               ekološko-ribolovna cona za Slovenijo ne bo začela uveljavljati in ne bo se začela
               uveljavljati vse do tedaj, dokler ne bomo sprejeli in dosegli skupnega sporazuma v
               zvezi z ekološko-ribolovno cono, kar je izjemnega pomena. Nikoli se ne more
               ekološko-ribolovna cona začeti uveljavljati, vsaj v kolikor želi Hrvaška uveljavljati
               evropsko politiko, vstopiti v Evropsko unijo na ta način, da bi bil prizadet
               katerikoli interes Slovenije, zlasti pa tisto, kar je pomembno in kar je ključnega
               pomena, je, nobenega prejudica ne more imeti na mejo, na mejo na morju, nobenega
               prejudica na dostop do odprtega morja, zato je izjemnega pomena, da je v tem
               dogovoru, da je v uradnem dokumentu Evropske unije in Evropskega sveta in na tem bo
               seveda Slovenija vztrajala, dikcija, da ta cona z nobenega vidika ne more vplivati na
               interese katerekoli države. Seveda Slovenija in ta interes Slovenije smo uveljavljali
               zelo odločno in ga bomo uveljavljali tudi v nadaljevanju, to vam lahko zagotovim. In
               mislim, da je ta rešitev, ki je sedaj na mizi, evropska in ni res, da gre samo za
               zapisnik in za nas je ključno, da skozi COREPER in skozi GAERC in seveda tudi skozi
               sejo Evropskega sveta dosežemo, da ta dogovor, da ta določila postanejo uradni
               dokument Evropske unije, ki bo seveda pospremil Hrvaško na poti v Evropsko unijo. In
               v tem kontekstu smo in bomo zaščitiLI slovenske nacionalne interese.</p>
            </sp>
            <sp xml:id="SDZ3-Redna-37-2004-06-14.sp40">

               <speaker>PREDSEDNIK BORUT PAHOR:</speaker>

               <p>Hvala lepa. Naslednje vprašanje predsedniku vlade bo zastavil kolega Janez Podobnik.
               Prosim.</p>
            </sp>
            <sp xml:id="SDZ3-Redna-37-2004-06-14.sp41">

               <speaker>JANEZ PODOBNIK:</speaker>

               <p>Hvala predsednik. Spoštovani gospod predsednik vlade, spoštovani ministri in
               ministrice! Vprašanje, ki vam ga postavljam, je sicer povezano z resorjem za
               zdravstvo in šolstvo, znanost in šport. Ampak zaradi aktualnosti in akutnosti
               problematike, gospod predsednik vlade, ga namenjam vam.</p>
               <p>Dotika se vprašanja zdravljenja obolelih za rakom v Republiki Sloveniji. Slovenska
               družba se stara in vedno več je obolelih za rakom v Republiki Sloveniji, zato vas
               sprašujem, gospod predsednik vlade, kako je vlada:</p>
               <p>Kako so pristojni vladni resorji in tudi druge pristojne državne institucije
               pripravljene, da bodo finančno oziroma materialno sledili tem trendom?</p>
               <p>Gre za stavbe, gre za opremo, gre za kadre. Sprašujem vas: Ali delite naše
               prepričanje, da tudi na področju izobraževanja zdravnikov, terapevtov, onkologov je
               prišlo do resnega primanjkljaja in bo tukaj potrebno novih poti, da se bo število
               onkologov v Sloveniji povečalo?</p>
               <p>Neposreden izraz te zaskrbljenosti pa je dejstvo, da se je na onkološkem institutu,
               ki je edina znanstvena in terapevtska institucija na področju zdravljenja najtežjih
               primerov rakov v Sloveniji, zgodil, lahko rečemo, škandalozni primer, da so zaradi
               istrošenosti ali pa tudi tujih napak nekatere nujne aparature odpovedale in jih ni.</p>
               <p>Kaj bo storila vlada, katere elemente, ki jih ima na podlagi zakona o izvrševanju
               proračuna, bo sprejela, da bo čimprej dosegla, da bodo vse naprave in potrebna oprema
               na onkološkem inštitutu delovala?</p>
               <p>Ali načrtujete prerazporeditev znotraj posameznih resorjev, ali morda načrtujete
               rebalans državnega proračuna?</p>
               <p>Jaz sem prepričan, da če ga boste predlagali, boste dobili veliko podporo vseh
               poslanskih skupin, da to storite.</p>
               <p>In ne nazadnje:</p>
               <p>Ker so se pojavili predlogi, da bi se tisti pacienti, ki ne morejo v določenem roku
               dobiti mesta na onkološkem inštitutu, vozili v Trst ali Celovec, ali načrtujete, da
               bi izkoristili strokovni potencial slovenskih bolnišnic, in morda v Sloveniji odprli
               še kakšen center za zdravljenje raka, na primer v Mariboru?</p>
               <p>Hvala lepa.</p>
            </sp>
            <sp xml:id="SDZ3-Redna-37-2004-06-14.sp42">

               <speaker>PREDSEDNIK BORUT PAHOR:</speaker>

               <p>Gospod predsednik vlade. Prosim.</p>
            </sp>
            <sp xml:id="SDZ3-Redna-37-2004-06-14.sp43">

               <speaker>MAG. ANTON ROP:</speaker>

               <p>Najlepša hvala za vprašanje. Torej, kar se tiče onkološkega inštituta in potrebne
               prenove in investicije v onkološki inštitut, je to nedvomno že kar nekaj časa
               prioriteta vlade. In vse od leta 2000 smo si prizadevali, da bi zagotovili
               onkološkemu inštitutu čim večje površine in seveda tudi novo in dodatno opremo.</p>
               <p>Kot veste, je bilo v primeru onkološkega inštituta v načrtu razvojnih programov
               predvidenih približno 13 milijard, 13,4 milijarde slovenskih tolarjev za te
               investicije. In te so se tudi realizirale. Približno 2,7 milijard, milijarda 600, in
               v letošnjem letu 6 milijard 600 za onkološki inštitut. In gradnja pospešeno teče.</p>
               <p>Na osnovi nesreče, do katere je prišlo, poplave v preteklem letu, smo sprejeli tudi
               poseben zakon, s katerim smo zagotovili dodatna sredstva v višini 4 milijarde
               tolarjev, slovenskih, da bi pospešili to gradnjo, zlasti v prvi fazi onkološkega
               inštituta. In po informacijah, ki so mi dostopne, ta gradnja pospešeno teče. In do
               konca tega leta bo tudi končana. Tako da bo pravzaprav prišlo iz skupne koristne
               površine, imam tukaj podatek, 17 tisoč kvadratnih metrov, do 38 tisoč 306 kvadratnih
               metrov površin onkološkega inštituta, s čimer bo ta inštitut več kotprimerljiv s
               katerokoli drugo bolnišnico. Sočasno pa tečejo tudi investicijski projekti. In ravno
               zaradi tega problema, na katerega ste opozorili, je dogovorjeno, da bo inštitut v
               naslednjih mesecih dobil še en moderen linearni pospeševalnik. In sicer tako, da bo
               na razpolago 6 takšnih naprav. Kar naj bi po kriterijih ministrstva za zdravje
               zadoščalo. Torej, najkasneje v 6. mesecih bo to nabavljeno.</p>
               <p>Če pa je še kaj potrebno dodati, pa predlagam, da minister za zdravje kaj detajlnega
               pojasni.</p>
            </sp>
            <sp xml:id="SDZ3-Redna-37-2004-06-14.sp44">

               <speaker>PREDSEDNIK BORUT PAHOR:</speaker>

               <p>Gospod minister, želite dopolniti? V času, ki je namenjen za odgovor za predsednika
               vlade? Gospod minister, doktor Keber, prosim.</p>
            </sp>
            <sp xml:id="SDZ3-Redna-37-2004-06-14.sp45">

               <speaker>DR. DUŠAN KEBER:</speaker>

               <p>Spoštovani gospod poslanec, naši morebitni načrti, da se vzpostavi še en center za
               zdravljenje onkoloških bolnikov - vse doslej stroka ni šla v to smer. Šele v zadnjem
               času se pojavljajo predlogi, da bi za terapevtske, torej za zdravljenje z obsevanjem,
               oblikovali še en center. Naj omenim, davsi načrti, in to najnovejši, so vselej v
               Sloveniji predvidevali 6 obsevalnih naprav. Naj omenim posebej, ker prav obsevalne
               naprave so povzročile to zaskrbljenost javnosti. Ko se je od obstoječih petih
               pokvarila ena, naj dodam, smo v postopku podpisovanja pogodbe za petega in v razpisu
               za šestega, tako da, lahko potrdim, da bo ta država oziroma njeni pacienti do konca
               leta, morda v prvih mesecih prihodnjega leta, imeli šest obsevalnih naprav, torej,
               največ, kar je bilo doslej v vseh planih. V zadnjem časuso se pojavile po naši
               presoji primerjave z najbolj razvitim državami, da je število obsevalnih naprav
               večje, zato zdravstveni svet že razpravlja o pravem, primernem številu novih naprav.
               In v primeru, da bo prišlo do sprejema sklepa - jaz sam osebno menim, da bi ta država
               v prihodnjih letih rabila še dve obsevalni napravi - potem je tudi smiselno
               razmišljati, da bi se ti dve napravi inštalirali na drugo lokacijo, v tem primeru
               spet, kot posameznik, ne kot neko odločitev, omenjam možnost, da bi bila
               najprimernejša lokacija bolnišnica v Mariboru.</p>
            </sp>
            <sp xml:id="SDZ3-Redna-37-2004-06-14.sp46">

               <speaker>PREDSEDNIK BORUT PAHOR:</speaker>

               <p>Kolega Podobnik, dopolnitev vprašanja.</p>
            </sp>
            <sp xml:id="SDZ3-Redna-37-2004-06-14.sp47">

               <speaker>JANEZ PODOBNIK:</speaker>

               <p>Hvala lepa. Hvala lepa, predsedniku vlade in ministru za odgovor. Moram vam povedati,
               da z odgovorom nisem zadovoljen oziroma nisem zadovoljen v celoti.</p>
               <p>Seveda podpiramo tudi v Slovenski ljudski stranki, da se zgradi onkološki inštitut.
               Da se zgradijo zidovi in nato, da se ti zidovi napolnijo s kvalitetno in drago opremo
               in nato seveda, da v teh zidovih in s to opremo delajo sposobni zdravniki onkologi.
               Nisem dobil vprašanje na odgovor, kaj je z njihovim izobraževanjem, ali držijo ocene,
               da jih primanjkuje v Sloveniji.</p>
               <p>Drugo vprašanje. Ljudje, ki zbolijo za rakom, ne morejo čakati. Minister je korektno
               odgovoril, do konca leta se bodo stvari izboljšale.</p>
               <p>Kaj pa do takrat, ali nima vlada mehanizmov na podlagi veljavnega zakona o
               izvrševanju proračuna, pa tudi o javnih naročilih, da pospeši nakup tega manjkajočega
               dela opreme?</p>
               <p>Izkoristite možnost, ki vam jo zakon daje, in lepo vas prosim, ne čakajte.
               Izkoristite možnost, ki vam jo zakon daje.</p>
               <p>Kar se pa tiče linearnega pospeševalnika, pa če lahko dobim odgovor, iz katerih
               finančnih virov bo pokrit? Hvala lepa.</p>
            </sp>
            <sp xml:id="SDZ3-Redna-37-2004-06-14.sp48">

               <speaker>PREDSEDNIK BORUT PAHOR:</speaker>

               <p>Dajete pooblastilo, predsednik vlade, ministru? Prosim.</p>
            </sp>
            <sp xml:id="SDZ3-Redna-37-2004-06-14.sp49">

               <speaker>DR. DUŠAN KEBER:</speaker>

               <p>Najprej glede izobraževanja zdravnikov. Mi smo predvideli in o tem že večkrat
               pojasnjevali v parlamentu, da predvidevamo povečanje števila zdravnikov za 700 do
               leta 2007. V tem številu predvidevamo vse specializacije, ki so potrebne. Nam ni
               znana posebej obrazložitev posebej za področje onkologije, ki bi prav za to področje
               nakazovala neko večjo potrebo. Imamo kar nekaj deficitarnih oziroma relativno
               deficitarnih poklicev, če se primerjamo z Evropsko unijo. Seveda sem pripravljen
               potrditi, kar sem povedal že večkrat, da je število naših zdravnikov nekje na spodnji
               meji v Evropi in da smo zato po letih, ko smo imeli skoraj ničelnorast oziroma nizko
               rast tudi, razložili objektivno, zakaj je bilo temu tako - obvladovanje stroškov,
               povečevanje plač. Vse to z namenom, da bi ne zmanjšali obsega storitev za paciente.
               Sedaj prehaja v novo fazo, ko bomo povečali število zdravnikov in število sester.</p>
               <p>Plačilo za dva linearna pospeševalnika, ki sta predvidena, sta seveda predvidena na
               sredstvih, ki jih je že omenil premier, deloma v proračunskem skladu oziroma
               investicijskem skladu, ki ga imamo pri ministrstvu za zdravje in deloma dopolnimo
               tudi s kreditom, ki je bil omenjen, posebej za onkološki inštitut. To pomeni,
               sredstva za končno število šestih linearnih pospeševalnikov so zagotovljena.</p>
               <p>Naj omenim tudi to, da je, ko nastopi neka kriza in krizo moramo predvideti tudi
               takrat, ko bomo imeli morda osem linearnih pospeševalnikov, v trenutku, ko se en
               pokvari, nastopi vprašanje, pomeni povečan pritisk na preostalih sedem. V našem
               primeru povečan pritisk na preostale štiri. Temeljno vprašanje, ki ga ministrstvo
               mora zagotoviti in ga je zagotovilo že pri poplavi na onkološkem institutu, da
               pacienti ne čakajo. Mi smo zagotovili, da se operacije in čakanje na operacije ni
               podaljšalo preko enega meseca. Danes v tej državi onkološki bolniki daleč najmanj
               čakajo na operativni poseg v primerjavi z drugimi bolniki, kar je seveda tudi edino
               prav. Čakajo manj kot en mesec. Enako je bilo naše vprašanje, ko se nam že zgodi, da
               se aparat pokvari, ne, kako hitro dobimo novega, ker to za montažo in pripravo rabimo
               štiri mesece, ampak kam lahko paciente pošiljamo. Naj samo še ta stavek dodam, naj
               omenim, da odhod na primer iz Koprskega v Trst ali odhod z Gorenjske v Celovec v
               času, ko smo v Evropski uniji in ko tudi mi pričakujemo težke bolnike, ki se bodo in
               se že zdravijo v kliničnem centru, mislimo, da je pravi odgovor.</p>
               <p>Pravni odgovor pa je, da bi nas neposredno pogajanje lahko pripeljalo v zgodbo, ki bi
               bila podobna operacijskim mizam v kliničnem centru. Mislimo, da je razpis pravi
               odgovor.</p>
            </sp>
            <sp xml:id="SDZ3-Redna-37-2004-06-14.sp50">

               <speaker>PREDSEDNIK BORUT PAHOR:</speaker>

               <p>Hvala lepa. Sedaj ima vprašanje za predsednika vlade, kolega Janez Janša. Prosim.
           </p>
            </sp>
            <sp xml:id="SDZ3-Redna-37-2004-06-14.sp51">

               <speaker>IVAN (JANEZ) JANŠA:</speaker>

               <p>Spoštovani gospod predsednik! V začetku lanskega leta sva vam z dr. Bajukom v imenu
               koalicije Slovenije postavila nekaj vprašanj in nekaj zahtev. Ena od teh se je
               nanašala tudi na bolj pluralistično sestavo nadzornih svetov v tistih podjetjih, kjer
               je država večinski lastnik in kjer s tem kapitalom opravlja vlada. Ta predlog je bil
               takrat zavrnjen. Predlagali pa smo samo to, da bi lahko opozicija na državnem in
               lokalnem nivoju zaradi boljšega nadzora v te nadzorne svete predlagala do tretjino
               strokovnjakov. Razvoj dogodkov od takrat, ko je bila ta zahteva zavrnjena, je
               pokazal, da je bila ta zahteva še kako opravičena. Ne nazadnje je tudi raziskava
               mednarodnega instituta za manendžment, objavljena pred kratkim, pokazala, da je
               zloraba notranjih informacij v Sloveniji od vseh 60-ih merjenih držav in regij
               najbolj pereča.</p>
               <p>Po drugi strani imamo tukaj vrsto primerov, ki smo jih, vsaj nekatere, obravnavali
               tudi na dveh ali pa treh izrednih sejah, ki so pokazali, da tudi takrat, ko se
               nepravilnosti s težko muko odkrijejo ali pa pridejo na dan, postopa tako, da
               odgovarjajo samo izvajalci. V primeru SIB banke je bila preiskava zaključena na ravni
               izvajalcev, izšla naprej po poročilih tožilstva, ki smo jih slišali. Očividci
               pravijo, da je na sestanku, kjer so se dogovarjali o ceni delnic te banke, sodeloval
               tudi generalni sekretar vlade. Po naših podatkih ni bila nobena preiskava sprožena v
               tej smeri. Imamo potem primer Petek, kjer so na sodišču tudi samoizvajalci. Preiskava
               zaenkrat ni šla nič naprej v samo ozadje, če izvzamemo parlamentarno komisijo. Imamo
               zadevo Orion, kjer po naših informacijah preiskava ne steče nikamor, čeprav so tukaj
               v aktualni vladi ljudje, ki so sedeli v nadzornih institucijah, ki so izdajala
               dovoljenja tem podjetjem kljub nepopolni dokumentaciji. Po predzadnji izredni seji je
               bila vložena kazenska ovadba v zvezi z zelo škodljivim poslovanjem podjetij, ki so v
               državni lasti, tožilstvo je v dveh dneh odgovorilo, da ne bo sprožilo preiskave, ker
               so bila očitno vmešana premočna politična imena oziroma imena, ki so na oblasti.
               Generalna državna tožilka, ki je založila ovadbo v primeru SIB banke, je bila
               nagrajena celo s funkcijo ministrice v vladi. Po drugi strani pa imamo recimo za
               delavce za tekočim trakom video nadzor, v Kometu so .../Opozorilni znak za konec
               razprave./... kamere, ki spremljajo vsakega, ki dela neko konkretno stvar. Ko pa gre
               za milijarde, vlada dela vse, da tega nadzora ne bi bilo.</p>
               <p>In vas sprašujem: Ali danes po dveh letih, ko je bila tista naša trditev dokazana
               tudi s to mednarodno raziskavo, imate kakšno bolj naklonjeno mnenje k temu predlogu,
               da v nadzornih svetih, kjer vlada upravlja z državnimi deleži in ima večinsko
               lastnino, sodelujejo tudi strokovnjaki, ki jih tja predlaga opozicija in na ta način
               zagotavljajo sproten nadzor?</p>
            </sp>
            <sp xml:id="SDZ3-Redna-37-2004-06-14.sp52">

               <speaker>PREDSEDNIK BORUT PAHOR:</speaker>

               <p>Hvala lepa, kolega Janez Janša. Prosim, da spoštujemo omejitev, ki velja za vse
               enako. Gospod predsednik vlade.</p>
            </sp>
            <sp xml:id="SDZ3-Redna-37-2004-06-14.sp53">

               <speaker>MAG. ANTON ROP:</speaker>

               <p>Hvala za vprašanje, čeprav je že, se mi zdi, šestič enako postavljeno. Kot običajno
               je vprašanje splošno, obtožbe so splošne in načelne in kljub dvema izrednima sejama
               nismo prišli do nobenega dokaza, ki bi ga vi naj imeli v teh konkretnih primerih, o
               katerih ste govorili. Po drugi strani se vam je pa ure in ure razlagalo, kaj se je v
               teh konkretnih primernih dogodilo.</p>
               <p>Če govorimo najprej o korupciji, potem bi rad opozoril ob tej priliki na to, kar je
               direktor urada za preprečevanje korupcije povedal in kar ne nazadnje trdi tudi
               mednarodna organizacija Greco. Zadnjič je tukaj jasno ponovil, da je slovenska vlada
               sprejela vse potrebne sistemske ukrepe, potrebne sistemske spremembe za boj proti
               korupciji: zakon, resolucijo in tudi po posameznih segmentih na ostalih področjih smo
               pripravili sistemski okvir, ki je dobra osnova tudi mednarodno primerljiva za boj
               proti korupciji. In to so zelo konkretni predlogi in zelo konkretni koraki v to smer.
               Mislim, da imate resolucijo sicer tudi v obravnavi na seji, ki bo sedaj začela teči.
               Kar se tegatiče, se da zelo konkretno povedati, lahko ministrica za pravosodje kaj o
               tem pove, ker je že parkrat to razlagala, vendar vi vedno znova postavljate iste
               trditve. Tudi v teh konkretnih primerih, o katerih govorite, obstojijo zelo jasne in
               konkretne aktivnosti nadzornih organov. Lahko, da vi menite, da nadzorni organi v
               posameznem primeru niso zadosti storili, ampak poglejmo, kaj so dejansko storili.
               Predlagam, da mogoče kaj povemo o tem, kaj je bilo narejeno na področju Oriona, na
               področju SIB-a, na področju, karkoli ste že omenjali, tudi Zbiljski gaj. Dve seji
               nazaj ste trdili, da je na stotine plač nad milijon. Šli smo pogledat spisek in
               ugotovili, da ni na stotine, ampak da jih je okoli 100, pri čemer jih je približno
               70% na področju zdravstva. Ugotovili smo, da so med njimi občine, kjer so tudi vaši
               župani. Pogledali smo kako in v kakšnem primeru so se takrat te plače izplačale. In
               ugotovili smo, da so se pravilno izplačale, tudi v primeru tistih občin, kjer so iz
               vaše stranke župani. Žal mi tega vprašanja niste v naprej postavili, tako da nisem
               mogel tega povedati. Tudi ko smo šli pogledat Zbiljski gaj, smo ugotivli, da ne
               držijo te številke, ki so bile tukaj navedene in da je obseg rešenih zadev večji.
               Zato predlagam, da še nekaj teh konkretnih dejstevnavedemo in da se pogovarjamo o
               dejstvih. Žal pa seveda o vsakem konkretnem primeru se ne da odgovarjati.</p>
               <p>Kar pa se tiče te raziskave, bojim se, da mi bo zmanjkalo časa, bi pa rad povedal,
               da gre dejansko za oceno, da je problem trgovanja z internimi informacijami, ker je
               problem borze, kar je problem tudi tega, kar je agencija za trg vrednostnih papirjev
               sprožila. In kot sem seznanjen, bo agencija, ki je sicer neodvisna, nadzorna
               inštitucija šla v tem primeru do konca in bo seveda sankcionirala trgovanje, ki je
               potekalo na osnovi notranjih informacij.</p>
            </sp>
            <sp xml:id="SDZ3-Redna-37-2004-06-14.sp54">

               <speaker>PREDSEDNIK BORUT PAHOR:</speaker>

               <p>Gospa ministrica imate minuto in pol časa, prosim.</p>
            </sp>
            <sp xml:id="SDZ3-Redna-37-2004-06-14.sp55">

               <speaker>ZDENKA CERAR:</speaker>

               <p>... zadeve, glede katerih je ponovno stekla beseda, na primer, če pričnemo pri SIB
               banki, tudi 20-krat ponovljena neresnica, da smo založili ovadbo ne more vzdržati,
               ker ste jo dobili na mizo in ste videli, da je bil to magnetogram seje, ki ni imel
               nobenih elementov ovadbe in na podlagi katerih ni bilo mogoče operativno delo. Če
               govorimo o SIB banki, vendarle imamoobtožbo pred sodiščem in imamo zahtevo za
               preiskavo. Lahko pa tudi tega ne bi bilo, kajti v tej državi pomeni enakost pred
               zakonom to, da če ni dokazov, da je nekdo storil kaznivo dejanje, ga ne obravnavamo.</p>
               <p>In v zadevi Oriom se tiste tisočere aktivnosti, ki potekajo, ko se pregleduje
               listinska dokumentacija trenutno ne morejo videti. Tudi način dela v teh
               kazenskopravnih zadevah ni takšen, da bi ga lahko spremljal državni zbor. Nasprotno.
               Zakon točno določa, po katerih pravilih postopki potekajo. In to je treba spoštovati.
               In prvi korak k pravni državi je ta, da vsaka institucija opravi svoje delo in da
               druga drugo spoštujejo. V tem državnem zboru sem že večkrat poudarila, da so kazenske
               zadeve, o katerih je beseda, deloma v obravnavi, deloma pred sodiščem, deloma so pri
               policiji. Jaz mislim, da razumemo vsi skupaj, da je to tisto kar ta država mora
               delati.</p>
            </sp>
            <sp xml:id="SDZ3-Redna-37-2004-06-14.sp56">

               <speaker>PREDSEDNIK BORUT PAHOR:</speaker>

               <p>Imate še pol minute, če želite gospa.</p>
            </sp>
            <sp xml:id="SDZ3-Redna-37-2004-06-14.sp57">

               <speaker>ZDENKA CERAR:</speaker>

               <p>Želela bi poudariti še eno stvar. Če se že vedno zgledujemo po tujih izkušnjah,
               potemtakem poglejmo še na tem področju malo, kako potekajo takšne zadeve v
               demokratičnih državah z dolgo tradicijo. Kazenske zadeve niso predmet obravnave
               državnega zbora. Vesela bom, če bodo naše stranke sodelovale v strategiji zoper
               korupcijo,ki smo jo sprejeli. Ta država je sprejela zakon o preprečevanju korupcije,
               je ustanovila poseben neodvisen organ, ima vse institucije. In pustimo jim, da
               opravijo svoje delo. Jaz zaenkrat kot ministrica ne vidim nobene osnove, da bi zoper
               kogarkoli ukrepala zaradi nečesa, kar ni opravil ali je opravil nezakonito, in bi
               bilo proti njemu treba uvesti postopek.</p>
            </sp>
            <sp xml:id="SDZ3-Redna-37-2004-06-14.sp58">

               <speaker>PREDSEDNIK BORUT PAHOR:</speaker>

               <p>Dopolnitev vprašanja, kolega Janša.</p>
            </sp>
            <sp xml:id="SDZ3-Redna-37-2004-06-14.sp59">

               <speaker>IVAN (JANEZ) JANŠA:</speaker>

               <p>Torej mogoče na Kitajskem parlament, kjer ga nimajo, ne obravnava korupcije in
               kazenskih zadev. V vseh ostalih civiliziranih demokratičnih državah pa parlament
               obravnava odmevne primere, ki so tudi v postopku na drugih organih. Samo o tem smo že
               veliko govorili in navedli dokaze na zadnji seji.</p>
               <p>Seznam, ki sem ga zadnjič kazal, je vseboval več sto plač v javnem sektorju, ki so
               bile izplačane bruto nad 1 milijon tolarjev. Več sto jih je celo bruto nad milijon
               tristo. Vse to je bilo objavljeno v slovenskem časopisju, in mi je žal, da predsednik
               vlade tega ni pogledal.</p>
               <p>Žal mi je tudi to, da se še vedno zavaja ljudi, in se govori, kako v tistem
               magnetogramu ni bilo elementov, na podlagi katerih bi lahko tožilstvo začelo pregon v
               primeru SIB banke. Vsi tisti elementi, na podlagi katerih je bila potem sprožena
               preiskava, ko smo zahtevali izredno sejo, so bili vsebovani tudi v tistem
               magnetogramu. Vsaj si ga lahko preberem in si lahko ustvari mnenje, zakaj eno leto ni
               bilo kazenskega pregona.</p>
               <p>Ugotavljam pa, da se je predsednik vlade izognil odgovoru na vprašanje. Vprašanje je
               bilo zelo jasno in konkretno: Ali po letu in pol, ko je praksa pokazala da smo imeli
               prav, še vedno vztraja pri tem, da v nadzornih svetih v podjetjih, kjer je država
               večinski lastnik, sedijo samo tisti, ki jih tja imenuje vlada, kljub temu, da vlada
               imenuje posredno ali pa neposredno kompletno člane uprav, ki upravljajo s temi
               podjetji in da ima itak večino v teh nadzornih svetih. Gre samo za vprašanje
               prisotnosti in nadzora.</p>
               <p>Sprašujem. Ali je mnenje predsednika vlade danes kaj drugačno kot v začetku lanskega
               leta?</p>
            </sp>
            <sp xml:id="SDZ3-Redna-37-2004-06-14.sp60">

               <speaker>PREDSEDNIK BORUT PAHOR:</speaker>

               <p>Gospod predsednik vlade.</p>
            </sp>
            <sp xml:id="SDZ3-Redna-37-2004-06-14.sp61">

               <speaker>MAG. ANTON ROP:</speaker>

               <p>Najlepša hvala. Najprej seveda zopet na te obtožbe. Preprosto ne držijo. Ta spisek
               si lahko pogledamo, je javno dostopen, je na internetu, in lahko pogledamo te plače.
               Zato ni nobene potrebe, da bi zavajali. Kot sem povedal, lahko si tudi pogledate,
               katere so tiste občine, kjer se izplačujejo takšne plače, o katerih demagoško trdite,
               da se izplačujejo, in da se nepravilno izplačujejo, in se prepričate pri svojih
               županih. Nekateri so tudi poslanci. Ne vidim nobenega razloga, zakaj ne bi to
               preverili. Zopet operirate z več stotimi, ker želite seveda zavajati
               slovenskojavnost. In to vam je očitno prišlo v prakso.</p>
               <p>Po drugi strani bi rad povedal, večkrat in vedno znova poudarjam, da ne drži to, kar
               trdite v zvezi s temi konkretnimi primeri. V teh konkretnih primerih so bile sprožene
               aktivnosti, aktivnosti tečejo, izvajajo jih institucije, ki so za to pristojne.</p>
               <p>Tudi ni res, da ni kazenskih ovadb, ni res, da ni obtožencev. So. Tako v teh
               primerih kot tudi v nekaterih drugih primerih, kjer sodelujejo nekateri drugi, ki jih
               vi ne želite omenjati, so morda vam bližje, pa imate morda dvojna merila. Jaz seveda
               menim, da je potrebno vse te primere razčistiti. Tudi ne nasprotujem, da se v
               državnem zboru obravnavajo kakšni primeri, v katere so vpleteni nosilci javnih
               funkcij. Seveda je prav, da se to razpravlja, da se tudi razkrivajo takšne stvari,
               vendar so za to potrebni dokazi. Vi ste sami večkrat omenjali, ko se vam je kaj
               očitalo, dokažite, vložite kazensko ovadbo zoper mene, dokažite, da sem kriv. Če to
               velja za vas, je prav, da velja tudi za druge, tiste, ki jih vi obtožujete, redno,
               vsak dan in vedno znova in v pretežni meri velikokrat precej na pamet.</p>
               <p>Kar pa se tiče tega, kar me sprašujete. Jaz sem povedal takrat in še vedno trdim,
               kar se tiče nadzornih svetov, sam ocenjujem, da morajo biti v nadzornih svetih
               kvalitetni ljudje, da morajo biti strokovni in usposobljeni. V tem smislu je treba
               razumeti tudi nadzorne svete in tudi člane nadzornih svetov, ki so sedaj notri.
               Nadzorne svete imenujejo različne institucije, ne samo vlada. V nekaterih primerih
               posredno tudi paradržavni skladi. Kot vem, imajo paradržavni skladi spiske ljudi, ki
               so kvalificirani, ki so potencialno sposobni sedeti v teh nadzornih svetih in jih
               potem tudi dodeljujejo v te nadzorne svete. Jaz ne nasprotujem, da se dopolnujejo
               kakršnikoli seznami strokovnjakov, kvalitetnih ljudi in se s tega kroga potem
               izbirajo ljudje v nadzorne svete. Nikakor pa ne po političnem ključu. In tukaj mislim
               seveda v obe smeri, tako v levo, desno ali na sredino.</p>
            </sp>
            <sp xml:id="SDZ3-Redna-37-2004-06-14.sp62">

               <speaker>PREDSEDNIK BORUT PAHOR:</speaker>

               <p>Prav. To so bila vprašanja, ki so bila zastavljena predsedniku vlade in je nanje
               tudi odgovarjal.</p>
               <p>Sedaj bomo najprej slišali odgovor na tista poslanska vprašanja oziroma vprašanje,
               na katero poslanke in poslanci nismo dobili na prejšnji seji odgovora. Ministru dr.
               Dušanu Kebru je bilo zastavljeno vprašanje kolegice Majde Zupan v zvezi s
               problematiko medicinskih sester. Ali želite na kratko povzeti to vprašanje? Kolegica
               Zupan, prosim.</p>
            </sp>
            <sp xml:id="SDZ3-Redna-37-2004-06-14.sp63">

               <speaker>MAJDA ZUPAN:</speaker>

               <p>Hvala lepa za besedo, gospod predsednik. Še enkrat bi želela postaviti vprašanje.</p>
               <p>Gospod minister za zdravje, ko je v zadnjem času spet veliko slišati, da je v
               zdravstvu kar 80% opreme že odpisane, da vsako leto med drugim zboli 10 tisoč
               bolnikov za rakom in 5 tisoč od njih jih potrebuje obsevanje, pa imajo na voljo le
               štiri tovrstne aparature, ena od njih pa je stara že 26 let, potrebovali pa bi jih
               vsaj 10 oziroma 12, potem ko imamo vsako leto več bolnikov srca in ožilja, pa jih le
               malo število dobi pomoč v bližnjih bolnišnicah, ostali pa so poslani v Ljubljano,
               kjer je čakalna doba eno leto, ko se napovedujejo nove stavke zdravnikov in ima
               zdravstvo celo vrsto težav, se lahko zgodi, da ostanemo tudi brez medicinskih sester,
               ki jih pa že tako primanjkuje.</p>
               <p>Dejstvo je, da naša država medicinskim sestram še vedno ne priznava ustreznega
               statusa in da za svoje delo še vedno prejemajo sramotno nizko plačilo. Slovenija je
               postala polnopravna članica Evropske unije, kjer so se že do sedaj srečevali z resnim
               problemom pomanjkanja medicinskih sester. Zato je še toliko večja bojazen, da bodo ta
               primanjkljaj poskušali reševati z zaposlovanjem iz novih članic, tudi iz Slovenije.
               Pri tem pa se bo pri nas še bolj zaostrilo vprašanje premajhnega števila medicinskih
               sester, saj bi jih ta hip potrebovali vsaj 1.500. Tako status kot plača sta v
               državah, ki snubijo medicinske sestre, bistveno boljša. Poznavalci opozarjajo, da
               bodo z odhodom naših sester v tujino nastale do leta 2020 na tem področju velike
               težave. Na ravni Evropske unije že obstaja združenje, ki naj bi bedelo nad
               registracijo medicinskih sester in s tem skrbelo za dovoljenje za njihovo delo in
               nadzor nad stroko. Registri posameznih držav naj bi bili povezani v evropsko mrežo,
               pri čemer pa ima Slovenija ne malo težav. Pri nas naj bi sicer stroka že imela takšen
               register, vendar pa se ne izvaja, ker nima javnega pooblastila za vodenje.</p>
               <p>Spoštovani gospod minister, na vas leži odgovornost. Ali bo zaradi navedenega
               Slovenija imela probleme in kako jih boste reševali?</p>
               <p>Kdaj in kako boste začeli izvajati strokovni nadzor na tem področju?</p>
               <p>Ali bomo morali res doživeti množični odhod medicinskih sester v tujino, da se bo
               vaše ministrstvo zganilo in dalo medicinskim sestram znotraj zdravstva tisto mesto,
               ki jim gre, in seveda ustrezno plačilo? Hvala lepa.</p>
            </sp>
            <sp xml:id="SDZ3-Redna-37-2004-06-14.sp64">

               <speaker>PREDSEDNIK BORUT PAHOR:</speaker>

               <p>Doktor Keber, minister za zdravje.</p>
            </sp>
            <sp xml:id="SDZ3-Redna-37-2004-06-14.sp65">

               <speaker>DR. DUŠAN KEBER:</speaker>

               <p>Hvala. Spoštovana gospa poslanka, gospe poslanke in poslanci. Hvala za vprašanje. Jaz
               upam, da bom lahko odgovoril v optimističnem tonu. Morda v posameznih delih. Najprej
               kar se tiče pomanjkanje medicinskih sester. Res je, ugotovili smo to pomanjkanje,
               bela knjiga predvideva, žal ne 1.500, temveč 1.000 novih medicinskih sester do leta
               2010 oziroma natančneje povedano četrtina od teh diplomiranih sester in tri četrtine
               zdravstvenih tehnikov. S tem ne bomo odpravili, mislimo pa, da bomo bistveno olajšali
               problem. Naj omenim tudi to, da prav sedaj v okviru nove kolektivne pogodbe in kot
               posledica zakona o plačah v javnem sektorju se obeta izboljšanje statusa medicinskih
               sester in zdravstvenih tehnikov z njihovo boljšo, tako imenovano horizontalno
               primerljivostjo s plačami drugih delavcev v javnem sektorju. Tako menimo, da se z
               naše strani trudimo za njihov izenačen položaj v javnem sektorju.</p>
               <p>Kar se tiče bojazni pred, odhodom zdravstvenih delavcev, v tem primeru medicinskih
               sester v tujino. Ta bojazen seveda obstaja. S tem se soočajo številne druge dežele.
               Vsaj v prihodnjih nekaj letih je ta bojazen manjša, ker so ta čas druge evropske
               države petnajsterice uvedle omejitve. Bojijo se prehitre migracije kadrov, kar bo
               seveda Slovenija uporabila, po načelih vzajemnosti je že uveljavila enake ukrepe
               proti tem državam. Tako gibanje zdravstvenega kadra ta čas je možno samo znotraj
               držav pristopnic, v tem primeru pa v Sloveniji kvečjemu pričakujemo priliv in ne
               odliv zdravstvenega kadra.</p>
               <p>Če omenim še register medicinskih sester, bom na kratko rekel, da ga sicer ne zahteva
               zakonodaja ali direktive Evropske unije, ga pa zahteva naša zakonodaja. To pomeni, da
               mi sprejemamo dejstvo, da registri poklicev s posebnim pomenom ali pa še registri
               reguliranih poklicev so seveda potrebni do konca in je zakon njihovo rešitev že
               predvidel v obliki podeljevanja pooblastil zbornicam ali društvom v letu 2001. Zaradi
               zaustavitve tega zakona na ustavnem sodišču smo morali z reševanjem čakati do
               decembra leta 2003. Zdaj v sedanjem času, če skrajšam, se obetazakonska rešitev, saj
               tako jaz trdno upam in imamo tudi takšna zagotovila v pogovorih z relevantnimi
               institucijami, da bi lahko hitro prišli do amandmiranja obstoječega zakona do te
               ravni, da bi vsi zdravstveni poklici, in ne samo poklic medicinskih sester in babic,
               dobili v zakonu vse potrebne podlage, da pričenjamo podeljevati pooblastila.</p>
               <p>Na kratko rečeno. Mislim, da ni ovire, če bomo sledili ustreznemu časovnemu redu, da
               do jeseni letošnjega leta medicinske sestre ta pooblastila v resnici dobijo in da
               začenjajo delovati po principu zbornic oziroma društev, ki imajo javna pooblastila.
               Hvala lepa.</p>
            </sp>
            <sp xml:id="SDZ3-Redna-37-2004-06-14.sp66">

               <speaker>PREDSEDNIK BORUT PAHOR:</speaker>

               <p>Dopolnitev vprašanja, prosim kolegica Zupanova.</p>
            </sp>
            <sp xml:id="SDZ3-Redna-37-2004-06-14.sp67">

               <speaker>MAJDA ZUPAN:</speaker>

               <p>Hvala lepa. Hvala lepa za odgovor, vendar bi želela še dopolnilni odgovor. Vloženi
               predlog zakona o spremembi zakona o zdravstveni dejavnosti, ki ga je vložila skupina
               poslancev, vlada ne podpira.</p>
               <p>Ali to dejansko pomeni, da ne želite rešiti tega vprašanja, ker bi sicer vložili
               amandmaje in določene zadeve s tem spremenili oziroma dopolnili oziroma zakaj pa
               niste že pred tem vložili svojega predloga zakona? Hvala lepa.</p>
            </sp>
            <sp xml:id="SDZ3-Redna-37-2004-06-14.sp68">

               <speaker>PREDSEDNIK BORUT PAHOR:</speaker>

               <p>Minister.</p>
            </sp>
            <sp xml:id="SDZ3-Redna-37-2004-06-14.sp69">

               <speaker>DR. DUŠAN KEBER:</speaker>

               <p>Zelo težko je razložiti vse časovne poteke naših prizadevanj, da bi tudi z naše
               strni prišlo do enake pobude, ampak ta hip, ko imamo v parlamentu in tudi na tej seji
               državnega zbora pobudo zakona s strani poslanca dr. Cukjatija, menimo, da so podlage,
               da z ustreznim amandmiranjem, z vračanjem tega zakona nazaj ustreznemu odboru, da z
               ustreznimi amandmaji, ker tazakon žal je problematičen v tem, da rešuje problem enega
               samega poklica in pušča nerešene vse ostale zdravstvene poklice. Ugotovili pa smo, da
               z amandmiranjem tega zakona je to mogoče storiti za vse zdravstvene poklice.</p>
            </sp>
            <sp xml:id="SDZ3-Redna-37-2004-06-14.sp70">

               <speaker>PREDSEDNIK BORUT PAHOR:</speaker>

               <p>Vi ne morete proceduralno kolega .../Oglašanje iz klopi./.. Ja, to pa imate pravico,
               da opozorite, to pa seveda. Prosim.</p>
            </sp>
            <sp xml:id="SDZ3-Redna-37-2004-06-14.sp71">

               <speaker>FRANCE CUKJATI:</speaker>

               <p>Na zadnji seji državnega zbora sem pri vprašanjih zastavil vprašanje gospodu
               ministru za zdravje. Ker ga ni bilo, sem zaključil svojo predstavitev vprašanja,
               citiram iz magnetograma: Upam, da mi bo naslednjič odgovori. In sedaj ta naslednjič
               je sedaj, mene pa niste uvrstili na seznam, zato bi prosil, če lahko vprašanje, na
               katerega nisem dobil odgovora na prejšnji seji, lahko v skrajšani obliki ponovim in
               dobim odgovor.</p>
            </sp>
            <sp xml:id="SDZ3-Redna-37-2004-06-14.sp72">

               <speaker>PREDSEDNIK BORUT PAHOR:</speaker>

               <p>Kolega Cukjati. Mogoče gre samo za kakšen administrativni nesporazum. Takoj za
               kolegico Pozsončevo ste napisani. S tem da se vaše vprašanje nanaša ministru za
               zdravje. To je novo vprašanje. No prav. Potem predlagam, ali lahko v strnjeni obliki
               ponovite vprašanje in bo doktor Keber rade volje odgovoril.</p>
               <p>Prosim.</p>
            </sp>
            <sp xml:id="SDZ3-Redna-37-2004-06-14.sp73">

               <speaker>FRANCE CUKJATI:</speaker>

               <p>Dovolite. Jaz sem gospodu ministru zastavil vprašanje v zvezi z zapiranjem nekaterih
               ambulant po terenu. Namreč vemo, da je bila v Novih Jaršah zaprta pediatrična
               ambulanta brez opravičila. Šele pod pritiskom javnosti je bila zopet odprta. Gre za
               ukinitev pediatričnega oddelka v Murski Soboti. Posvetovalnica zaotroke v Črni in
               Mežici je bila zaprta in zopet se je prebudilo ljudstvo in zahtevalo, da se ne zapre.</p>
               <p>Naj samo povzamem citat, ki ga je izrekel nek gospod v Črni, in sicer takole pravi:
               "Grdo je od družbe, da dovoljuje, da so nam vzeli rentgenski aparat, kar se je
               zgodilo pred dvema letoma. Lani so ukinili ginekologa, letos posvetovalnico. Ne vemo,
               kaj lahko še pričakujemo." Tako pravi on. In po Sloveniji so v mnogih krajih ljudje
               na nek način prestrašeni, zaskrbljeni, kajti ambulante se zapirajo, dostopnost se
               zmanjšuje.</p>
               <p>Sprašujem ministra, kako kot varuh mreže javne zdravstvene službe, kar mu seveda
               nalaga, ne samo zakonodaja, ampak nacionalni program zdravstvenega varstva, gleda na
               vse to. Kaj bo ukrenil, da se zagotovi dostopnost do zdravstvenih storitev?</p>
            </sp>
            <sp xml:id="SDZ3-Redna-37-2004-06-14.sp74">

               <speaker>PREDSEDNIK BORUT PAHOR:</speaker>

               <p>Minister, prosim.</p>
            </sp>
            <sp xml:id="SDZ3-Redna-37-2004-06-14.sp75">

               <speaker>DR. DUŠAN KEBER:</speaker>

               <p>Vprašanje je kar obsežno. Dovolite da nanj odgovorim vsaj v tistem najožjem obsegu.</p>
               <p>Gospodu poslancu je znano, da organizacija dela v osnovnem zdravstvenem varstvu ni v
               neposredni pristojnosti ministrstva za zdravje. Res pa je, da je v naši pristojnosti
               nadzor nad zdravstveno mrežo. In v obeh primerih, ko je šlo za zmanjševanje
               dostopnosti z ukinjanjem dveh ambulant, in sicer v Novih Jaršah oziroma v Črni na
               Koroškem, smo ukrepali s svojim stališčem in pozivom pristojnim, da naj to
               zmanjševanje odpravijo.</p>
               <p>Kar se tiče, da vas citiram "ukinjanja pediatričnega oddelka v Murski Soboti",
               dovolite, da rečem, da o tem ne vem ničesar. Pediatrični oddelek v bolnišnici ostaja.
               Najbrž pa gre za zmanjševanje števila postelj. Naj omenim, da dokler določena
               specialnost v določeni bolnišnici obstaja, gre pa za drugačen način dela, ki ga tudi
               podpiramo, prenos bolnišnične dejavnosti v ambulantne dejavnosti in temu podobno,
               temu nikakor ne moremo reči ukinjanje dejavnosti.</p>
               <p>Naj tudi to priliko izkoristim da povem, pediatri v osnovnem zdravstvu ostajajo.
               Pediatri seveda pomenijo izboljšano dostopnost za otroke in jih je treba na ravni
               ambulant, ne pa nujno vselej na ravni bolniških postelj, če gre za majhne oddelke,
               približati državljanom, ki to potrebujejo.</p>
               <p>Kar se tiče vse ostale dostopnosti, spoštovani gospod poslanec, smo mi na veliko
               načinov prikazovali, ker zdravstveno varstvo v resnici, vaša predhodnica, gospa
               poslanka, je nakazala, koliko elementov, od kadrovanja, od opreme, od novih financ,
               od boljšega izkoristka obstoječega denarja, vse to delamo, to vključujemo v novo
               reformo. Rezultati, ki smo jih ob priliki interpelacije predstavili, govorijo, da se
               dostopnost povečuje, da se nekatere čakalne dobe skrajšajo in tudi če grem k
               osnovnemu zdravstvenemu varstvu, v tem času in zmožnostmi, ki smo jih imeli na voljo,
               smo povečali in ne zmanjšali dostopnosti tudi v osnovnem zdravstvenem varstvu, tisto
               temeljno, kar nam ostaja, to imenujemo bele lise na zemljevidu, kjer so nekateri
               zdravniki v osnovnem varstvu pretirano obremenjeni in te primere poznamo, gre
               največkrat za očitno ne zadostno privlačnost teh delovnih mest za zdravnike, ki
               ostajajo v mestih. Na tem področju tudi priporočamo, da ti kraji morajo dobiti nove
               načine, kako pritegniti zdravnike na tista področja, kamor zdravniki ne prihajajo.</p>
               <p>Naj omenim, da smo v letošnjem letu razpisali več kot 100 novih zdravnikov na
               različnih področjih osnovnega in specialističnega zdravstvenega varstva. Tako vsaj na
               ravni države država skuša pospeševati in povečevati mrežo. Hvala.</p>
            </sp>
            <sp xml:id="SDZ3-Redna-37-2004-06-14.sp76">

               <speaker>PREDSEDNIK BORUT PAHOR:</speaker>

               <p>Dopolnitev vprašanja? Prosim.</p>
            </sp>
            <sp xml:id="SDZ3-Redna-37-2004-06-14.sp77">

               <speaker>FRANCE CUKJATI:</speaker>

               <p>Glede zapiranja ambulant moram reči, da ni nikjer zagotovila, da se ambulante v
               bodoče ne bodo zapirale. In to lahko povem vsej javnosti. Noben kraj nima
               zagotovljenega zdravnika oziroma da bo po njegovi smrti ali po njegovem odhodu v
               pokoj nadomeščen z novim zdravnikom. Gre seveda za male odročne kraje. Zakon o
               zdravniški službi iz leta 1999 je zahteval, da se postavi mreža, kot nacionalni
               program, kot projekt, ki zagotavlja določenemu kraju določeno specialnost, določenega
               zdravnika. Tega ministrstvo ni naredilo in tudi očitno ne vidi potrebe, da bi to
               storilo.</p>
               <p>Glede razpisa 100 novih zdravnikov moram reči, da imam tukaj pred seboj razpis
               delovnih mest za splošnega zdravnika v zadnji reviji Isisa, in sicer 2 splošna
               zdravnika v Slovenski Bistrici, v bolnišnici Topolščica internista specialista,
               zdravstveni dom Ptuj splošna medicina, bolnišnica Trbovlje, zdravstveni dom Vrhnika
               splošnega zdravnika, zdravstveni dom Kamnik, zdravstveni dom Domžale, pediatra tudi
               nekje. In ta razpis je bil pred enim mesecem in se v Isisu zopet ponavlja, ker ni
               novega zdravnika. Obenem pa imamo tukaj oglas, kjer okrajna bolnišnica Linz, vzhodna
               Tirolska, v slovenskem časopisu oglaša za zdravnika specialista za psihiatrijo. In
               moram reči, da tukaj ni omejitve zaposlitve v Avstriji, Nemčiji in tako dalje. Oni na
               široko odpirajo vrata po 1. maju in sprejmejo vsakega visoko kvalificiranega delavca
               s področja zdravstva.</p>
               <p>Zato sprašujem: Kako uravnavate potrebo, kako načrtujete reševanja problema mreže in
               zagotavljanja kadrov v tej novi situaciji.</p>
            </sp>
            <sp xml:id="SDZ3-Redna-37-2004-06-14.sp78">

               <speaker>PREDSEDNIK BORUT PAHOR:</speaker>

               <p>Minister dr. Keber.</p>
            </sp>
            <sp xml:id="SDZ3-Redna-37-2004-06-14.sp79">

               <speaker>DR. DUŠAN KEBER:</speaker>

               <p>Omenil bi, da vsi vemo, poznamo problem manjšega priliva zdravnikov iz obstoječega
               izobraževalnega sistema. V tem prehodnem obdobju moramo, če želimo povečati število
               zdravnikov, in če to ni samo figa v žepu, moramo računati na zdravnike in v drugih
               primerih tudi na zdravstvene delavce od drugod, tako kot se to dogaja tudi drugod v
               Evropi. Zelo zanimivo je, da nekatere zahodne države spodbujajo prihod zdravstvenih
               delavcev in se ne sprašujejo, če so zdravniki ali drugi zdravstveni delavci v
               Sloveniji dovolj kompetentni, da pa naš sistem preverjanja znanja, ki ga opravlja
               zdravniška zbornica, je bolj neusmiljen s prihodom drugih zdravstvenih delavcev pri
               nas, pa čeprav so mogoče samo 100 kilometrov vzhodneje od nas brezposelni, pa težko
               pridejo. Mi imamo kljub temu jasne primere, ko se direktorji posameznih ustanov
               zavedajo tega problema in z osebno intervencijo pripeljejo ljudi, ki jih potrebujejo,
               v svojo ustanovo, kar je tudi prav. Naj omenim, da mreža obstaja, tako primarna
               insekundarna, seveda do tiste ravni, ko je dobila svojo politično soglasje. Naj vas
               spomnim, da ravno zaradi nesoglasij pri posameznih specializacijah, prejšnji plan
               zdravstvenega varstva ni bil sprejet 7 let, ker na koncu smo imeli podvojeno število
               potrebpo zdravnikih in preprosto ni bilo mogoče med stroko in posameznimi potrebami
               doseči soglasja. Želim povedati, da se bomo prizadevali, da potrebe po novih
               zdravnikih bomo skušali izkoristiti, da tako kot naši zdravniki na ravni, če menite
               gospod poslanec,da mi lahko našim državljanom ta hip v Evropski uniji karkoli
               prepovemo, tega seveda ne moremo storiti. Mi lahko reguliramo, tako kot druge države
               regulirajo prihod, lahko mi reguliramo odhod, ampak svoboda je na ravni posameznika,
               zato bomo morali sprejemati ukrepe, ki pa niso odvisni samo od ministrstva za
               zdravje, ampak so odvisni tudi od delodajalcev. Navsezadnje so odvisni deloma tudi od
               javnosti, ki se odloča, ali je zdravnik od nekod drugod v resnici tako nesprejemljiv.
               Naj vas ob tem spomnim, da v zadnjih treh, štirih letih, ko Slovenci nagrajujejo po
               kakovosti in prijaznosti zdravnike, da so po pravilu to zdravniki, ki prihajajo k nam
               iz drugih držav. Zato mislim, da bomo morali v tem obdobju poseči, ker pač Slovenci
               smo začeli potovati po Evropi, mislim pa, da velike bojazni na zdravstvenem področju
               - to oba dobro veva - ni in ne pričakujemo velike migracije zdravstvenih delavcev s
               tem, ko smo vstopili v Evropsko unijo.</p>
            </sp>
            <sp xml:id="SDZ3-Redna-37-2004-06-14.sp80">

               <speaker>PREDSEDNIK BORUT PAHOR:</speaker>

               <p>Dobro. Tako smo sedaj, upam, če ni še kakšne pripombe iz dvorane, odgovorili na
               tista vprašanja, na katera doslej nismo dobili odgovora zaradi odsotnosti ministrov
               in ministric. Za danes imam pravzaprav samo dve opravičili, če predsedstvo ni dobilo
               novih, za dr. Vlada Dimovskega in dr. Dimitrija Rupla. Oba sta v Bruslju. Sedaj gremo
               naprej po vrsti. Kolegica Maria Pozsonec bo zastavila vprašanje ministru za
               kmetijstvo, gozdarstvo in prehrano. Prosim.</p>
            </sp>
            <sp xml:id="SDZ3-Redna-37-2004-06-14.sp81">

               <speaker>MARIA POZSONEC:</speaker>

               <p>Hvala lepa. Ministru za kmetijstvo, gozdarstvo in prehrano dr. Milanu Pogačniku
               postavljam naslednje poslansko vprašanje.</p>
               <p>Kako bo obdavčitev subvencij kmetov na podlagi zakona o dohodnini poslabšala položaj
               kmetov in kako bi to lahko koregirali? Res smo sprejeli zakon, ampak če se izkaže, da
               je zakon slab, potem ga je potrebno popraviti. Subvencija ni prihodek kmetov, ampak
               je le razlika od polne cene pridelkov.</p>
               <p>Kakšna bo usoda malih kmetov? Po mojem mnenju niso dobro pripravljeni na velike
               obremenitve, ki jih čakajo po vstopu v EU. Za ilustracijo. V severnovzhodni Sloveniji
               je kar nekaj tisoč kmetov v nevarnosti. Nekaj tisoč kmetov pomeni nekaj tisoč družin
               in saj vemo, kaj se zgodi z njimi, ker pri teh cenah pridelkov kmetje res nimajo
               prihodnosti. Hvala.</p>
            </sp>
            <sp xml:id="SDZ3-Redna-37-2004-06-14.sp82">

               <speaker>PREDSEDNIK BORUT PAHOR:</speaker>

               <p>Prosim, minister. Potrebno se je vključiti, minister.</p>
            </sp>
            <sp xml:id="SDZ3-Redna-37-2004-06-14.sp83">

               <speaker>DR. MILAN POGAČNIK:</speaker>

               <p>Vprašanje je pravzaprav zahtevno in bi ga po moje lahko polovico naslovili na
               ministrstvo za finance. Samo jaz sem se potrudil in poskušal zbrati vse podatke.
               Upam, da vas bom zadovoljil z odgovorom.</p>
               <p>Res je, kot pravite, da so v 60. členu zakona o dohodnini določene davčne osnove in
               katastrski dohodek, ki se po posebnih predpisih ugotavlja, za vsako proizvodnjo
               sposobno zemljišče na območju Slovenije se posameznemu zavezancu pripiše za tista
               zemljišča, za katera ima pravico rabe in se mu ta pravica predpiše sedaj po tem
               zakonu v skladu z davčnimi predpisi.</p>
               <p>Za nas je bolj zanimiv 58. člen zakona, ki določa, da se za dohodek iz osnovne
               kmetijske in gozdarske dejavnosti štejejo potencialni tržni dohodki od pridevale na
               zemljiščih. Med te pa po novem zakonu med drugim, kot pravilno ugotavljate, so
               vključeni tudi dohodki z naslova ukrepov kmetijske politike, donacij in podobno.
               Davčna osnova potencialnih dohodkov pa je še vedno katastrski dohodek od obdelave
               kmetijskih zemljišč in gozdov. Tako se bodo k dohodkovni osnovi pri dohodnini po
               novem poleg katastrskega dohodka upoštevali tudi dohodki od prejetih subvencij iz
               naslova ukrepov kmetijske politike. Predvsem gre za EKO nič plačila, to so neposredna
               plačila na površino. V ta sklop pa niso vključene subvencije z naslova plačil za
               ekološko kmetovanje, to je EKO dva in EKO tri po starem seveda, in tudi ne območja z
               omejenimi dejavniki, ker pomenijo izenačevanje pogojev za gospodarjenje. Prav tako
               seveda še nadalje veljajo oprostitve in olajšave za določene druge primere, kot so
               recimo naravne nesreče ali pa, recimo, na primer omejitev proizvodnje z odločbo. Te
               zadeve pravzaprav še veljajo v davčne oprostitve.</p>
               <p>Seveda pa cel postopek ni končan. V proceduri v državnem zboru je predlog zakona o
               dopolnitvi zakona o ugotavljanju katastrskega dohodka, s katerim se bo delno
               posodobila metoda za ugotavljanje katastrskega dohodka, ki naj bi v prehodne obdobju
               zagotovila objektivnejše ugotavljanje dohodkov v kmetijstvu, možnost seveda predvsem
               ugotavljanja negativnega katastrskega dohodka in seveda poravnava, znižanje cenzusa,
               reorganizacija katastrskega dohodka in podobno. Vse to naj bi pravzaprav bilo
               uveljavljeno.</p>
               <p>Tako ministrstvo za finance skupaj z ministrom za kmetijstvo, gozdarstvo in prehrano
               pripravlja novo metodologijo ugotavljanja katastrskega dohodka, s katero se bodo bolj
               objektivno ugotavljali dohodki od kmetijske pridelave, na podlagi novih
               administrativnih evidenc in dosežkov, ki jih pač stroka predvideva.</p>
               <p>Da bi rekli, da je Slovenija pri tem kakšna posebnost, žal ne. Podobno ureditev, ki
               je bila sprejeta z zakonom o dohodnini, imajo tudi v nekaterih drugih EU državah.
               Davčne obveznosti same po sebi ob predvidenih spremembah zakonodaje na področju
               katastrskega dohodka, ki so v pripravi, praviloma naj ne bi negativno vplivala na
               ekonomski položaj kmetov. Ekonomski položaj pa seveda bo tako kot doslej odvisen od
               tržnega položaja kmetijstva in gozdarstva, sedaj ko smo postali sestavni del evropske
               politike.</p>
               <p>Jaz sem še preveril, koga bo pravzaprav to prizadelo. Ugotavljamo, da bo manj
               prizadelo te kmetovalce ali pa jih sploh ne bo prizadelo, ker imajo prenizek dohodek,
               na žalost, ampak to tako je. Prizadelo bo pa predvsem tiste, ki kombinirajo dohodek
               iz subvencij z dohodkom iz redne zaposlitve v neki službi. Tam pa prihaja do
               kategorij, pri katerih se bo pač ta obremenitev povečala.</p>
               <p>Toliko. Hvala lepa.</p>
            </sp>
            <sp xml:id="SDZ3-Redna-37-2004-06-14.sp84">

               <speaker>PREDSEDNIK BORUT PAHOR:</speaker>

               <p>Dopolnitev vprašanja, kolegica Maria.</p>
            </sp>
            <sp xml:id="SDZ3-Redna-37-2004-06-14.sp85">

               <speaker>MARIA POZSONEC:</speaker>

               <p>Hvala lepa za odgovor. Menim, da vseeno na splošno je obdavčena subvencija. Davnega
               leta 1992 smo sprejeli strategijo razvoja v kmetijstvu. Ali je nova metodologija v
               skladu s tem? Ali se ne bi dalo te strategije ponovno malo prilagoditi spremembam v
               kmetijstvu?</p>
               <p>Hvala.</p>
            </sp>
            <sp xml:id="SDZ3-Redna-37-2004-06-14.sp86">

               <speaker>PREDSEDNIK BORUT PAHOR:</speaker>

               <p>Minister.</p>
            </sp>
            <sp xml:id="SDZ3-Redna-37-2004-06-14.sp87">

               <speaker>DR. MILAN POGAČNIK:</speaker>

               <p>Vsekakor se strinjam z vami, da strategija iz leta 1992 doživlja obnavljanja
               predvsem v novem dokumentu, ki ga bo pojutrišnjem tudi obravnavala vlada. Gre za
               strategijo razvoja države, v katerem je tudi obdelan ta segment razvoja podeželja in
               kmetijstva. V okviru teh razprav, ki bodo potekale, nedvomno bi lahko razpravljali
               tudi o vprašanjih, na katere ste pravzaprav opozorili.</p>
            </sp>
            <sp xml:id="SDZ3-Redna-37-2004-06-14.sp88">

               <speaker>PREDSEDNIK BORUT PAHOR:</speaker>

               <p>Hvala lepa. Ministru za zdravje bo sedaj še enkrat drugo vprašanje zastavil kolega
               Cukjati. Prosim.</p>
            </sp>
            <sp xml:id="SDZ3-Redna-37-2004-06-14.sp89">

               <speaker>FRANCE CUKJATI:</speaker>

               <p>Hvala za besedo. Še enkrat lep pozdrav ministru za zdravje. Tudi jaz se bom dotaknil
               vprašanja glede obsevalnega aparata, ki je odpovedal na onkološkem inštitutu, in
               zaradi katerega je v javnost prišlo nekaj informacij o problemih, kaj se zgodi, če
               nenadoma odpove tak aparat. Ta aparat ni nenadoma odpovedal, odpoved je bila
               pričakovana, saj je star 20 let. Življenjska doba takega aparata je pa 10 do 15 let.
               Takšnih aparatov po Sloveniji je še kar veliko. Ne samo terapevtskih,
               tudidiagnostničnih. Gre za magnetno resonanco, gre za tomografijo, računalniško
               tomografijo in podobne diagnostnične aparature. Ti dragi aparati v nobenem zavodu, v
               nobeni bolnišnici njihova cena ni vključena v amortizacijo. Kot nekdanji strokovni
               direktor kliničnega centra gotovo veste, da je bila amortizacija v letih 1992, 1993
               izračunana v smislu pokrivanja stroškov vzdrževanja in ne nabave novih dragih
               aparatov, kajti ti so se vedno financirali in se nabavljali iz posebnih sredstev ali
               proračunskih ali kakršnihkoli drugih.</p>
               <p>Prav zaradi tega sprašujem, kajti cilj zdravstvene politike je vendarle, da ima
               nadzor nad temi dragimi aparati, kajti odpoved enega aparata lahko pomeni tragedijo
               za številne paciente in tudi da ima nadzor in pregled nad novimi potrebami
               sodobnejših aparatov.</p>
               <p>Sprašujem: Ali in če imate, katere aparate v Sloveniji bo potrebno v naslednjih petih
               letih zamenjati? Kakšna so predvidena sredstva za to? Katere nove diagnostnične in
               terapevtske, govorim samo o zelo dragih aparatih, bomo na novo uvedli v zdravstveni
               sistem?</p>
               <p>Mi namreč v državnem zboru sprejemamo proračun za več let in zaradi tega je potrebno
               vedeti tudi za ta sredstva, s katerimi se bo zagotavljalo neprekinjeno delo javne
               zdravstvene službe.</p>
            </sp>
            <sp xml:id="SDZ3-Redna-37-2004-06-14.sp90">

               <speaker>PREDSEDNIK BORUT PAHOR:</speaker>

               <p>Minister dr. Keber.</p>
            </sp>
            <sp xml:id="SDZ3-Redna-37-2004-06-14.sp91">

               <speaker>DR. DUŠAN KEBER:</speaker>

               <p>Hvala lepa za vprašanje, spoštovani gospod poslanec. Morda bi na začetku moral v
               informacijo vsem ostalim, ne toliko vam, povedati, da imamo iz različnih vzrokov iz
               preteklosti izjemno kratko amortizacijsko dobo oziroma zakonsko določeno življenjsko
               dobo: za laboratorijsko opremo pet let, za vso ostalo opremo štiri leta. To je glavni
               razlog, da je danes vsa ali pa skoraj 80% vse opreme administrativno odpisane. Naj pa
               povem, da z izjemo računalnikov in morda še neke druge opreme, ki ima res kratko
               življenjsko dobo, da kar se tiče najdražje opreme, preprosto ni mogoče razmišljati,
               da ko se izteče ta čas administrativnega odpisa, da v resnici ni več uporabna. Ne
               vem, če mi je dovoljena ta primerjava, gre pa tudi za življenjsko pomembne stvari, mi
               se vozimo v avionih, kiso starejši od 20 let. Ne samo vladni avion, ampak seveda
               avioni, s katerimi državljani potujemo po vsem svetu. Ampak ustrezno vzdrževanje
               ohranja te dragocene aparature pri življenju.</p>
               <p>Aparat, o katerem govorite, na onkološkem inštitutu je star 16 let. Že v času te
               razprave se je pokazalo, da v sosednjih državah so v uporabi tudi aparati, ki so
               starejši od 20 let, pa ne želim reči, da je ta še mlad. V resnici je potrebno
               obnavljati to opremo. Tukaj pa nastopi novo dejstvo. Obnavljanje opreme je seveda
               dolžnost posameznega zdravstvenega zavoda. Gre za pravne, ekonomske, samostojne
               subjekte, ki za obnavljanje opreme imajo predvidena sredstva. Naj omenim v številkah,
               da je predvidena amortizacija v lanskem letu v slovenskih bolnišnicah znašala 7
               milijard in da je bilo od tega 5 milijard vloženih v obnavljanje opreme, med tem ko
               ministrstvo za zdravje s svojimi 8 milijardami, ki so namenjene zlasti za
               novogradnje, je lahko v dveh letih celo veliko več kot doslej, pa kljub vsemu malo, v
               primerjavi s 5 milijardami, namenilo za opremo, to je milijardo 400 milijonov. Mi
               podatke o potrebah imamo. Ti podatki so deloma vključeni v zakon, ki so ga sprejeli
               poslanci in nas zavezuje do leta 2008 in vi veste, da je ta zakon izjemno zahteven do
               investicij v zdravstvu.</p>
               <p>Imamo tudi potrebe zdravstvenih ustanov. Na kratko. V lanskem letu smo naredili
               anketo med zdravstvenimi ustanovami o potrebni obnovi opreme, s katero bi računali na
               ministrstvu za zdravje. Dobili smo samo potrebe po novih zidovih, po investicijah v
               zgradbe in nobenega posamičnega določila o opremi. Mislim, da je prav tako. Naj
               rečem, da se mi zdi, da smo končno enkrat slišali izjavo od direktorja, v tem primeru
               direktorja Kliničnega centra, ki je na vprašanje, kaj bodo storili, ker je nek
               aparat, magnetna resonanca, tik pred tem, da izdahne, kaj bodo storili, ni odgovoril,
               da bodo klicali ministrstvo, ampak je odgovoril, da so ga dolžni obnoviti, če ne
               drugače, tudi z najemom posojila.</p>
               <p>Striktno bo potrebno v prihodnosti ločiti, pri čemer ministrstvo za zdravje ima svojo
               nalogo pri razširjenih programih, pri razvoju oziroma kupovanju tehnologije, ki jo
               doslej v Sloveniji ni bilo in torej tudi nima podlage v obračunanih stroških v
               preteklem obdobju. Tudi v primeru krize, ko nastopi, recimo, zaradi višje sile,
               nezaradi človeške malomarnosti, okvara dragocene opreme, ki je še pred iztekom se
               zavedamo svoje dolžnosti, da v tem primeru to stvar saniramo. Navsezadnje poplavo na
               onkološkem inštitutu lahko smatramo tudi kot tak dogodek.</p>
               <p>Spoštovani gospod poslanec, mi smo, kot veste, v našem mandatu početverili
               investicijska sredstva, pa kljub vsemu je na ministrstvu investicijskih sredstev na
               letni ravni med 8 in 10 milijardami. Najmanj toliko je denarja v zdravstvenih
               ustanovah in direktorji, saj se pospešeno spreminja njihov način, bodo morali vedeti,
               da v stroških, v cenah, ki jih dobivajo plačane, morajo tudi pokrivati obnovo opreme.
               Hvala.</p>
            </sp>
            <sp xml:id="SDZ3-Redna-37-2004-06-14.sp92">

               <speaker>PREDSEDNIK BORUT PAHOR:</speaker>

               <p>Dopolnitev vprašanja.</p>
            </sp>
            <sp xml:id="SDZ3-Redna-37-2004-06-14.sp93">

               <speaker>FRANCE CUKJATI:</speaker>

               <p>Amortizacijska stopnja oziroma delež amortizacije v ceni zdravstvene storitve je 5%,
               približno. In še od tega zavodi, bolnišnice 20% zbirajo oziroma oddajajo ministru za
               zdravje, da potem ministrstvo razporeja ta sredstva za investicije. To so tista
               sredstva, ki jih omenjate. Vsekakor gre za to, gospod minister, da je ministrstvo
               tudi ustanovitelj bolnišnic, ima večino v svetih zavodov in da odgovarja za primere,
               če ne sledi zavod potrebam in ne sledi glede nakupa opreme tudi novi tehnologiji,
               kajti 30 let star aparat na onkološkem institutu, kot so nekateri, seveda sodi bolj v
               muzej v Bistro pri Vrhniki kot pa na pacienta. Zato imam občutek iz odgovora na
               prejšnje vprašanje in tega, da v primeru mreže nimate jasnih podatkov, nimate niti
               dolgoročnih načrtov razreševanja vprašanja mreže javne zdravstvene službe, da je
               nekaj takega tudi na področju mreže drage opreme. Nimate točnega vpogleda kot
               ustanovitelj kot odgovorni za javne zavode, bolnišnice, in tudi ne dolgoročnega
               načrta razreševanja vprašanja, ki se vedno znova vsako leto znova pojavlja, kot se
               starajo vsi ti aparati, ki so bili nekoč kupljeni.</p>
            </sp>
            <sp xml:id="SDZ3-Redna-37-2004-06-14.sp94">

               <speaker>PREDSEDNIK BORUT PAHOR:</speaker>

               <p>Prosim, minister.</p>
            </sp>
            <sp xml:id="SDZ3-Redna-37-2004-06-14.sp95">

               <speaker>DR. DUŠAN KEBER:</speaker>

               <p>Spoštovani gospod poslanec! V resnici predimenzionirate človeške moči majhne ekipe
               ministrstva, četudi zanemarimo, da po zakonski plati nismo neposredni izvajalci
               delovanja bolnišnic v Sloveniji. Preprosto gre za to, da je to dolžnost vsakega
               posameznega subjekta in da mi preko svetov zavodov skušamo regulirati delovanje. Na
               tem področju pa lahko rečemo, da se dogajajo pomembni premiki na bolje. Mi smo
               dosegli v mandatu izdatno povečano produktivnost dela v zdravstvenih zavodih. Mi smo
               skrajšali ležalno dobo v bolnišnicah za 30% in še marsikaj drugega povzročili, kar
               pomeni varčevanje. S centralno regulacijo nabav, ki smo jo sicer šele začeli in ne
               gre za centralizacijo, temveč zgolj nadzor, kako se stvari kupujejo, si obetamo
               privarčevati preko 20% v nekaterih primerih prihrankov pri nabavah. Upamo, da se nam
               ne bodo nikoli več zgodile zgodbe, ki smo jih pa mi odkrito odpirali in javno
               prikazali v tej javnosti. Mi trdimo, da ne glede na to, da menimo, da zdravstveni
               sistem potrebuje še nove vire, v njem so rezerve, in da absolutno ne moremo govoriti
               samo o tem, da je stopnja amortizacije prenizka, zlasti za najbolj tehnološko razvite
               ustanove, kot sta onkološki institut in klinični center, ampak da so te ustanove, kot
               veste, sedaj uvajamo pravično alokacijo denarja, transparentno dajanje denarja po
               stroških za posameznega pacienta, da se odpirajo možnosti, da bodo zdravstveni zavodi
               morali dodatno privarčevati s skrbnejšim gospodarjenjem denar za obnovo, naj povem,
               za obnavljanje iztrošene opreme in da bo država in ministrstvo za zdravje res
               opravljala tisto, kar mora, razširitev zmogljivosti oziroma uvajanje po povsem novi
               tehnologiji. Hvala lepa.</p>
            </sp>
            <sp xml:id="SDZ3-Redna-37-2004-06-14.sp96">

               <speaker>PREDSEDNIK BORUT PAHOR:</speaker>

               <p>Hvala lepa. Sedaj bo vprašanje ministru za šolstvo, znanost in šport zastavil kolega
               Barovič. Imate besedo.</p>
            </sp>
            <sp xml:id="SDZ3-Redna-37-2004-06-14.sp97">

               <speaker>BOGDAN BAROVIČ:</speaker>

               <p>Hvala, gospod predsednik. Dovolite najprej, da vam v uvodu, da bomo malo popestrili,
               čestitam k izboru včerajšnjih volitev, zaželim srečno pot, mogoče ste mi zadnjič, ne
               vem, kdaj vas bodo čisto potrdili, dali besedo. Vesel sem. Spoštovani gospod minister
               za šolstvo... Lepo bi bilo, če bi vsaj nagradili kolegi svojega predstavnika.</p>
            </sp>
            <sp xml:id="SDZ3-Redna-37-2004-06-14.sp98">

               <speaker>PREDSEDNIK BORUT PAHOR:</speaker>

               <p>Hvala za čestitke, vsem, ki so bili izvoljeni. Velja za vse. Prosim.</p>
            </sp>
            <sp xml:id="SDZ3-Redna-37-2004-06-14.sp99">

               <speaker>BOGDAN BAROVIČ:</speaker>

               <p>Spoštovani gospod minister za šolstvo! Pred osmimi leti je bil sprejet zakon, ki mu
               radi rečemo "zofi", zakon o organizaciji in financiranju vzgoje in izobraževanja, ki
               v 30. členu govori o šolskih upravah. Ena od teh je tudi trboveljska. Mislim, da je
               to leto 1996. Prepričan sem. Leta 2002 je bil dopolnjen z zakonom o spremembah in
               dopolnitvah, ki je določil, kdaj naj se šolske uprave, o teh govorim, 14 naj bi jih
               bilo, ustanovijo. Do tu vse lepo in prav. Vendarle, po eni strani je moje rodno mesto
               Trbovlje, po drugi strani je intencija vlade Republike Slovenije, da zmanjša javno
               upravo. Tu pride do nekih nesoglasij, ki mi niso jasna. Zato dovolite, da vas vprašam
               gospod minister.</p>
               <p>Z ustanovitvijo uprav naj bi se širila javna uprava. Kaj se bo zgodilo z neposredno
               zaposlenimi na ministrstvu, ki so do sedaj dobro pokrivali omenjeno področje?</p>
               <p>Drugo vprašanje. Kolikšno bo število presežnih delavcev na ministrstvu, če temu ni
               tako, če govorimo o oženju javne uprave?</p>
               <p>Naslednje vprašanje. Ali pa bo mogoče, glede na to, da ostajamo, potrebno podpreti
               nova delavna mesta? Koliko jih bo?</p>
               <p>Naslednje vprašanje. Koliko proračunskega denarja naj bi bilo potrebno, da se pač ta
               zakon, zofi, imenovan, iz leta 1996 uresniči?</p>
            </sp>
            <sp xml:id="SDZ3-Redna-37-2004-06-14.sp100">

               <speaker>PREDSEDNIK BORUT PAHOR:</speaker>

               <p>Prosim, minister dr. Gaber. Še enkrat, hvala za prijaznost, kolega Barovič.
               Minister.</p>
            </sp>
            <sp xml:id="SDZ3-Redna-37-2004-06-14.sp101">

               <speaker>DR. SLAVKO GABER:</speaker>

               <p>Najlepša hvala, gospod predsednik. Gospe in gospodje. Kolega Barovič pravilno
               ugotavlja, da je bil leta 1996 sprejet zakon o organizaciji in financiranju vzgoje in
               izobraževanja in da je v 30. členu predvidel tako imenovane šolske uprave. Mi smo
               danes že več kot osem let vseskozi v fazi varčevanja, ko gre za zaposlovanje v
               državni upravi, zato teh šolskih uprav doslej nismo oblikovali, torej jih nismo
               ustanovili.</p>
               <p>Leta 2002 smo si z zakonom omogočili opravljanje določenega dela posla šolskih
               uprav, posebej ko gre za usmerjanje otrok s posebnimi potrebami, tudi s strani zavoda
               za šolstvo in pa ohranili možnost, da ministrstvo samo opravlja te posle, ki bi jih
               sicer naj opravljale šolske uprave in pokrivajo celoten spekter od vodenja postopkov
               za vpis in izbris iz razvidov vrtcev in šol, pa do skrbi za vodenje evidenc
               preseženih strokovnih delavcev, pa tja do sistemizacij za zaposlovanje na tem
               področju.</p>
               <p>Kot vse kaže, šolskih uprav tudi do 1. septembra leta 2005 ne bomo ustanovili, ker za
               to nimamo potrebnih sredstev in bo ministrstvo še naprej samo opravljalo ta dela z
               izjemo tistih, kjer pa smo že, in za to letos namenjamo 120 milijonov tolarjev, ta
               posel prenesli enotam zavoda za šolstvo,ki funkcionirajo kot neke vrste šolske
               uprave. Gre za že prej omenjeno področje usmerjanja otrok s posebnimi potrebami.
               Toliko morda za sedaj.</p>
            </sp>
            <sp xml:id="SDZ3-Redna-37-2004-06-14.sp102">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, dopolnitev vprašanja, kolega Barovič.</p>
            </sp>
            <sp xml:id="SDZ3-Redna-37-2004-06-14.sp103">

               <speaker>BOGDAN BAROVIČ:</speaker>

               <p>Hvala lepa. Jaz sem vašega odgovora, ki sem ga pozorno poslušal, spoštovani gospod
               minister, zelo vesel, zelo vesel. V svojem imenu in imenu Slovenske nacionalne
               stranke ocenjujem, da je skladnost politike vlade, omejevanje javne uprave in delo
               ministrstva na tem področju dobro. Ampak zakon je zakon, ki predvideva 14 uprav in
               ena od teh je tudi trboveljska. Mi moramo vprašati, kajti mene sprašujejo ljudje v
               Trbovljah. Tako je in tako bo. In zato sem vas vprašal, če sem vas prav razumel,
               ostajamo na istem in tudi datum po zakonu o spremembah, sprejet leta 2000, ne bo
               držal. Dobro, ne bo, pač ne bo veljalo s 1. septembrom 2005.</p>
               <p>Ne bom več spraševal, ampak samo to: Ali pomeni, da boste vi na ministrstvu, recimo
               temu, tako dobro ali pa vsaj tako dobro kot ste do zdaj delali tudi za Trbovlje ali
               so ravno med tistimi, ki ste jih omenjali, izjeme ali se bo kaj spremenilo? Hvala.
           </p>
            </sp>
            <sp xml:id="SDZ3-Redna-37-2004-06-14.sp104">

               <speaker>PREDSEDNIK BORUT PAHOR:</speaker>

               <p>Minister, prosim.</p>
            </sp>
            <sp xml:id="SDZ3-Redna-37-2004-06-14.sp105">

               <speaker>DR. SLAVKO GABER:</speaker>

               <p>Hvala. Naši uslužbenci in uslužbenke se bodo še naprej trudili, da bi posle, ki
               zadevajo področje vzgoje in izobraževanja, opravljali, na žalost centralizirano v tem
               smislu, kot je bilo prej omenjeno. Mi pa se bomo seveda trudili, da Trbovlje pri tem
               nikakor ne bi bile oškodovane. Računam, da bomo uspešno opravili to delo. Naj pa le
               povem da smo v enem delu te uprave začeli vzpostavljati v tistem delu, ki sem ga že
               prej omenil. Kot kaže, pa bo še kar nekaj časa tako. Verjetno bi bilo tudi logično,
               smiselno, da bi se za drugo obliko odločili v primeru, ko bi oblikovali pokrajine in
               bi tudi pomemben del pristojnosti in obveznosti prenesli na pokrajine. Takrat bi te
               šolske uprave bile smiselne kot del upravnih organov takratne pokrajine.</p>
               <p>Hvala.</p>
            </sp>
            <sp xml:id="SDZ3-Redna-37-2004-06-14.sp106">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Gremo naprej z vprašanji. Naslednjega bo zastavil
               kolega Valentin Pohorec, in sicer ministru za kmetijstvo, gozdarstvo in prehrano.</p>
               <p>Prosim, imate besedo.</p>
            </sp>
            <sp xml:id="SDZ3-Redna-37-2004-06-14.sp107">

               <speaker>VALENTIN POHOREC:</speaker>

               <p>Hvala za besedo, predsednik. Svoje vprašanje namenjam ministru za kmetijstvo,
               gozdarstvo in prehrano, doktorju Milanu Pogačniku.</p>
               <p>Za to, da sem ga postavil, pa imam državljansko pobudo občanov z območja občine
               Kungota, ki jo nekako tudi pokrivam skozi svoje območje delovanja.</p>
               <p>Slovenija je pred mesecem in pol postala polnopravna članica Evropske unije. S
               pristopno pogodbo se je zavezala, da bo spoštovala štiri temeljne svoboščine: prosti
               pretok kapitala, blaga, ljudi in storitev. In sedaj smo seveda pri tem. Po 1. maju
               letos, je v obmejnih območjih z Avstrijo prišlo doprvih nakupov kmetijskih zemljišč
               in objektov, katerih kupci so državljani sosednjih držav ali pa recimo kar Republike
               Avstrije, članice Evropske unije. Po novem imajo enako kupno pravico kot državljani
               Republike Slovenije, razen izjem, ki jih zakon o kmetijskih zemljiščih predvideva.
               Zaradi omenjenega prihaja med obmejnim prebivalstvom, konkretno lahko omenim primer
               občine Kungota, do nelagodja in strahu, saj finančno močnejše, fizične in pravne
               osebe sosednje Avstrije izražajo velik interes za nakup kmetijskih zemljišč in tudi
               objektov na njih.</p>
               <p>Zaradi tega sprašujem vas, spoštovani gospod minister:</p>
               <p>Ali lahko država glede na naše pretekle zgodovinske izkušnje, zaščiti nacionalni
               interes na področju kmetijstva tako, da bi Sklad kmetijskih zemljišč in gozdov
               Republike Slovenije čimbolj izkoristil svojo predkupno pravico, ki jo ima v skladu z
               zakonom?</p>
               <p>Zanima pa me tudi:</p>
               <p>S katerimi mehanizmi, finančnimi recimo, bo država ustvarila primerne pogoje, da bi
               bili naši državljani finančno v enakovrednem položaju do ostalih subjektov na tem
               trgu?</p>
               <p>Prosim za odgovor, ker je vprašanje nastalo v zadnjem času, in bo verjetno še naprej
               aktualno.</p>
               <p>Hvala lepa.</p>
            </sp>
            <sp xml:id="SDZ3-Redna-37-2004-06-14.sp108">

               <speaker>PREDSEDNIK BORUT PAHOR:</speaker>

               <p>Gospod minister, prosim.</p>
            </sp>
            <sp xml:id="SDZ3-Redna-37-2004-06-14.sp109">

               <speaker>DR. MILAN POGAČNIK:</speaker>

               <p>Hvala lepa za vprašanje, gospod Pohorec. Skušal bom pač odgovoriti, čeprav
               zakonodajo, vidim, tudi sami dobro poznate. Kot ste že navedli, promet s kmetijskimi
               zemljišči ureja zakon o kmetijskih zemljiščih, ki seveda tudi določa v devetem
               poglavju, kdo lahko uveljavlja predkupno pravico. Pri prometu s kmetijskimi zemljišči
               je pač treba poudariti, da finančno stanje kupca v tem kontekstu ni vedno
               najpomembnejše.</p>
               <p>Postopek prodaje je določen v zakonu in poteka, kot je že poznano, tako da mora
               lastnik kmetijskega zemljišča izročiti pač upravni enoti ponudbo. Ta visi 30 dni na
               oglasni deski. V temu roku mora vsakdo, ki želi to zemljišče kupiti, dati pisno
               izjavo in spremembo ponudbe. Zdaj, 23. člen zakona pa določa tisto, kar je po moje
               najpomembnejše, določa predkupne upravičence po naslednjem vrstnem redu, tako kot si
               sledijo: solastnik, kmet katerega zemljišče, ki ga ima v lasti, meji na zemljišče, ki
               je naprodaj; zakupnik zemljišča, ki je naprodaj - drug kmet; kmetijska organizacija
               alisamostojni podjetnik posameznik, ki jima je zemljišče ali kmetija potrebna za
               opravljanje kmetijske oziroma gozdarske dejavnosti, in seveda šele na šestem mestu je
               Sklad kmetijskih zemljišč in gozdov Republike Slovenije. Dalje je določeno, da se ob
               enakihpogojih med kmeti, uvrščenimi na isto mesto v skladu s prejšnjih odstavkom,
               pravica do nakupa določi spet po drugem vrstnem redu. Ta pa je - , prioriteto ima
               kmet, ki mu kmetijska dejavnost pomeni edino ali glavno dejavnost, kmet, ki zemljišče
               sam obdeluje, ali pa kmet, ki ga določi prodajalec, razen v primeru, ko gre za
               prodajo kmetijskega zemljišča, gozda ali kmetije, ki je stvarno premoženje države in
               mora prodajalec določiti kmeta na podlagi metode javne dražbe. In seveda potem pa
               lahko prodajalec proda takšno kmetijsko zemljišče vsakomur samo v primeru, če nihče
               od predkupnih upravičencev ne uveljavi predkupne pravice.</p>
               <p>Dejstvo je, tako kot ste navedli, da imajo državljani sosednjih držav po 1. maju
               pravico kupovati kmetijska zemljišča in ostale nepremičnine pod pogoji, ki veljajo za
               slovenske državljane. Edine omejitev postavlja zakon o kmetijskih zemljiščih, ki
               določa to prednostno pravico pri nakupu. Med tistim, ki jo imajo je tudi naveden
               sklad kmetijskih zemljišč in moram povedati, da je sklad kmetijskih zemljišč tudi do
               sedaj odkupoval kmetijska zemljišča in gozdove predvsem v smislu zaokroževanja večjih
               kompleksov v enotne komplekse zemljišč ali pa gozdov, vendar je seveda omejen s
               sredstvi. V letu 2004 je na razpolago 800 milijonov, v letu 2005 pa, kakor so me
               poučili moji sodelavci niti ni teh sredstev predvidenih.</p>
               <p>Zdaj jaz se zavedam situacije, ki nastane, in nismo presenečeni, moje osebno mnenje
               je, da bodo najprej v Sloveniji razprodana ne najdražja, ampak najcenejša zemljišča,
               tudi zaradi razlogov, ki jih uvaja, recimo, če hočete, evropska kmetijska politika in
               se na ta način pravzaprav lahko ustvarjajo določene možnosti.</p>
               <p>Zdaj, več kot toliko, kolikor sem vam povedal, vam ne morem povedati, razen to še
               mogoče, da bomo na ministrstvu proučili, kaj se dogaja na teh področjih in nekako
               skušali na tej osnovi pripraviti določeno strategijo in jo ponuditi vladi, kajti ni
               odveč poudariti, da ima Slovenija 7 let po pristopu, to se pravi do 1.5.2011, za
               primer, če bi prišlo do določenih motenj na trgu nepremičnin, na primer povišanih cen
               ali pomanjkanja nepremičnin za bivanje naših državljanov, varovalno klavzulo. To
               varovalno klvazulo vsebuje pristopna pogodba, podpisana v Atenah leta 2003, ki v
               četrtem poglavju o prostem pretoku kapitala daje Republiki Sloveniji glede trga
               nepremičnin možnost, da v obdobju največ 7 let od dneva pristopa uporabi zaščitno
               klavzulo iz 37. člena akta o pogojih pristopa Republike Slovenije in pogodb, na
               kateri temelji Evropska unija, in na podlagi take varovalne klavzule lahko pri
               Evropski komisiji sproži postopke za zaščito trga, kar lahko pomeni tudi začasno
               zaprtje nepremičninskega trga za nakupe oziroma pridobitve nepremičnin s strani
               državljanov članic Evropske unije.</p>
            </sp>
            <sp xml:id="SDZ3-Redna-37-2004-06-14.sp110">

               <speaker>PREDSEDNIK BORUT PAHOR:</speaker>

               <p>Kolega Pohorec želi dopolniti vprašanje.</p>
            </sp>
            <sp xml:id="SDZ3-Redna-37-2004-06-14.sp111">

               <speaker>VALENTIN POHOREC:</speaker>

               <p>Hvala lepa za ta odgovor, ki mi je jasen, saj sem zakon, preden sem sestavil
               vprašanje, še enkrat prebral in ga tudi poznam. Tudi ne mislim, da bi morali zapreti,
               preprečiti - v tem smislu. Ampak, ker imam za ta mali prostor ene male občine
               podatke, kaj se trenutno prodaja tujcem, 7 kmetij, ki bi jim lahko rekel "slovenskih
               ognjišč" ob sami državni meji, ki so prestale najtežje čase pritiskov prodora na naš
               prostor. Sedaj jih bomo tem ljudem dejansko prodali, kajti naši ljudje nimajo denarja
               - ne da nimajo interesa, nimajo kupne moči.</p>
               <p>Ali je tukaj možno v vaši strategiji, politiki kaj spremeniti? Dati dolgoročne,
               brezobrestne kredite ali pa vsaj ugodne kredite? Morda pa celo nepovratne sredstva,
               za kar smo v preteklosti dajali za to, da so gradili gostinske in ne vem kakšne
               objekte, danes pa, da ohranimo ta košček slovenske zemlje ob sami meji. To me skrbi.
               Celo sklad prodaja tujcu. Imam primer tukaj, da sploh nima interesa, da bi on to
               kupil. In seveda, potem pride na vrsto zgornji sosed in bo kupil on. In tako se
               počasi prodira v naš slovenski prostor. To je zaskrbljujoče. In o tem je razpravljal
               ne dolgo nazaj odbor za gospodarstvo občine Kungota in me je zaprosil, da postavim
               vprašanje: Ali če se da kaj v politiki vašega ministrstva in vlade spremeniti?
               Prosim.</p>
            </sp>
            <sp xml:id="SDZ3-Redna-37-2004-06-14.sp112">

               <speaker>PREDSEDNIK BORUT PAHOR:</speaker>

               <p>Minister, dopolnitev odgovora.</p>
            </sp>
            <sp xml:id="SDZ3-Redna-37-2004-06-14.sp113">

               <speaker>DR. MILAN POGAČNIK:</speaker>

               <p>Zavedati se moramo, da se je s 1. majem spremenil način dela na ministrstvu za
               kmetijstvo, da se politika pravzaprav prevzema s strani Evropske unije, da jo moramo
               spoštovati in da v okviru teh mehanizmov katere sem navedel, je mogoče kaj storiti.
               Poleg tega so različne oblike pomoči in podpor tudi v ukrepih evropske kmetijske
               politike in treba bi bilo vsak posamezen primer oceniti in ugotoviti, kakšne so
               možnosti za podporo v teh primerih, ko gre za primere, ki jih navajate. Vendar se
               bojim, da se bomo s tem srečevali.</p>
               <p>Druga možnost je, seveda, da se temeljito pogovorimo, in ravno zato sem rekel, da
               bomo proučili zadeve in da bomo v primerih, ki ste jih tudi navajali, pa najbrž bo še
               več takih, posebno na površinah, ki bodo poceni, da bi pravzaprav predložili vladi
               nekatere predloge, o katerih bi bilo vredno razpravljati in seveda v tem primeru
               zaščite tudi upoštevati. Kaj več bivam težko odgovoril.</p>
            </sp>
            <sp xml:id="SDZ3-Redna-37-2004-06-14.sp114">

               <speaker>PREDSEDNIK BORUT PAHOR:</speaker>

               <p>Dobro. To je bil odgovor na vprašanje kolega Pohorca. Kolega Alojz Sok bo sedaj
               postavil vprašanje ministru za okolje, prostor in energijo. Prosim, imate besedo.
           </p>
            </sp>
            <sp xml:id="SDZ3-Redna-37-2004-06-14.sp115">

               <speaker>ALOJZ SOK:</speaker>

               <p>Hvala lepa, spoštovani predsednik, za besedo. Spoštovana ministrica in ministri,
               kolegice poslanke in poslanci. Magistru Kopaču za okolje in prostor bi želel na
               kratko postaviti vprašanje, in sicer:</p>
               <p>Zanima me, pa ne samo mene, predvsem varčevalce, kakšna bo usoda stanovanjske
               varčevalne sheme?</p>
               <p>Letos se sprošča varčevalna shema, po podatkih iz medijev, za 20.000 varčevalcev.
               Anketa 5.000 varčevalcev je pokazala, da večina teh, ki so varčevali, namerava
               uporabiti privarčevana sredstva za reševanje stanovanjske problematike. Po varčevalni
               shemi so vsi, ki so na tak način hranili denar, letno pridobivali tudi po en obrok iz
               državnega proračuna, kar pomeni, da smo v ta namen namenili oziroma dali tudi ogromna
               državna sredstva. V tem trenutku gre za, če ta podatek drži, prebral sem ga v
               medijih, gre za 97 milijard privarčevanih slovenskih tolarjev. Po sedanjih cenah, ki
               pa se povečujejo in so se v zadnjih dveh letih povečala za 20 do 30%, bi lahko
               varčevalci kupili - seveda to je različno od velikosti in tako naprej, ampak če
               gledamo nek povprečni slovenski standard - med 6 do 7.000 stanovanj, seveda, bodo
               nekateri tudi gradili, ampak v realnosti se ponuja le nekaj 100 novih in starih
               stanovanj. Stanovanj tako na eni strani ni, na drugi strani pa se cene večajo.</p>
               <p>Kljub temu da sta gospod Edvard Oven, direktor stanovanjskega sklada, in tudi gospod
               minister, ko smo sprejemali stanovanjski zakon, zagotavljala, da se cene ne bodo
               povečale in da bo stanovanj dovolj, bo premalo stanovanj in povečano povpraševanje
               seveda cene še povečalo. Upam, da mi ne boste, gospod minister, odgovorili, da tudi
               to moje govorjenje in opozarjanje na višanje cen vpliva na to - podobno je ob neki
               priliki rekel gospod predsednik vlade, da govorjenje o inflaciji spodbuja k
               inflaciji. Zdi se, da projekt, ki so ga nekateri poimenovali stanovanjski projekt
               LDS-a, ne bo uspel in da bodo privarčevana sredstva namesto v stanovanjski shemi
               končala na drugih področjih. Gospod Oven, direktor stanovanjskega sklada, odhaja in
               se bo .../Opozorilni znak za konec razprave./, krivda za to lahko prevalila na koga
               drugega.</p>
               <p>Samo še za konec postavim vprašanje:</p>
               <p>Kaj lahko rečete, gospod minister, stanovanjskim varčevalcem, na kakšen način bodo
               prišli do svojih stanovanj in v kakšnem roku ter za kakšno ceno? Hvala lepa.</p>
            </sp>
            <sp xml:id="SDZ3-Redna-37-2004-06-14.sp116">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim mag. Janeza Kopača, izvolite.</p>
            </sp>
            <sp xml:id="SDZ3-Redna-37-2004-06-14.sp117">

               <speaker>MAG. JANEZ KOPAČ:</speaker>

               <p>Hvala za besedo. Mislim, da tu ne kaže spodbujati prav nobene bojazni, da bi se
               kakšna javna sredstva izgubila. Premija, ki je bila plačana iz državnega proračuna,
               se vrne v državni proračun, v kolikor sredstva niso oziroma v kolikor varčevalec ne
               bo vzel stanovanjskega kredita. Dejstvo pa je, da od te prve runde varčevalcev v
               nacionalni stanovanjski varčevalni shemi - okoli 22.000 jih je bilo prvo leto v tej
               shemi, zdaj jih je že skoraj 83.000 - namerava, po anketah, ki jih stanovanjski sklad
               dela, približno 70% anketiranih zares izkoristiti možnost najema ugodnega
               stanovanjskega posojila. Vendar bo šlo poleg nakupa stanovanja ali hiše, za ta
               odgovor se je odločilo približno 47% anketiranih, tudi za gradnjo stanovanj ali hiš,
               malo manj kot 30% vprašanih namerava to narediti, za adaptacijo stanovanj in pa za
               odplačilo obstoječega posojila. Vse to vpliva na razpolovitev pritiska na
               stanovanjski trg na daljše obdobje. Slaba polovica varčevalcev, 48% njih, še dodatno
               dolgoročno varčuje, kar pomeni dodatno postopnost pri zagotovitvi potrebnih sredstev,
               preden se posameznik pojavi s svojo ponudbo na stanovanjskem trgu. Varčevalec v shemi
               ni takojšnji kupec stanovanja, tu ne kaže delati enačaja, tudi navsezadnje je rok za
               črpanje kredita eno leto po izteku tega angažmaja oziroma te pogodbe z banko.</p>
               <p>Poleg tega smo leta 2001 v nadzornem svetu stanovanjskega sklada, ki ga vodim,
               pristopili aktivno k definiranju nove vloge stanovanjskega sklada. Stanovanjski sklad
               je pred tem desettisočim Slovencev pomagal priti do stanovanja s kreditom, od leta
               2001 pa se intenzivno pripravljamo na to, da stanovanjski sklad tudi zagotavlja
               dodatna stanovanja. V ta namen smo seveda angažirali sredstva stanovanjskega sklada.
               In stanovanjski sklad je s svojo ponudbo postavil sidro na trgu stanovanj. To sidro,
               v Ljubljani je na primer 1.300 evrov na kvadratni meter, zdrži in seveda tudi niža
               stroške za nakup stanovanj za vse tiste, ki so nameravali stanovanje kupiti tudi
               drugje, ne od stanovanjskega sklada. Sam stanovanjski sklad pa seveda brez izjeme
               daje stanovanja po taki ceni. In kljub temu, da jih dajo po taki ceni, povpraševanje
               ni tolikšno, kot je ponudba. Zato in ker vemo, da stanovanjski sklad v prihodnjih
               mesecih namerava na trgu ponuditi še okrog 800 stanovanj v centru Ljubljane, seveda
               po tej isti ceni, smo prepričani, da bo to zadostno cenovno sidro, da do povišanj cen
               ne bi smelo priti. Posamezne lokacije v Ljubljani, pa tudi kje drugje, predvsem na
               Obali in pa na Gorenjskem, pa se seveda dražijo in se še bodo dražile, vendar gre za
               bolj luksuzne oziroma elitne lokacije. Stanovanjski sklad ni za to tu, da bi zbijal
               cene tudi na elitnih lokacijah, tu je za to, da poskuša v čim večji možni meri po
               dostopni ceni omogočiti stanovanjsko ponudbo za čim večji krog ljudi, ki so vključeni
               v nacionalno stanovanjsko varčevalno shemo.</p>
               <p>Rad bi poudaril, ker ste me že spraševali o številkah, da je stanovanjski sklad v
               obdobju od leta 1991 do 2000 zgradil s pomočjo občin 9575 stanovanj, katerih
               investitorji so bile pravne osebe, med leti 2001 in 2003 pa skupaj nekaj čez 3000
               stanovanj. V to gradnjo šteje seveda tudi gradnja stanovanj, pridobljenih s posojili
               stanovanjskega sklada, namenjenih neprofitnim stanovanjskim organizacijam.</p>
               <p>Zaradi tega menim, da bi resnejših pretresov pri izteku prve nacionalne stanovanjske
               varčevalne sheme ne smelo biti, kajti vsa ta leta smo se na ta dogodek intenzivno in
               po mojem mnenju dobro pripravljali.</p>
               <p>Hvala lepa.</p>
            </sp>
            <sp xml:id="SDZ3-Redna-37-2004-06-14.sp118">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite besedo za dopolnitev odgovora? Izvolite, gospod Sok.</p>
            </sp>
            <sp xml:id="SDZ3-Redna-37-2004-06-14.sp119">

               <speaker>ALOJZ SOK:</speaker>

               <p>Samo v eni zadevi. Mislim, da mi je sicer minister zadovoljivo odgovoril, in upam,
               da se bo to res uresničilo.</p>
               <p>Pri sprejemanju davčne zakonodaje je bil predlog opozicije s strani Nove Slovenije v
               tej smeri, da bi obresti od hipotekarnih kreditov bile vštete v davčno olajšavo. To
               seveda ni bilo potem sprejeto. Vi pa danes pravite, da tisti, iz te prve varčevalne
               sheme, se pravi 20 000, ki ne bi vzel kredita pri ustrezni banki, da bi moral vrniti
               sredstva, ki jih je pridobil iz proračuna v ta namen. In me zanima, na kakšen način
               bi bilo to dejansko uresničljivo v situaciji, ko bi mu neka druga banka, recimo,
               ponujala ugodnejši kredit kot pa banka, pri kateri se je on s pogodbo o varčevanju
               zavezal najeti kreditna sredstva?</p>
               <p>Hvala lepa.</p>
            </sp>
            <sp xml:id="SDZ3-Redna-37-2004-06-14.sp120">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-37-2004-06-14.sp121">

               <speaker>MAG. JANEZ KOPAČ:</speaker>

               <p>No, najprej, v zakonu o dohodnini imate določbe, po katerih se štejejo obresti na
               stanovanjski kredit v posebno dvoodstotno olajšavo.</p>
               <p>Kar pa se vašega siceršnjega vprašanja tiče, mislim, da je odgovor popolnoma
               enostaven. Če bo varčevalec v nacionalni stanovanjski varčevalni shemi pri kakšni
               drugi banki našel ugodnejši kredit, in nekatere od bank sedaj poskušajo biti bolj
               konkurenčne, potem bo seveda vzel ta kredit. Medtem ko pravice do ugodnega kredita
               pri banki, pri kateri je imel hranilno vlogo, pač ne bo izkoristil. Dejstvo pa je, da
               bo pa banka, to pa ne pade na pleča varčevalca, pa morala državi vrniti varčevalno
               premijo, ker pač ta varčevalec pri njej ne bo vzel ugodnega stanovanjskega kredita.</p>
               <p>Na ta način bomo zadovoljni vsi: varčevalec, država, navsezadnje tudi banka, ki bo
               poskušala z bolj konkurenčno ponudbo ponuditi dolgoročni stanovanjski kredit. Najmanj
               bo seveda zadovoljna tista banka, pri kateri je dosedanja hranilna vloga bila in bo
               morala vrniti enomesečno premijo v državni proračun. Ampak, ne glede na to je pa
               vseeno imela pri sebi dolgoročno hranilno vlogo vsa ta leta, kar je pri njeni
               likvidnosti in dolgoročni likvidnosti imelo veliko težo, zato mislim, da je bil cel
               projekt nacionalne stanovanjske varčevalne sheme zelo uspešen projekt, ki še vedno
               teče. Hvala lepa.</p>
            </sp>
            <sp xml:id="SDZ3-Redna-37-2004-06-14.sp122">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za finance bo poslansko vprašanje postavil gospod Marko Diaci.
               Izvolite.</p>
            </sp>
            <sp xml:id="SDZ3-Redna-37-2004-06-14.sp123">

               <speaker>MAG. MARKO DIACI:</speaker>

               <p>Hvala za besedo, predsedujoča. Spoštovana ministrica, spoštovani ministri.</p>
               <p>Mala, srednja in mikro podjetja so pomemben del slovenskega gospodarstva, še posebej
               je za ta del gospodarstva pomembno makroekonomsko okolje, na katerega ima vpliv
               država. Seveda je za rast in razvoj ter ne nazadnje za preživetje takih podjetjih
               pomembna tudi likvidnost in solventnost partnerjev, s katerimi posluje, kar lahko
               vsako posamezno podjetje tudi samo preveri.Ministrstvo in lokalne skupnosti so tudi
               velik naročnik na trgu in prek javnih naročil pomemben dejavnik. Na večjih javnih
               razpisih pa praviloma uspevajo velika podjetja, srednja in mala podjetja pa se
               znajdejo v vlogi podizvajalca. In sedaj konkreten primer s območja savinjske
               statistične regije, ki jih je sicer mnogo, zaenkrat se bom direktnih imen izognil.</p>
               <p>Veliko gradbeno podjetje, označil ga bom z V, na javnem razpisu pridobi naročilo,
               eden izmed podizvajalcev, označil ga bom z E, pa s tem podjetjem sklene pogodbo in v
               skladu s pogodbo izvede svoj del obveznosti, nastopi seveda težava pri plačilu.
               Ministrstvo, označil ga bom s Š, v tem primeru poravna svoje obveznosti, medtem ko
               veliko podjetje svojih obveznosti v celoti ne izpolni. Nekatere obveznostisegajo tudi
               do 500 dni nazaj, kljub temu da je pogodbeni rok 90 dni. Gre seveda za tipičen primer
               plačilne nediscipline in brezobrestnega kreditiranja podjetja V s strani podjetja E.
               Kljub zakonu o obligacijskih razmerjih zakon o finančnem poslovanju podjetij poleg
               kupice korespondence in telefonskih klicev malemu podjetju ostane samo še sodna pot s
               predlogom za izvršbo, ki je dolga, draga in mučna. Velikokrat pa je vprašanje, ali bo
               epilog to malo oziroma srednje podjetje dočakalo, da ne govorim o posledicah za
               delavce, ostale poslovne partnerje itd., kar je bilo že večkrat izpostavljeno.
               Plačilna disciplina pomeni spoštovanje in pravočasna izpolnitev pogodbenih obveznosti
               in eden glavnih dejavnikov uspešnosti in učinkovitosti posameznih podjetij. Na
               področju javnih naročil je v skladu z odredbo o finančnem poslovanju proračunskemu
               porabniku možno oddajati javna naročila le ponudnikom, ki izkažejo, da imajo
               poravnane vse zapadle obveznosti, zato me zanima sledeče:</p>
               <p>Kakšna je koordinacija med posameznimi ponudniki javnih naročil bodisi med lokalnimi
               skupnostmi bodisi med posameznimi ministrstvi v smislu izločitve tistih podjetij, ki
               se na te razpise prijavljajo in tudi uspejo, ne glede na to, da do drugih partnerjev
               v verigi iz preteklih javnih razpisov nimajo poravnanih obveznosti iz tega naslova?
               Hvala za odgovor.</p>
            </sp>
            <sp xml:id="SDZ3-Redna-37-2004-06-14.sp124">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, dr. Dušan Mramor, izvolite.</p>
            </sp>
            <sp xml:id="SDZ3-Redna-37-2004-06-14.sp125">

               <speaker>DR. DUŠAN MRAMOR:</speaker>

               <p>Hvala lepa. V zvezi z neposrednim vprašanje, čeprav se zavedam tega problema,
               posebno manjših in srednjih podjetij, o čemer sem že govoril - na eno vprašanje
               odgovarjal, da so ta v podrejenem položaju in zato tudi je bil zakon o finančnem
               poslovanju podjetij sprejet, ki naj bi izboljšal njihov položaj. Če gremo neposredno
               na vprašanje,ki se nanaša na to, na kakšen način pri javnem naročanju zagotavljamo,
               da tisti, ki dobi javno naročilo, dejansko ima vse svoje obveznosti poravnave, delimo
               naročnike v tiste, ki so veliki naročniki nad 50 milijonov, in tiste, ki so manjši
               ponudniki. Za tiste, ki so manjši ponudniki, velja, da oni dajo lastno izjavo glede
               na izpolnjevanje pogojev za udeležbo v javnem naročilu in seveda v teh pogojih je
               tudi, da so poravnane njegove obveznosti. Tukaj gre za lastno izjavo. Lastno izjavo
               lahko naročnik, se pravi uporabnik proračunskih sredstev, preveri. V kolikor meni, da
               ti pogoji niso izpolnjeni, za večje ponudbe, se pravi prek 50 milijonov tolarjev, pa
               morajo naročniki v roku 30 dni po uveljavitvi - dobro, to pustimo - vnesti v razpisne
               pogoje dodatne določbe, na podlagi katerih se kot nesposobne izvajalce izloči vse
               izvajalce, ki ne kažejo pravočasnega poravnavanja svojih obveznosti do dobaviteljev
               blaga, podizvajalcev in kooperantov s predložitvijo poročila pooblaščenega revizorja.
               To mora pa pooblaščeni revizor pregledati, ali so vse obveznosti poravnane in to
               revizijsko poročilo ne sme biti starejše od 15 dni. Se pravi, imamo neposredno
               pismeni dokaz, se pravi, uradno listino za to pristojne osebe. Vendar lahko, da to še
               vedno ni dovolj. Ključna logika sistema je, da se ponudniki med seboj nadzirajo in da
               lahko v primeru, ko menijo, da je nekdo dobil javno naročilo, pa ni izpolnjeval
               pogojev, za to javno naročilo sprožijo revizijski postopek. Takih sprožitev
               revizijskih postopkov je bilo kar nekaj in praktično v vseh primerih, po mojih
               informacijah, so bili razpisi razveljavljeni in ponovljeni. Tako da, če gledamo,
               kakšne koordinacije - v bistvu osnovna logika je, da je tukaj nadzor med samimi
               ponudniki. Hvala lepa.</p>
            </sp>
            <sp xml:id="SDZ3-Redna-37-2004-06-14.sp126">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnitev odgovora. Želi gospod Diaci? Izvolite.</p>
            </sp>
            <sp xml:id="SDZ3-Redna-37-2004-06-14.sp127">

               <speaker>MAG. MARKO DIACI:</speaker>

               <p>Hvala za odgovor. Sliši se zelo simpatično, vendar je v praksi zadeva popolnoma
               drugačna. V bistvu nisem navedel konkretnih imen podjetij, ker dejansko, to nima
               nobenega smisla, ampak sam sistem na tem področju gospod minister, ne deluje. Tudi
               ta, bom rekel medsebojna kontrola med ponudniki očitno ne deluje, kajti ali gre
               dejansko za neke vrste kartelne dogovore ali za kaj drugega, sicer ne morem
               ugotavljati, ampak zanima me še nekaj drugega. Ali mi lahko zatrdite, da se na
               podjetje, ki ni izpolnilo vseh svojih obveznosti, recimo, do podizvajalca, potem na
               drugem razpisu ni pridobilo razpisa?</p>
            </sp>
            <sp xml:id="SDZ3-Redna-37-2004-06-14.sp128">

               <speaker>PODPREDSEDNICA IRMA PAVLINIČ KREBS:</speaker>

               <p>Izvolite, gospod minister.</p>
            </sp>
            <sp xml:id="SDZ3-Redna-37-2004-06-14.sp129">

               <speaker>DR. DUŠAN MRAMOR:</speaker>

               <p>Jaz se z vami strinjam, da tukaj notri določen prostor je. Namreč, nekdo mora imeti
               izpolnjene vse svoje obveznosti do teh, ki sem jih naštel, v trenutku, ko oddaja
               svojo ponudbo.</p>
               <p>Lahko da v obdobju pred tem ali v obdobju po tem, take obveznosti dejansko niso
               poravnane. In to je ta primer, ki ga imate. Vendar seveda v takem primere je izjemno
               težko, ker ti ne moreš vsak trenutek poslati revizijo in ga nadzirati. Tudi v drugih
               državah teganimajo. Zato bi bila logika ta, ki pa seveda je za mala in srednja
               podjetja povsod po svetu težka, da bi morala mala in srednja podjetja uporabljati pač
               določila zakona o stečajnem postopku, prisilni poravnavi, kar pa seveda je
               dolgotrajno vprašanje, če zlikvidnostnega vidika ta podjetja preživijo.</p>
            </sp>
            <sp xml:id="SDZ3-Redna-37-2004-06-14.sp130">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za promet bo poslansko vprašanje postavil gospod Bojan Kontič.
               Izvolite.</p>
            </sp>
            <sp xml:id="SDZ3-Redna-37-2004-06-14.sp131">

               <speaker>BOJAN KONTIČ:</speaker>

               <p>Hvala lepa, gospa podpredsednica. Spoštovana ministrica, ministri, kolegice in
               kolegi.</p>
               <p>Še posebej pozdravljen minister za promet, ki mu naslavljam vprašanje. Vprašanje ne
               postavljam prvič, je pa verjetno zadnjič v tem mandatu, in prvič, seveda, vam, gospod
               minister.</p>
               <p>Vprašanje se navezuje na državno cesto Arja vas - Velenje, pa potem proti koroški in
               avstrijski meji. Poznam napovedi in poznam prizadevanja v tem, da naj bi čez nekaj
               let zgradili hitro cesto, ki bi povezala koroško, avstrijsko mejo z avtocestnim
               križem nekje pri Šentrupertu, in ta cesta naj bi šla, hitra cesta, zahodno od
               Velenja.</p>
               <p>Vendar to je projekt, ki ga še nekaj časa ne bo. V tem času pa se na obstoječem
               cestišču srečujemo s problemi varnosti. Eden izmed osnovnih problemov, na katere sem
               že ravno tako opozarjal, je izstop z avtoceste v Arji vasi, ki je nepregleden in
               dokaj nevaren. Narejen je namreč v obliki tako imenovanega diamanta. Mi pa
               pričakujemo, da se bo ta priključek preuredil, posodobil in da bo narejen v tako
               imenovani obliki deteljice. To seveda upravičeno pričakujemo glede na število tistih,
               ki se vključujejo in ki izstopamo tam iz prometa, v primerjavi z ostalimi križišči na
               tej avtocesti.</p>
               <p>Ta državna cesta hkrati postaja velika ovira za gospodarstvo, za nadaljnji razvoj.
               In nujno bo treba do takrat, ko se bo zgradila hitra cesta, nekaj postoriti na
               obstoječem cestišču; na obstoječi cesti zagotoviti večjo varnost, tudi na način, da
               bomo na določenih mestih morali poskrbeti za varen prehod pešcev čez cesto. Dva taka
               zelo velika ali pa dve taki točki sta v Vinski Gori in pa v nasleju Šalek v Velenju.</p>
               <p>Glede na to, da vam je seveda ta tematika nova in da ste nov minister na tem
               področju, sem pa prepričan, da to ni vaš zadnji mandat, ravno zaradi tega me zanima
               vaš pogled in vaši načrti za razrešitev te cestne problematike med Arjo vasjo in
               Velenjem in da nisem sebičen, tudi na Koroško in proti avstrijski meji, za kar si
               moji kolegice in kolegi vsekakor prizadevajo tudi na področju Koroške.</p>
            </sp>
            <sp xml:id="SDZ3-Redna-37-2004-06-14.sp132">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister dr. Marko Pavliha, izvolite.</p>
            </sp>
            <sp xml:id="SDZ3-Redna-37-2004-06-14.sp133">

               <speaker>DR. MARKO PAVLIHA:</speaker>

               <p>Hvala lepa. Gospod poslanec Kontič, tudi jaz si želim, da bo to moj odgovor hkrati
               prvi in zadnji, se bom po svojih močeh trudil to problematiko rešiti.</p>
               <p>Torej, kot je znano, gre za odsek, ki je bil z veliko muko na koncu vključen v
               nacionalni program za izgradnjo avtocest, ki ste ga sprejeli konec meseca februarja,
               in že na ta način smo dokazali, da ministrstvu ni vseeno, kaj se tu dogaja. Da gre za
               vitalno občutljivo območje povezovanja slovenskega in avstrijskega dela Koroške in ne
               nazadnje Šaleške doline potem z avtocesto Maribor-Celja in Ljubljana. Zavedamo se
               tudi, da je cesta na določenih odsekih v zelo slabem stanju in zelo obremenjena.
               Ministrstvo je takoj po sprejetju nacionalnega programa začelo pripravljati potrebno
               dokumentacijo in strokovne podlage za vložitev pobude za začetek postopka umeščanja
               te trase v prostor. Računamo, da bo ta pobuda šla na ministrstvo za okolje, prostor
               in energijo že v mesecu juliju. Potem se začne, saj veste, tisto dolgotrajno
               sprejemanje lokacijskega načrta in končno uredbe, nekje najkrajši možni čas, kot
               sedaj kaže, je tri do štiri leta, seveda z velikim upanjem, da ne bo prihajalo do
               takšnih problemov, kot jih imamo trenutno v Trebnjem ali v Radovljici. Na vsak način
               bomo poskušali vse, da se ta rok čim bolj skrajša.</p>
               <p>Glede diamantnega priključka, ki seveda nima nobene zveze z dragocenimi kamni, gre
               pač, če lahko laično opišem, za nekakšen karo, ki je postavljen na prometni križ, mi
               pa strokovnjaki pravijo, da je več dilem, katera rešitev je najboljša: ali tako
               imenovana polovična deteljica ali troblja diamanta. Tu imam slike, če bi si želel kdo
               kasneje to ogledati, ker sem se tudi sam dal podučiti, kaj so ti zakomplicirani
               izrazi. Povedali so, da je v tistem trenutku bila ta diamantna rešitev najboljša, ki
               je tudi pogostokrat uporabljena v naši državi. Je pa res, da opravljamo analize, ki
               zaenkrat dokazujejo, da ta del ne predstavlja tako imenovane črne točke. Če se bo pa
               s proučevanjem, pač, izkazalo, da prihaja do težav bo pa seveda Dars moral proučiti
               druge alternativne rešitve, ampak jasno, na podlagi strokovnih argumentov.</p>
               <p>Glede prehoda za pešce. Tu smo očitno pravilno domnevali, da gre za naselje Šalek in
               prehod prek G1-4. Predlog označitve je bil obravnavan in smo se odločili zaradi
               majhnega števila pešcev za postavitev prometnih znakov za omejitev hitrosti. In
               podobne razmere se tudi v območju priključka za Vinsko Goro, kjer do sedaj, vsaj
               direkcija za ceste ni prejela predloga za označitev prehoda. Toliko morda glede tega,
               kar vas toliko ne zadovoljuje.</p>
               <p>Dobra novica pa je ta, da bo izdelan program izboljšanja prometne varnosti na
               celotnem območju Vič-Arja vas in posebna nevarna mesta bodo v okviru proračuna
               prioritetno reševala. Hvala lepa.</p>
            </sp>
            <sp xml:id="SDZ3-Redna-37-2004-06-14.sp134">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kontič, dopolnitev odgovora, izvolite. Gospod minister, lahko
               izključite mikrofon? Hvala lepa.</p>
            </sp>
            <sp xml:id="SDZ3-Redna-37-2004-06-14.sp135">

               <speaker>BOJAN KONTIČ:</speaker>

               <p>Ne gre toliko za dopolnitev vprašanja kot bolj za komentar. Jaz se seveda z ministrom
               strinjam, da je diamantni priključek tisti, ki najbolj ustreza prostoru, rabi
               prostora, ker zasede najmanj prostora.</p>
               <p>Lahko se tudi strinjam, da ta priključek ni črna točka glede na število prometnih
               nesreč in seveda žrtev na tem področju. Je pa zadeva nevarna zaradi tega, ker je
               nepregledna in povzroča, če nič drugega, zastoje. In ni samo problem v tem, da bi
               zadeva lahko bila potencialno nevarna, ampak onemogoča normalen pretok prometa. Zato
               je naš dodaten predlog, da se to prouči in dase ne glede na postopke, povezane s
               hitro cesto, ta del križišča oziroma izstopa in vstopa z avtoceste posebej ureja.
           </p>
            </sp>
            <sp xml:id="SDZ3-Redna-37-2004-06-14.sp136">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-37-2004-06-14.sp137">

               <speaker>DR. MARKO PAVLIHA:</speaker>

               <p>Tudi jaz pravzaprav nimam kaj dodati, jasno je, da bom vašo pobudo prenesel ponovno
               naprej. Dejstvo je, da je bil prevladujoči razlog za izbiro diamantnega priključka
               zaradi prostora. Je bolj sprejemljiv za prostor. Čim se bo pokazalo, da dejansko ni
               preglednosti, da predstavlja črno točko, potem jasno, bomo morali odreagirati.</p>
            </sp>
            <sp xml:id="SDZ3-Redna-37-2004-06-14.sp138">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za notranje zadeve bo poslansko vprašanje postavil gospod Igor
               Štemberger, izvolite.</p>
            </sp>
            <sp xml:id="SDZ3-Redna-37-2004-06-14.sp139">

               <speaker>IGOR ŠTEMBERGER:</speaker>

               <p>Hvala za besedo. Spoštovanega ministra za notranje zadeve sprašujem:</p>
               <p>Kako nameravate prisiliti ministrstvo za zunanje zadeve k spoštovanju ustavnega
               načela zakonitosti ter dosledni uporabi določil zakona o splošnem upravnem postopku v
               vizumskih postopkih?</p>
               <p>Državni sekretar na ministrstvu za notranje zadeve, gospod Virant, je namreč
               opozoril, da so se tudi diplomati pri odločanju v vizumskih postopkih dolžni ravnati
               v postopkovnih pravilih zakona o splošnem upravnem postopku, zunanje ministrstvo pa
               temu javno oporeka, kljub temu da so tako stališče podprla tudi vaš urad za upravne
               notranje zadeve in služba vlade za zakonodajo. 63. člen zakona o tujcih jasno in ne
               pušča nobene drugačne interpretacije. Čudi me, da že več kot dve leti tolerirate tako
               brezpravje na ministrstvu za zunanje zadeve in da vaša upravna inšpekcija ne ukrepa
               proti odgovornim. Z nepriznavanjem uporabe določb zakona o splošnem upravnem postopku
               v vizumskih postopkih se namreč omogoča protizakonito poseganje politike v vizumske
               postopke, saj ravno 12. člen zakona o splošnem upravnem postopku takšno ravnanje
               izrecno prepoveduje.</p>
               <p>Spoštovani minister:</p>
               <p>Ali ste o tem ravnanju ministrstva za zunanje zadeve oziroma odgovornega ministra
               obvestili ostale člane in predsednika vlade? Kako bo v tej zvezi vlada ukrepala
               oziroma ali bo predsednik vlade ugotovil odgovornost zunanjega ministrstva in te
               navedbe, te kršitve ugotovil oziroma kakšne bi bile lahko morebitne sankcije?</p>
            </sp>
            <sp xml:id="SDZ3-Redna-37-2004-06-14.sp140">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister dr. Rado Bohinc, izvolite.</p>
            </sp>
            <sp xml:id="SDZ3-Redna-37-2004-06-14.sp141">

               <speaker>DR. RADO BOHINC:</speaker>

               <p>Hvala lepa, gospa podpredsednica. Spoštovane kolegice in kolegi! To vprašanje, ki ga
               je kolega Štemberger naslovil name, nekoliko presega moje pristojnosti. Sprašuje me,
               kaj bo storil predsednik vlade, kaj bo storila vlada. To vprašanje bi bilo verjetno
               treba nasloviti njim. Sam pa lahko povem naslednje.</p>
               <p>V našem upravnem in ustavnem sistemu eno ministrstvo ne more prisiljevati drugega
               ministrstva, da karkoli stori ali opusti. Vsako ministrstvo in vsak minister je
               odgovoren vladi in parlamentu, da ravna zakonito, da so postopki na njegovem
               ministrstvu zakoniti. Tako je v primeru, ki ga navajate, izdaje vizumov zunanje
               ministrstvo odgovorno za svoje postopke. Tudi ne bo držalo, da so bile doslej
               ugotovljene kakršnekoli nepravilnosti na zunanjem ministrstvu ali kakršnokoli pravno
               stanje, o katerem, spoštovani gospod poslanec, govorite. Niti ena prijava inšpekciji
               ni bila doslej dana niti sprožen kakršenkoli postopek v tej zvezi, da bi sodišče
               lahko ugotavljalo, ali se ravna prav ali se ne ravna prav. Tudi v danem primeru ne
               gre toliko za vprašanje, ali se uporablja zakon o splošnem upravnem postopku tudi za
               vizumske postopke ali ne. Sam se pridružujem mnenjem, da se uporablja, in strinjam se
               z vami, da tu veliko strokovnih dvomov ni.</p>
               <p>Gre za neko drugo ključno vprašanje. Gre za vprašanje, ali znotraj uporabe splošnega
               upravnega postopka država v vizumskih postopkih ima tako imenovano diskrecijsko
               pravico. Ali se torej uporaba splošnega upravnega postopka izključuje z diskrecijsko
               pravico države ali ne. Trdim, da se ne izključuje in da splošni upravni postopek
               pozna diskrecijsko pravico države za odločanje v vizumskih zadevah. Takšno je ne
               nazadnje tudi stališče vrhovnega sodišča, njegovega upravnega oddelka, ki je o tem,
               prav o takšnem primeru, odločal v letu 1999. Če mi dovolite kratekcitat iz te
               odločbe, sodišče pravi: "Za izdajo vizumov so pristojni konzulati Republike Slovenije
               v tujini, ki so pri svojem delu samostojni in njihovo delo ni večstopenjsko, zato
               tudi noben predpis ne določa organa, ki bo reševal pritožbe zoper njihovo delo." Od
               tu naprej je ključno: "Izdajanje vizumov je suveren akt države in nima značaja
               upravne stvari, saj pravno ne obstaja nikakršna pravica tujcev do vstopanja v tujo
               državo, zato ni možno nobeno pravno sredstvo v upravnem postopku in upravnem sporu.
               Zato se tudi predlaga, da se tožba v tem primeru zavrže. Razmerja med državo in tujci
               glede vizumov ureja predvsem zakon o tujcih, ki pa v svojih določbah ne daje pravice
               tujcem do izdaje delovnega vizuma in s tem vstop v državo, ampak je to suvereni akt
               države" in tako naprej. Skratka, sodišče v tej obrazložitvi izrecno zastopa stališče,
               da ima država pravico sama diskrecijsko odločati, ali bo posamezniku vizo izdala ali
               ne, in da s tem, ko nekdo zaprosi za vizo, ne prosi za nekaj, kar je njegova pravica,
               ampak prosi za dovoljenje, o katerem odloča država. Takšno stališče je zavzela tudi
               služba za zakonodajo v svojem stališču z 18.7.2002, kjer je na zaprosilo zunanjega
               ministrstva ob primeru, ki ga verjetno tudi vi imate v mislih, izrekla približno
               takole, citiram: "Izražanje, ki ga je v obrazložitvi uporabilo vrhovno sodišče, da
               namreč pri izdajanju vizumov gre za suveren akt države, ne pa za odločanje o kakšni
               pravici, je po našem mnenju popolnoma pravilno. Vizum, s katerim je njegovemu
               imetniku dovoljen vstop v državo za določen čas, ni odločitev o pravici, temveč
               suverena odločitev države oziroma njenega za to pristojnega organa."</p>
               <p>Iz vsega tega, tako iz sodne prakse kot iz stališč tudi zakonodajne službe vlade,
               lahko sklenemo, da se diskrecijska pravica države ne izključuje z uporabo splošnega
               upravnega postopka in da tudi ni nobenih razlogov za dvome o zakonitosti delovanja
               zunanjega ministrstva pri izdaji vizumov. Hvala lepa.</p>
            </sp>
            <sp xml:id="SDZ3-Redna-37-2004-06-14.sp142">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zadovoljni z odgovorom? Hvala lepa.</p>
               <p>Ministrici za pravosodje in ministru za notranje zadeve bo poslansko vprašanje
               postavil gospod Franci Rokavec.</p>
               <p>Izvolite.</p>
            </sp>
            <sp xml:id="SDZ3-Redna-37-2004-06-14.sp143">

               <speaker>FRANCI ROKAVEC:</speaker>

               <p>Hvala za besedo. Gospa ministrica in pa seveda ostali ministri ter predstavniki
               vlade.</p>
               <p>Poslansko vprašanje je namenjeno tako ministrici za pravosodje, gospe Cerarjevi,
               kakor tudi ministru za notranje zadeve. Gre pa predvsem za razreševanje tako
               imenovane romske problematike v naši državi. Namreč, v letošnjem letu smo bili priča
               večim ekscesom: tako je 4. maja bil spopad med Romi v vasi Črešnjevci; tako smo se
               17. maja soočili s streljanjem z vaščani v vasi Krka na Dolenjskem; potem se je
               dogodil tudi protestni shod 27. maja pred vladno palačo in tudi večkratne peticije
               dolenjskih, posavskih in belokranjskih županov na državo, s ciljem, kdaj bo pričela z
               reševanjem tako imenovane nakopičene romske problematike.</p>
               <p>Gre predvsem za vprašanje, kot so ga slikovito opisali nekateri dolenjski župani, da
               nekaterim prebivalcem v bližnjih naseljih Romov - dobesedno jim grozijo celo tudi po
               življenju, kakor seveda tudi po njihovem premoženju. Seveda, plenjenje njihovega
               premoženja je v nekaterih predelih celo že kar običaj. To je z vidika tudi
               zagotavljanja varnosti ustavne pravice tem prebivalcem nedopustno. Zato sprašujem,
               najprej seveda ministra za notranje zadeve:</p>
               <p>Kakšne ukrepe bo prevzelo ministrstvo za notranje zadeve za zagotovitev večje
               varnosti prebivalcev, ki živijo v neposredni bližini Romov oziroma njihovih
               naselbin.</p>
               <p>Potem pa vprašanje za ministrico za pravosodje, ki tudi vodite vladno skupino za
               reševanje tega vprašanja:</p>
               <p>Ali je vladna komisija že preverila dejansko stanje, analizo romskih naselij in
               določila ukrepe za posamezna področja, ki so seveda potrebna?</p>
               <p>V tej zvezi bi opozoril tudi na razreševanje tako imenovnega finančnega vprašanja
               občinam, ki se soočajo s to tako imenovano problematiko, s katerim smo bili že
               soočeni tukaj v državnem zboru tudi pri sprejemanju proračuna. Zlasti pa:</p>
               <p>Ali bo vlada pripravila poseben zakon, ki bi sistemsko urejal in določal tako pravice
               kakor tudi dolžnosti Romov v državi? Hvala lepa.</p>
            </sp>
            <sp xml:id="SDZ3-Redna-37-2004-06-14.sp144">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej ministrica za pravosodje, gospa Zdenka Cerar, izvolite.</p>
            </sp>
            <sp xml:id="SDZ3-Redna-37-2004-06-14.sp145">

               <speaker>ZDENKA CERAR:</speaker>

               <p>Hvala lepa za vprašanje, gospod poslanec. Jaz sem kot predsednica komisije za zaščito
               romske skupnosti, ki je vladna komisija, seznanjena z dogodki 4. maja, ki so
               kazenskopravne narave in jih obravnavajo policija, tožilstvo in sodišče, in to v
               okviru klasičnih ukrepov. Imeli pa so ti dogodki posledico, in sicer, skupina županov
               iz Bele krajine in Dolenjske je predala vladi svojo peticijo, to je bilo 27. maja.</p>
               <p>Sama sem protestnike sprejela v vladni palači in smo opravili z njimi pogovor, smo
               jih poslušali in sprejeli na znanje njihove želje in probleme. Naslednjega dne je
               urad za narodnosti že sklical sestanek s predstavniki teh županov, ki sem se ga tudi
               osebno udeležila z namenom, da bi se detajlneje ugotovilo, kje so problemi in kakšne
               vrste so. Na tem sestanku so prisostvovali tudi predstavniki policije in predstavniki
               inšpekcije. To je bil pogovor, kjer smo ugotovili, da so ti problemi resnično zelo
               raznovrstni. Na eni strani gre za občutek, da občani nimajo varnosti tako na eni kot
               na drugi strani. Gre za občutek, da niso spoštovani ne eni ne drugi, da ni nobenega
               dialoga vmes, in za občutek, da bi država morala več ukreniti, kot je do sedaj. V
               finančnem in drugem osebnem pogledu sprožiti določene ukrepe.</p>
               <p>Še enkrat so sklicali župani posvet na Dolenjskem, ki se ga je udeležil dr. Bohinc -
               bo sam povedal, kakšno tematiko so obravnavali. Hočem samo povedati, da smo v tem
               medosebnem razgovoru resnično odprli veliko število problemov. To problematiko sem
               predstavila vladi na sestanku in posledica tega je bila, da je generalni sekretar
               vlade poslal poziv vsem ministrstvom, naj preverijo znova, kako rešujejo posamezna
               romska vprašanja, kako upoštevajo področno zakonodajo, ki je razdeljena po posameznih
               ministrskih resorjih, in ali menijo, da bi bilo potrebno v finančnem ali drugem oziru
               uvesti določene vladne ukrepe. To je bilo storjeno pred kratkim in odgovor v
               ministrstvu pričakujemo.</p>
               <p>8.6.2004 je urad za narodnosti v Trebnjem organiziral sestanek z župani dolenjskih,
               belokranjskih, posavskih in prekmurskih občin z namenom, da bi župani iz prekmurskih
               občin prenesli svoje izkušnje s področja, ki so ga uspeli veliko bolje urediti kot na
               Dolenjskem in Belokranjskem. Pogovor je bil zelo živahen. Ugotavljalo se je na eni
               strani, da so možna takšna ukrepanja, kot so bila v Prekmurju tudi na Dolenjskem in v
               Beli krajini, na drugi strani pa se je ugotovilo tudi, da morda ni potrebnega znanja,
               da tudi šeni dialoga, ki bi bil med romsko in drugo lokalno skupnostjo, zaradi česar
               sama ugotavljam, da je bil poskus dober, da ga bo treba še ponoviti in da bo treba
               stvar obrniti, tako da bi si šli belokranjski in dolenjski župani situacijo ogledat v
               Prekmurje. Nobena beseda ne more nadomestiti slike, ki jo vidi nekdo v živo.</p>
               <p>Zakaj to poudarjam? Zato, ker je vlada v vmesnem času obravnavala svoj program tako
               imenovani "interekt 3A". Tukaj se vidi, kako so prekmurski župani uspeli dobiti od
               države sredstva za izboljšavo infrastrukture v romskih naseljih, tako za ceste tako
               za vodovod, za elektriko; skratka za vse tiste nujne probleme, ki jih bomo morali
               rešiti povsod. Ker jaz osebno sem mnenja, da osnovne življenjske pogoje je naša
               država sposobna zagotoviti in jih je tudi dolžna in bo potem lahko postavila tudi
               tiste zahteve, na katere sedaj apelirajo drugi državljani lokalnih skupnosti, ki
               zlasti protestirajo proti temu, da se dobivajo nadomestila za velike številne
               družine, ne da bi se izpolnile obveznosti, torej ne da bi otroci hodili v šolo,
               dobivajo za to podporo.</p>
               <p>V kratkem bo seja komisije, na kateri bo osrednja točka informacija o položaju Romov
               v Sloveniji in pregled romskih naselij. To je akcija, ki poteka in je tik pred
               koncem. Celotno naseljenost in tipiko romskih naselij bo urad imel pred očmi prek
               instituta.</p>
               <p>Skratka, na tej podlagi, ki sem jo povedala, bo komisija sprejemala svoje sklepe in
               lahko samo zagotovim, da smo se poglobili v to, da je dialog vzpostavljen, in da je
               tudi pripravljenost na strani ministrstva za notranje zadeve, ki pa ima moč in
               pristojnost na področju zagotavljanja osebne varnosti.</p>
            </sp>
            <sp xml:id="SDZ3-Redna-37-2004-06-14.sp146">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim še ministra za notranje zadeve, dr. Rado Bohinc,
               izvolite. Gospa ministrica, lahko izključite mikrofon, prosim. Hvala lepa.</p>
            </sp>
            <sp xml:id="SDZ3-Redna-37-2004-06-14.sp147">

               <speaker>DR. RADO BOHINC:</speaker>

               <p>Hvala lepa za besedo, hvala lepa za vprašanje. Romska problematika nima seveda samo
               varnostnih vidikov, ima pa tudi varnostne vidike in prav je, da se resneje spoprimemo
               tudi s tem vprašanjem. Povedal bi, da ima policija že od leta 2001 dva dokumenta v
               tej zvezi, in sicer je 2001. generalna policijska uprava sprejela usmeritve za delo
               vodje policijskega okoliša na področju romske problematike. V letu 2002 pa je bil
               pripravljen tudi opomnik za delo policistov pri ugotavljanju varnostnega dogodka z
               elementi nestrpnosti. Jaz sem se po zadnjih tovrstnih konfliktih sestal - kot je bilo
               rečeno - z župani občin, ki se ukvarjajo s to problematiko in smo pretresali
               varnostne vidike teh vprašanj, pa tudi z vodstvom novomeške policijske uprave, kjer
               so me seznanili s tem, kako se uresničujejo usmeritve ministra za notranje zadeve v
               tej zvezi. Te usmeritve sem posebej zaradi razreševanja varnostne problematike dal
               vodstvu policije 26.5.2004. To so usmeritve zazagotavljanje varnosti ljudi in
               premoženja na območjih z več etničnimi skupnostmi, kjer prihaja do varnostnih
               problemov. Bistvo teh usmeritev, najkrajše rečeno, je, da mora policija pri pojavih
               večjih varnostnih problemov na območju z več etničnimi skupnostmi z ustrezno
               organizacijo dela, z razporeditvijo policistov zagotavljati varnost ljudi in
               premoženja. Za uresničitev te naloge mora policija zagotoviti zadostno število
               policistov, s tem da po potrebi izvede ustrezne začasne kadrovske razporeditve. Te
               razporeditve, naj povem, so tudi že bile izvedene oziroma so se začele izvajati in
               zagotavljajo povečano prisotnost dodatnih patrulj na teh območij. Cilj teh ukrepov je
               povečati splošno varnosti pri prebivalcih v teh skupnostih.</p>
               <p>Povem naj to, da policija razume svojo dolžnost na način, da je v teh skupnostih,
               kjer se konflikti kopičijo, treba zagotoviti varnost ljudem. Dejstvo je, o tem so me
               posebej seznanili, da se statistično povečuje število premoženjskih deliktov v teh
               okoljih, v glavnem gre za tatvine manjših vrednosti in je zaradi tega povečana
               policijska aktivnost bila potrebna. Povem naj še to, da to ni edina aktivnost, ki smo
               jo že sprožili. Z ministrico za pravosodje sva oblikovala skupno strokovno skupino,
               ki naj pa prouči, katere zakone ali druge predpise je potrebno spremeniti za večjo
               učinkovitost pri obvladovanju teh vprašanj in za večjo učinkovitost pri predvsem
               zagotavljanju varnosti. Nekatere od teh predpisov, ki so relevantni, bo vsekakor
               potrebno dopolniti oziroma spremeniti, seveda, v okviru celotnega programa, ki ga v
               tej zvezi pripravlja vlada na način, kot je povedala ministrica, ki bo prenovil
               program, ki ga je leta 1995 sprejela vlada na tem področju in nam je bil ta program
               za usmeritev za dosedanje delo. Hvala lepa.</p>
            </sp>
            <sp xml:id="SDZ3-Redna-37-2004-06-14.sp148">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, izvolite.</p>
            </sp>
            <sp xml:id="SDZ3-Redna-37-2004-06-14.sp149">

               <speaker>FRANCI ROKAVEC:</speaker>

               <p>Hvala za besedo. Samo upam, da bodo ti varnostni ukrepi, ki ste jih, gospod
               minister, pravkar navedli, dejansko pripomoglo k zagotavljanju večje varnosti na teh
               območjih. Imam pa dopolnilno vprašanje za gospo ministrico. Namreč, glede priprave
               ustrezne analize oziroma tudi dopolnitve rešitev, kar je že povedal pravkar minister
               za notranje zadeve, iz leta 1995. Zanima me:</p>
               <p>Ali je vlada pri sprejemanju teh sklepov postavila tudi kakšne roke določenim
               resorjem, ki so pristojni tudi za spremljanje romske problematike, do kdaj naj
               preverijo ustreznost svojih predpisov in tudi možnosti njihovih sprememb? Verjetno je
               pri vsakih teh sklepih tudi pomembno, da so tudi postavljeni roki, če se hoče tudi
               resno pristopiti k razreševanju te problematike. Pa bi prosil še, če je v zvezi s tem
               možen kakšen odgovor.</p>
            </sp>
            <sp xml:id="SDZ3-Redna-37-2004-06-14.sp150">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa ministrica, izvolite.</p>
            </sp>
            <sp xml:id="SDZ3-Redna-37-2004-06-14.sp151">

               <speaker>ZDENKA CERAR:</speaker>

               <p>Resnično je tako, da so nekateri bolj razgledani župani z območij, kjer so romske
               skupnosti, od vlade že dobili finančna sredstva, so se znali, da tako rečem,
               "obrniti". Nekateri drugi pa, ne vem, morda zato, ker so novi na tem področju ali
               zaradi katerih drugih razlogov, tega niso storili, čeprav so imeli enake možnosti.
               Prva naloga je, da osvestimo te lokalne faktorje, kakšne možnosti imajo. Sama
               smatram, da je to treba s področja vlade in komisije narediti. Rok, ki ga želite
               vedeti, po datumu ni postavljen, je pa postavljen čim prej. Sama to razumem v roku 14
               dni in bom to tudi skušala izposlovati v vladi, ker sem tudi sama nagnjena k temu, da
               kar se mora napraviti, je treba napraviti takoj oziroma čim prej. Datuma vam seveda,
               kar zadeva ministrstva, ta trenutek ne morem povedati, ampak res je rečeno: čim prej.
               Komisija pa bo sklicana v teku enega tedna. Aktivnosti pregleda romskih naselij so
               čisto pri koncu. 24 romskih občin je že podalo svoja poročila in dobili bomo pregled
               po področjih, tako po zemlji, po objektih in po socialni situaciji.</p>
            </sp>
            <sp xml:id="SDZ3-Redna-37-2004-06-14.sp152">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za finance bo poslansko vprašanje postavil gospod Jožef
               Kavtičnik. Izvolite.</p>
            </sp>
            <sp xml:id="SDZ3-Redna-37-2004-06-14.sp153">

               <speaker>JOŽEF (JOŽE) KAVTIČNIK:</speaker>

               <p>Hvala lepa. Spoštovana ministrica, ministri, kolegice in kolegi! V državnem zboru smo
               že velikokrat razpravljali o problemih nezadostne učinkovitosti tistih državnih
               služb, ki bi morale odkrivati neupravičeno pridobivanje premoženja. Nekako povečuje
               se število posameznikov, ki niso vključeni v sistem kontrole oziroma nadzora in
               nimajo prijavljenih dejavnosti oziroma niso niti zaposleni, pa posedujejo velike
               količine denarja in tudi veliko premoženja. Značilno zanje je, da gre za ljudi z
               veliko denarja, predvsem pa gre za ljudi, ki poznajo zakonodajo in vse luknje v njej,
               se spretno izogibajo in izkoriščajo to sebi v prid. Zato me silno moti razdrobljenost
               državnih institucij, predvsem pa slaba učinkovitost le-teh.</p>
               <p>Sprašujem ministra:</p>
               <p>Ali razmišljate o uvedbi finančne policije s posebnimi pooblastili, ki bi lahko
               uspešneje preganjala tovrstne nepravilnosti oziroma kako se mislite lotiti reševanja
               omenjenega problema?</p>
            </sp>
            <sp xml:id="SDZ3-Redna-37-2004-06-14.sp154">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, dr. Dušan Mramor, izvolite.</p>
            </sp>
            <sp xml:id="SDZ3-Redna-37-2004-06-14.sp155">

               <speaker>DR. DUŠAN MRAMOR:</speaker>

               <p>Hvala lepa za vprašanje. V Republiki Sloveniji je odkrivanje in preiskovanje
               nepravilnosti (zdaj se omejujem na davčno področje) razmejeno med davčno službo in
               državnim tožilstvom. Kršitve davčne zakonodaje predstavljajo grožnjo zmanjšanja
               prihodkov državnega proračuna in s tem tudi učinkovitega delovanja celotne
               države.Zaradi tega so aktivnosti na področju priprave in izvajanja zakonodaje
               usmerjene k čim boljši koordinaciji med vsemi pristojnimi za ugotavljanje in
               preprečevanje kršitev. V tej smeri je velik korak naredil nov zakon o davčni službi,
               ki med klasične nalogedavčne službe šteje tudi opravljanje nadzora nad izvajanjem
               zakonov o obdavčenju. Z novim zakonom o davčni službi, ki se bo začel uporabljati 1.
               januarja prihodnje leto, je bilo področje pooblastil inšpektorja kot pooblaščenca
               uradne osebe razširjeno na upravljanje nalog davčnih preiskav. Davčne preiskave se
               nanašajo na celotna dejanja davčne službe opravljenih z namenom preprečevanja in
               odkrivanja aktivnosti, ki pomenijo kršitev materialnih predpisov obdavčenja in s tem
               tudi kršitev finančnih interesov Republike Slovenije in Evropske unije.</p>
               <p>Z uvedbo davčnih preiskav se daje davčni službi možnost vnaprejšnjega spremljanja
               aktivnosti davčnih zavezancev, za katere se predpostavlja oziroma na podlagi
               določenih znakov ocenjuje, da gre za kršitev materialnih davčnih predpisov - gre za
               te, katere ste omenil. Tovrstno pooblastilo postavlja davčno službo v aktivnejši
               položaj in zaostruje njeno odgovornost za preprečevanje in odkrivanje aktivnosti,
               katerih cilj je izogibanje, v skrajnem primeru, pa tudi utaja davkov</p>
               <p>Davčna zatajitev je skladno z našo zakonodajo kaznivo dejanje, torej najhujša oblika
               kaznivih dejanj, za katero je temu primerno predpisana tudi ustrezna sankcija.
               Sorazmerno z zagroženo sankcijo je potrebno varovati tudi pravice domnevnih
               kršiteljev, tako v predkazenskem kot tudi v kazenskem postopku. Organizacija pregona
               kaznivih dejanj je zato naravnana tudi v smeri zaščite pravic posameznikov in jo
               skladno s tem izvajajo organi, ki imajo za to največ znanja in izkušenj, torej
               policija in državno tožilstvo. Kot je bilo že omenjeno, na ministrstvu proučujemo
               rešitve, ki bi pripomogle k učinkovitejšem sodelovanju med vsemi organi, ki se
               ukvarjajo z odkrivanjem pregona kršitev davčnih predpisov. Skladno s tem bo prihodnje
               delo usmerjeno k povečanju pooblastil pooblaščenih oseb tako davčne kot tudi carinske
               službe, predvsem v predkazenskem postopku. Na ta način se bo ta del nalog prenesel na
               organa, ki imata največ delavcev s specializiranimi znanji na področju odkrivanja
               kršitev davčne zakonodaje.</p>
               <p>Ne drži pa navedba v vprašanju, da se praviloma sumi storitve kaznivega dejanja
               davčne zatajitve odkrijejo le na podlagi anonimnih prijav v medijih oziroma
               naključno, kot bi lahko sledilo iz vašega vprašanja. Tako je na primer urad Republike
               Slovenije za preprečevanje pranja denarja na podlagi 22. člena zakona o preprečevanju
               pranja denarja v letih od 2001 do vključno 2003 posredoval davčni upravi Slovenije 18
               informacij zaradi razlogov za sum storitve kaznivih dejanj davčnih zatajitev. V zvezi
               z navedenimi 18 informacijami je davčna uprava v štirinajstih zadevah uvedla
               inšpekcijski pregled in v šestih zadevah obračunala obveznosti iz naslova davka od
               dobička pravnih oseb, davka na dodano vrednost in davka iz osebnih prejemkov. Vendar
               je to samo eden od primerov sodelovanja institucij. V štirih zadevah je DURS podal
               predloge sodniku za prekrške, v ostalih štirih zadevah pa je inšpekcijski postopek še
               v teku.</p>
               <p>V zvezi z očitkom o razdrobljenosti državnih institucij, ki se borijo zoper davčne
               kršitve, in omejenosti njihovih pooblastil ugotavljamo, da v okviru ministrstva za
               finance deluje več državnih organov, ki med seboj dobro sodelujejo. Za nedavčne
               finančna področja so oblikovane delovne skupine, ki proučuje institucionalne možnosti
               za nadaljnje poglabljanje finančnega nadzora tudi v obliki združitve institucij
               finančnega nadzora, in to tako pri finančnih institucijah kot tudi pri drugih
               finančnih transakcijah.</p>
            </sp>
            <sp xml:id="SDZ3-Redna-37-2004-06-14.sp156">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kavtičnik, izvolite.</p>
            </sp>
            <sp xml:id="SDZ3-Redna-37-2004-06-14.sp157">

               <speaker>JOŽEF (JOŽE) KAVTIČNIK:</speaker>

               <p>Hvala lepa. Sem zadovoljen z večino odgovorov na moje vprašanje. Vendar še vedno me
               zanima, ali morda razmišljate o uvedbi finančne policije. Gre za tiste, ki se spretno
               izognejo in niso prijavljeni na delovno mesto, niti nimajo prijavljene svoje službe
               kot opravljanje dejavnosti in potem jih takrat davčna služba ne more zajeti. Tudi
               inšpekcijske službe tistih subjektov oziroma posameznikov ne zajamejo in jih nimajo v
               vidu. Evidentno pa je, da imajo in posedujejo premičnine, tako avtomobile kot hiše,
               pa se ne najde oziroma ne morejo dokazati izvora premoženja. Za te gre.</p>
            </sp>
            <sp xml:id="SDZ3-Redna-37-2004-06-14.sp158">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-37-2004-06-14.sp159">

               <speaker>DR. DUŠAN MRAMOR:</speaker>

               <p>Tudi o finančni policiji je razmišljanje teklo in je to ena od potencialnih
               možnosti. Vendar kot je meni poznano v primerih drugih držav, ki so finančno policijo
               oblikovale, so imele s tem precej problemov. In tudi v obdobju, ko je začela delovati
               finančna policija, je imela zelo veliko dela sama s seboj. Zato je potreben za to
               določen čas.In v tem času do takrat povečujemo pooblastila in pristojnosti posameznih
               obstoječih institucij in sedaj razmišljamo o združitvi nekaterih institucij, ki že
               imajo pooblastila, z drugimi, ki imajo manjša pooblastila, da bi lahko na ta način
               znotraj ene institucije opravljali vse te postopke, ki bi lahko privedli tudi do
               odkritja teh problemov, na katere opozarjate. Posebej bi pa rad opozoril, ker to je
               največkrat vezano ravno na davčno področje, da na davčnem področju pa s temi
               dodatnimi pooblastili v predkazenskem postopku se bistveno izboljšuje možnost tudi
               odkrivanja takšnih utaj, kot ste jih omenili.</p>
            </sp>
            <sp xml:id="SDZ3-Redna-37-2004-06-14.sp160">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za delo, družino in socialne zadeve bo poslansko vprašanje
               postavil mag. Andrej Vizjak. Izvolite.</p>
            </sp>
            <sp xml:id="SDZ3-Redna-37-2004-06-14.sp161">

               <speaker>MAG. ANDREJ VIZJAK:</speaker>

               <p>Hvala lepa. Ministru za delo bom zastavil vprašanje. Ker pa vidim, da ga tukaj ni,
               bom to ustno poslansko vprašanje zastavil na naslednji seji, zato se naj to upošteva
               že ob tem. Bom ga pa vseeno zastavil tudi sedaj, da se bo še lažje pripravil, ker je
               razmeroma kratko.</p>
               <p>Statistika sicer beleži, da registrirana brezposelnost v Sloveniji upada, vendar v
               sedanjo evidenco registriranih brezposelnih ne sodijo tisti brezposelni, ki aktivno
               ne iščejo zaposlitve. To je sicer prav, vendar na podlagi tega še nismo te
               brezposelne zaposlili, temveč se seveda nahajajo kot brezposelni še vedno, vendar ne
               več v evidenci registriranih brezposelnih. Skratka, statistika prikazuje neko sliko,
               ki pa ne izkazuje realnega stanja na tem področju. To je ključni problem tudi ko
               govorimo o mednarodno primerljivih primerjavah po ilometodologiji, po katerih celo
               Slovenija sodi dokaj nizko. Po ilometodologiji sodi Slovenija med države, kjer je ena
               najnižjih stopenj brezposelnosti. Gre za tako imenovano anketno brezposelnost, po
               kateri se marsikdo, ki se ukvarja tudi z drugimi nelegalnimi oblikami zaposlitve ali
               kakorkoli drugače ne sodi med brezposelne, kot tak tudi ne prepozna. Zato nam tudi ta
               metedologija ne kaže neke realne slike. Največji problem je, da so registrirani
               brezposelni vključeni v razne aktivne zaposlitvene programe, v programe aktivne
               politike zaposlovanja. Tudi sicer so na nek način obravnavani. Kličejo jih na zavode
               za zaposlovanja, iščejo jim primerno ustrezno zaposlitev, delajo se zaposlitveni
               programi in podobno. Vsi ostali bodisi da zaradi dolgotrajne brezposelnosti in
               apatije, ki so izbrisani iz teh evidenc, so seveda prejemniki določenih socialnih
               pomoči in nekih drugih transferov, ki jih prav tako na nek način ne stimulirajo k
               delu.</p>
               <p>Zato ministra za delo zelo jasno sprašujem:</p>
               <p>Ali ima, in vem, da ima, in kakšna je ta statistika, to se pravi, statistika tistih,
               ki niso vključeni med registrirane brezposelne, so pa dejansko brez zaposlitve,
               čeprav to zaposlitev aktivno ne iščejo? Ne iščejo jo pa zaradi najrazličnejših, tudi
               osebnih, zdravstvenih razlogov, zaradi apatije in ne nazadnje zaradi tega, ker so že
               neštetokrat poskušali najti zaposlitev in jim to ni uspelo.</p>
               <p>Zanima me torej:</p>
               <p>Koliko je dejansko teh brezposelnih, ki ne sodijo v uradne evidence, pa so prav tako
               brez zaposlitve in na nek način še bolj prepuščeni nemilosti vsakdanjika?</p>
               <p>Kot poudarjam, bom to vprašanje še enkrat zastavil ministru, ko bo tu.</p>
            </sp>
            <sp xml:id="SDZ3-Redna-37-2004-06-14.sp162">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Tudi minister, ki je danes opravičeno odsoten, kot ste bili seznanjeni
               na začetku seje, vam je dolžan glede na vašo zahtevo ustno odgovoriti na naslednji
               seji.</p>
               <p>K besedi vabim dr. Andreja Bajuka, ki bo postavil poslansko vprašanje ministru za
               finance, izvolite.</p>
            </sp>
            <sp xml:id="SDZ3-Redna-37-2004-06-14.sp163">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Spoštovani gospod minister, moram priznati, da smo
               presenečeni nad hitrim odzivom vladajoče politike na našo razpravo v državnem zboru v
               zvezi z ugotovitvami revizijskega poročila o poslovanju zavarovalnice Triglav. Po
               polletnem molku se je končno le sestal nadzorni svet zavarovalnice Triglav,
               razpravljal naj bi o ugotovitvah v revizijskem poročilu ter sklenil, naj bi uprava
               družbe šele v mesecu dni po odločitvi v skupščini delničarjev vložila odškodninsko
               tožbo proti bivši predsednici uprave in bivšemu predsedniku nadzornega sveta.</p>
               <p>Zakaj je o teh zlorabah pooblastil, saj gre za nagrade, ki jih niso določili
               pristojni organi, razpravljal nadzorni svet šele sedaj, pol leta po prejemu
               revizijskega poročila? Nadzorni svet pa tudi sedaj pravzaprav ne sklene ničesar,
               razen da naloži upravi, da vloži do septembra odškodninsko tožbo.</p>
               <p>Zakaj naj bi bila skupščina delničarjev šele med 19. in 24. julijem, kot smo brali v
               medijih, ko je bila doslej vedno v prvi polovici meseca junija? Ali ponovno čakamo
               tudi v tem primeru, da bo čim več stvari zastaralo, potem pa bomo strokovno
               ugotovili, da ni možno ničesar več storiti? Ugotavljali bomo, kot smo večkrat že
               slišali, storili smo vse, vendar je žal zastaralo.</p>
               <p>Zakaj naj bi vložila uprava odškodninsko tožbo le za zlorabo pooblastil v zvezi z
               izplačilom nagrad? Zakaj uprava ne sproži tudi postopkov v zvezi z drugimi kršitvami,
               ki naj bi bile ugotovljene v tem revizijskem poročilu?</p>
               <p>Gre tudi za druge zlorabe, ki naj bi bile ugotovljene, zato vas javno tudi
               sprašujemo: Ali bodo sprožene tudi tožbe v zvezi z razdeljevanjem delnic
               Zavarovalnice Triglav namesto denarnih nagrad po netržni vrednosti? V tem primeru ne
               gre le za obdavčitev razlike kot bonitete, temveč za podvojitev zneskov nagrad.
               Delnice naj bi bile razdeljene po nižji tržni vrednosti in kmalu zatem prodane po
               višji ceni.</p>
               <p>Kaj se bo zgodilo z nagradami posameznikom v upravi, ki naj bi bile izplačane iz
               dosežka dobička, kakor tudi med letom za izjemne uspehe iz tekočega poslovanja? In še
               veliko takšnih poročil in ugotovitev naj bi bilo, veliko več kot pa samo to, kar smo
               brali v slovenskih medijih.</p>
               <p>Gospod minister, zakaj?</p>
               <p>Hvala.</p>
            </sp>
            <sp xml:id="SDZ3-Redna-37-2004-06-14.sp164">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, doktor Dušan Mramor, izvolite.</p>
            </sp>
            <sp xml:id="SDZ3-Redna-37-2004-06-14.sp165">

               <speaker>DR. DUŠAN MRAMOR:</speaker>

               <p>Hvala lepa. Najprej bi vas rad opozoril, da vlada ni neposredni lastnik
               zavarovalnice, in nima korporacijskih pravic nad Zavarovalnico Triglav, ampak samo
               posredno SOD in KAD. Tako vseh informacij o tem, kaj je tudi v poročilu, seveda jaz
               kot minister nimam, ker to tudi niso dolžni meni poročati. O tem razpravlja nadzorni
               svet.</p>
               <p>Zakaj je pa tako dolgo trajalo, je bilo pa tudi moje vprašanje. In seveda sem tudi
               dobil odgovore na to. Veste, da je bil leta 2003, in to 23. junija, na skupščini
               zavarovalnice sprejet sklep za preveritev vodenja posameznih poslov zavarovalnice od
               1.1.1990 naprej. Imenovan je bil tudi posebni revizor.</p>
               <p>Sklenjeno je bilo, da se izvede posebna revizija, in sicer glede osebnih prejemkov,
               natančno katerih, glede stroškov, finančnega poslovanja in skladno s tipom poslovanja
               s pogodbami in predpisi. In ti neodvisni revizorji so v januarju 2004 izdelali
               neodvisno revizorjevo poročilo za to celo obdobje. Potem je to poročilo v skladu s
               70. členom zakona o prevzemih obravnavala najprej uprava. Postopki gredo tako,
               poročilo, uprava, ta ga je predložila v obravnavanje nadzornemu svetu. Ta pa je glede
               na oceno, da je potrebno pridobiti še neodvisno pravno mnenje glede ugotovitev
               revizorjev, želel še to dodatno pravno mnenje priznane pravne institucije, ki se je
               osredotočila na ugotovitev obstoja odškodninske odgovornosti v zvezi z ugotovitvami
               posebne revizije. Kaj je v tem pravnem mnenju? Pravni strokovnjaki so ocenili,da
               zgolj ugotovitve revizorja glede nagrad za izjemne delovne rezultate v času od leta
               1990 do leta 2002, da samo te ugotovitve že predstavljajo ravnanje predsednice uprave
               in predsednika nadzornega sveta kot ravnanje v nasprotju s standardom profesionalne
               skrbnosti in da sta imenovana za takšno ravnanje odgovorna na podlagi 258. člena
               oziroma 279. člena ZGD. Glede na to, da je bila ugotovljena ta protipravnost
               omenjenih oseb, je nadzorni svet na svoji seji 8.6., ko je to obravnavala uprava in
               nadzorni svet in so dobili pravno mnenje, odločil, da bo predlagal skupščini
               sprejetje sklepa, o katerem ste govorili, se pravi, da se zavarovalnici Triglav
               naloži, da v enem mesecu od zasedanja skupščine proti bivši predsednici uprave in
               predsedniku nadzornega sveta vloži tožbo. Seveda določen čas je potreben, da se taka
               tožba sestavi, zato so si določen čas tudi vzeli.</p>
               <p>Toliko bi imel v zvezi s tem. To se pravi, glede na to, kar je revizija sklenila, je
               za sedaj to tisto, kar nadzorni svet in skupščina predlagata.</p>
            </sp>
            <sp xml:id="SDZ3-Redna-37-2004-06-14.sp166">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Bajuk, izvolite.</p>
            </sp>
            <sp xml:id="SDZ3-Redna-37-2004-06-14.sp167">

               <speaker>DR. ANDREJ BAJUK:</speaker>

               <p>Hvala lepa. Gospod minister, dodatno vprašanje. Ta vaša obrazložitev, da vlada nima
               neposrednega vpliva, to je vedno izgovor, ki ga slišimo velikokrat. V Sloveniji je
               vladajoča oblast ustvarila sistem stalne neodgovornosti. Najprej napišemo nek zakon,
               ustvarimo neko družbo, ki je vladna, pod vladno kontrolo, potem imenujemo nadzorni
               odbor, nato pa postanejo strokovnjaki in ne odgovarjajo več nikomur. Krožijo
               vesti,gospod minister, ki ste jih prav gotovo tudi sami slišali, da to, kar je prišlo
               v javnost, je dejansko samo en delček. Tisto revizijsko poročilo, čeprav je bilo
               večkrat spremenjeno in popravljeno, dejansko govori o veliko več, kot pa je
               pricurljalo v slovensko javnost. Kaj pa je z davki pred letom 1996? O tem je govoril
               že sam gospod Lenič. Ali je zdaj že postal tak strokovnjak, da nikomur več ne
               odgovarja? Kako je sploh to mogoče, da neko takšno ustanovo, ki je bila skozi celo
               desetletje predmet velikih razprav, koliko sploh je družbene lastnine, in je končno
               vladajoča koalicija sama po sebi odločila, da štiri petine, ne pa 98%, kot je
               marsikdo tudi tako pričal v tem državnem zboru? Kaj pa zdaj? Zdaj je pa v rokah nekih
               strokovnjakov, ki se pa očitno igračkajo, ker danes dajo eno mnenje, potem skličejo
               skupščino čez en mesec, potem pa že sedaj naročijo. Potem pa naj še malo počakajo in
               pred septembrom naj pa prosim vložijo obtožbo, in sicer za enega od morda desetih ali
               pa več kršitev, ki so bile v tem že tako prizanesljivem poročilu objavljene. Seveda
               nimamo dostopa v državnem zboru.</p>
               <p>Ali ste pripravljeni, gospod minister, da ta državni zbor dobi to informacijo in
               pregleda, če se dejansko izvajajo stvari v imenu vseh ljudi tako, kot je zakon
               obljubil? Ali smo spet priča takšnemu igračkanju, kot je bilo že večkrat? Hvala.</p>
            </sp>
            <sp xml:id="SDZ3-Redna-37-2004-06-14.sp168">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-37-2004-06-14.sp169">

               <speaker>DR. DUŠAN MRAMOR:</speaker>

               <p>Vseeno bi, gospod Bajuk, precej nekorektno je. Vi ste povedali, da boste postavili
               ustno poslansko vprašanje v zvezi s problematiko odškodnin za zlorabe, ki so se
               dogajale v Zavarovalnici Triglav. To ste seveda sedaj razširili še na določene
               dodatne podatke, ki jih minister za finance v našem pravnem redu nima pravice
               zahtevati. Mi imamo svojo zavarovalnico, ki ima lastnike, ne samo državo oziroma
               paradržavo, ker država ni neposredno. Ti lastniki so tudi zasebniki, so fizične
               osebe, pravne osebe, SOD in KAD, in seveda oni imajo svoje predstavnike v nadzornem
               svetu kot lastnikov. Strokovnjaki v nadzornem svetu sprejemajo odločitve, za katere
               so po naši zakonodaji tudi odgovorni. Tako vpletanje potem dejansko politike v
               posamezne finančne institucije, podjetja itn., če bi minister zahteval za vsako stvar
               na vsakem nadzornem svetu, kjerkoli ima država posredno kakršenkoli delež, bi šli
               izven zakonodaje. Jaz kot minister seveda imam te omejitve, ki mi jih zakonodaja
               daje.</p>
            </sp>
            <sp xml:id="SDZ3-Redna-37-2004-06-14.sp170">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Proceduralni predlog bo dobil...</p>
            </sp>
            <sp xml:id="SDZ3-Redna-37-2004-06-14.sp171">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Jaz bom predlagal, vem, da je brezupno, a vendar, da
               državni zbor opravi razpravo o odgovoru gospoda ministra. Predvsem me pa zanima
               seveda osnova tega odgovora, da končno imamo en sistem, v katerem nihče ni odgovoren,
               vsi so strokovnjaki, denarja pa ni tam, kjer bi moral biti. Hvala lepa.</p>
            </sp>
            <sp xml:id="SDZ3-Redna-37-2004-06-14.sp172">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. O predlogu poslanca dr. Andreja Bajuka, da državni zbor na naslednji
               seji opravi razpravo o odgovoru ministra, dr. Dušana Mramorja, na njegovo poslansko
               vprašanje, bo državni zbor odločil na jutrišnjem nadaljevanju seje v okviru
               glasovanj.</p>
               <p>Sedaj pa vabim k besedi za poslansko vprašanje ministru za zdravje gospoda Sama
               Bevka. Izvolite.</p>
            </sp>
            <sp xml:id="SDZ3-Redna-37-2004-06-14.sp173">

               <speaker>SAMO BEVK:</speaker>

               <p>Hvala za besedo, gospa podpredsednica. Spoštovani zbor! Ministra za zdravje, dr.
               Dušana Kebra, sprašujem:</p>
               <p>Kakšno je stanje na področju bolnišničnih okužb v zdravstvenih ustanovah v Republiki
               Sloveniji? Zanima me, kaj je do sedaj na tem področju naredila nacionalna komisija za
               preprečevanje in obvladovanje bolnišničnih okužb. Leta 2001 je ministrstvo za zdravje
               naročilo raziskavo, na podlagi katere so se pridobili podatki o pogostnosti
               bolnišničnih okužb in pogostosti pojavljanja na meticilin odpornega stafilokoka
               aureusa. Leta 2002 je bila raziskava dokončana. Objavljeni so bili tudi rezultati. Ne
               preveč razveseljivi. Ministrstvo za zdravje je tudi na podlagi te raziskave
               ustanovilo nacionalno komisijo za preprečevanje in obvladovanje bolnišničnih okužb.
               Zelo aktivno je na tem področju tudi slovensko društvo za bolnišnično higieno.</p>
               <p>Vprašanje se torej glasi: Kakšno je danes stanje na področju preprečevanja
               bolnišničnih okužb in kakšni so rezultati dela nacionalne komisije?</p>
               <p>Gospodu ministru za zdravje, dr. Dušanu Kebru, se že v naprej zahvaljujem za njegov
               odgovor. Hvala lepa</p>
            </sp>
            <sp xml:id="SDZ3-Redna-37-2004-06-14.sp174">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, dr. Dušan Keber, izvolite.</p>
            </sp>
            <sp xml:id="SDZ3-Redna-37-2004-06-14.sp175">

               <speaker>DR. DUŠAN KEBER:</speaker>

               <p>Hvala lepa, gospa podpredsednica. Spoštovani gospod poslanec. Problematika okužb z
               rezistentnimi stafilokoki ni nova niti za Slovenijo in niti ne za druge države.</p>
               <p>Že v prejšnjem mandatu je prejšnje ministrstvo za zdravstvo izdalo pravilnik o
               pogojih za pripravo programa preprečevanja in obvladovanja bolnišničnih okužb. Že po
               tistem času so bolnišnice postopno in danes vse vzpostavile posebne komisije,
               odgovorne zdravnike in medicinske sestre, ki so zadolženi za izvajanje tega
               pravilnika, torej za izvajanje metod preprečevanja in obvladovanja bolnišničnih
               okužb. Kasneje, kot ste ustrezno tudi sami to zgodovino ponovili, je prišlo do
               strokovnih razprav, v določenem trenutku tudi do polemik, ki jih ocenjujemo kot zelo
               pozitivno in hvale vredno dogajanje.</p>
               <p>Ministrstvo je tudi na podlagi tega naročilo raziskavo, ki ste jo citirali in ki je
               pokazala deloma ne tako zaskrbljajoče, kar se tiče prevladovanja vseh okužb, pač pa
               prav na področju meticilin rezistentnih stafilokokov stanje, ki ga je mogoče in
               potrebno izboljšati. Na osnovi tega in zaradi tega, ker so še vedno kljub obstoju
               komisij po bolnišnicah obstajali različni strokovni pogledi, se je ministrstvo
               odločilo, da ustanovi to nacionalno komisijo, ki naj pripravi podlage za usklajeno
               delovanje na tem področju. V času od ustanovitve te nacionalne komisije do danes je
               komisija sprejela program, cilje, kratkoročne in dolgoročne načrte za preprečevanje
               in obvladovanje bolnišničnih okužb. Med drobci naj omenim tudi strokovne podlage za
               obveščanje bolnikov o teh okužbah. Ministrstvo je na podlagi teh priporočil izdalo
               zloženke za bolnike, ki so bile razposlane vsem bolnišnicam. Ta zloženka oziroma
               njeno besedilo je dostopno tudi na spletni strani ministrstva.</p>
               <p>Komisija je ponovno preučila nacionalne strokovne podlage za obvladovanje okužb in je
               v fazi, da bi poenotila te programe. Pripravila jih bo v dokončni obliki za
               obravnavanje v zdravstvenem svetu za jesensko sejo tega telesa. Poleg tega komisija
               sodeluje tudi pri spremembah zakona o nalezljivih boleznih in z ustreznimi evropskimi
               telesi, ki delujejo na področju preprečevanja bolnišničnih okužb.</p>
               <p>V letošnjem maju je komisija začela izvajati anketo, ki naj preveri, kakšni so bili
               ukrepi od prve študije v letu 2001 oziroma objavljene v letu 2002, pa vse do danes.
               Želi torej po eni strani ponovno prečesati epidemiološko situacijo, da bo primerjala
               razmere iz tistega časa z današnjimi, in upamo, da bo odkrila izboljšanje, in seveda
               prečesati, kako in v kakšni meri se komisije v zdravstvenih ustanovah držijo teh
               enotnih navodil. Na podlagi tega, na podlagi analize, ki bo javno predstavljena, se
               bo komisija, predvsem pa potem ministrstvo odločilo, ali so potrebni dodatni ukrepi,
               da se izvedejo vse te aktivnosti. Mi seveda verjamemo, da bo ta analiza, ki jo
               pričakujemo v kratkem, morala pokazati, da so opozorila o neenotnosti v preteklosti
               zalegla in da se vsi zdravstveni izvajalci držijo navodil in strokovnih usmeritev, ki
               naj omejijo te okužbe na najmanjšo možno mero. Če temu ne bo tako, bo seveda
               ministrstvo tudi ukrepalo. Hvala lepa.</p>
            </sp>
            <sp xml:id="SDZ3-Redna-37-2004-06-14.sp176">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zadovoljni z odgovorom? Hvala. Ministru za šolstvo, znanost in šport bo
               poslansko vprašanje postavil gospod Bogomir Vnučec. Izvolite.</p>
            </sp>
            <sp xml:id="SDZ3-Redna-37-2004-06-14.sp177">

               <speaker>BOGOMIR VNUČEC:</speaker>

               <p>Hvala za besedo. Spoštovana podpredsednica, ministri, kolegice in kolegi! Prostorska
               stiska na slovenskih fakultetah je očitna, zato seveda najprej pohvale ministrstvu,
               da so se zelo hitro obrnili v primeru treh akademij in našli primerno mesto, kjer bi
               lahko zgradili nove zmogljivosti za te potrebe. Po drugi strani so pa še nekateri
               primeri, kjer bi pa lahko država bolj uveljavila svoja pretekla vlaganja oziroma
               preverila nekatere postopke lastninjenja. Konkretno bi omenil primer, ko je država
               investirala oziroma dopustila lastninjenje bivšega inštituta za vzgojo krompirja v
               Šenčurju pri Kranju. Tam naj bi bilo vloženega kar veliko denarja. Po nepreverjenih
               informacijah naj bi bila država soinvestitorica v višini 40% sredstev. Po drugi
               strani pa naj bi celo subvencionirala obresti še v višini desetih milijard. Skupna
               investicija naj bi bila približno 43 milijard. To pomeni, da je bila država
               investitorica več kot polovice sredstev tega instituta, ki je bil najbolj opremljen
               institut v bivši Jugoslaviji za to področje, tudi zelo dobro opremljen. Po drugi
               strani pa prav na tem področju država išče oziroma financira nove prostore za potrebe
               srednje in višjebiotehnične šole na Gorenjskem.</p>
               <p>Zanima me:</p>
               <p>Kako to, da po eni strani dopuščamo oziroma ali je možna tudi revizija postopkov pri
               prodaji tega instituta? Vem, da so bili še drugi investitorji, Semenarna Ljubljana in
               pa KŽK Kranj, ki je to prodala. Vendar je prodala zelo sodobno opremljen inštitut kot
               navadno nepremičnino. Se pravi, da so bile izničene vse aktivnosti tega inštituta
               oziroma tudi oprema. Zadeva je bila prodana poceni, olastninjena seveda po zakonih,
               kot so bili, vendar vemo, da te zadeve tudi ne zastarajo. Vprašanje:</p>
               <p>Ali ima ministrstvo kakšne podatke, ker to je stara zadeva, ni tako nova, kako se je
               to lastninjenje dogajalo? Ali je bila mogoče tudi tukaj država oškodovana v bistvu v
               pogledu tudi dobrega gospodarjenja s temi objekti?</p>
               <p>Hvala.</p>
            </sp>
            <sp xml:id="SDZ3-Redna-37-2004-06-14.sp178">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda ministra. Doktor Slavko Gaber, izvolite.</p>
            </sp>
            <sp xml:id="SDZ3-Redna-37-2004-06-14.sp179">

               <speaker>DR. SLAVKO GABER:</speaker>

               <p>Najlepša hvala, gospa podpredsednica. Spoštovane poslanke in poslanci!</p>
               <p>Gre torej za vprašanje lastninjenja enega od laboratorijev za fiziologijo in virusne
               bolezni krompirja pri KŽK Kranj v Šenčurju.</p>
               <p>Meni ni poznan ta postopek lastninjenja. Tisto, kar lahko povem, je to, da je v
               nekem obdobju bil v igri odkup tega laboratorija s strani države, in sicer vrednost
               naj bi bila 360 milijonov tolarjev. Do tega ni prišlo, ker je med tem KŽK prodal ta
               center zasebniku. Mi bomo podrobnejše podatke, o katerih ste govorili, da vas
               zanimajo, pridobili, in vam pisno odgovorili na to vaše vprašanje.</p>
            </sp>
            <sp xml:id="SDZ3-Redna-37-2004-06-14.sp180">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zadovoljni z odgovorom? Hvala.</p>
               <p>Ministru za promet bo poslansko vprašanje postavil gospod Branko Kelemina.</p>
               <p>Izvolite.</p>
            </sp>
            <sp xml:id="SDZ3-Redna-37-2004-06-14.sp181">

               <speaker>BRANKO KELEMINA:</speaker>

               <p>Hvala lepa. Spoštovani!</p>
               <p>Gospod minister, glede na to, da ste sedaj nastopili mandat, verjetno niste prej
               bili seznanjeni ali pa odgovorni za nek objekt, ki se je zgradil v preteklosti. Ampak
               upam, da ste v tem obdobju, to je dveh mesecev, kar je to vprašanje bilo postavljeno
               in ni prišlo na vrsto, se seznanili s to zadevo. Gre za nadvoz nad železniško progo v
               Trebnjem. Če se ne motim, je tam samo en nadvoz čez železniško progo. Ta je bil
               približno pred tremi leti na novo zgrajen, popolnoma na novo zgrajen. Vendar sam, ko
               je bil objekt zgrajen, se nisem mogel načuditi temu posegu, če tako rečem. Ker sem iz
               Sevnice, se pač vozim po tej poti. Vsak teden dvakrat, trikrat, kolikor pač je
               potrebno, glede na moje delo tukaj v državnem zboru. Torej se nisem mogel načuditi,
               da so lahko zgradili takšen objekt na novo, in sicer skoraj popolnoma v enaki izvedbi
               oziroma ne dovolj širok, da bi se lahko odvijal dvosmerni promet na tem propustu
               oziroma na tem nadvozu ceste nad železniško progo. Jasno vam postavljam vprašanje:
               Kdo je dejansko ta projekt sprojektiral? Kdo je opravil recenzijo tega projekta? Kdo
               je v imenu državnih organov odobril ta projekt, ga financiral in tudi poskrbel za
               njegovo izvedbo? Skratka, moja ocena je, da se je zgodila velika napaka in tudi
               velika gospodarska škoda, kajti razmetavati družbeni, davkoplačevalski denarza to, da
               se sicer zgradi nov nadvoz, nov objekt z normalno nosilnostjo, vendar ne za dvosmerni
               promet, ampak omejitev, dejansko zožitev ceste na tem delu in tako rekoč enosmerni
               promet na novo zgrajenem mostu, mislim, da je to velika napaka.</p>
               <p>Rad bi od vas izvedel, ali ste se dejansko pozanimali, zakaj se je to zgodilo, in
               tudi prosil, da poveste imena tistih, ki so to napako zagrešili, da bo slovenska
               javnost, najprej parlament, nato tudi slovenska javnost natančno seznanjena, kdo
               projektira takšne objekte, kdo jih odobrava in kdo jih tudi plačuje in nadzira.
               Prosil bi za odgovor. Hvala lepa.</p>
            </sp>
            <sp xml:id="SDZ3-Redna-37-2004-06-14.sp182">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda ministra dr. Marka Pavliho. Izvolite.</p>
            </sp>
            <sp xml:id="SDZ3-Redna-37-2004-06-14.sp183">

               <speaker>DR. MARKO PAVLIHA:</speaker>

               <p>Hvala lepa za vprašanje, gospod poslanec. Pozanimal sem se in na konkretno vprašanje
               seveda konkreten odgovor.</p>
               <p>Projektant nadvoza je bil inštitut za metalne konstrukcije Ljubljana. Odgovorni
               projektant je bil gospod Gregor Gruden, univerzitetni diplomirani inženir
               gradbeništva. Revident projekta je bil prof. dr. Darko Bek s fakultete za
               gradbeništvo in geodezijo univerze v Ljubljani. Nadzor nad izvedbo projekta je
               opravljala DDC. Stroški projekta pa so znašali dobrih 63,5 milijona tolarjev, od tega
               53,626 milijona tolarjev za samo sanacijo objekta, skoraj 10 milijonov oziroma
               natanko 9,971, pa za postavitev in potem odstranitev začasnega montažnega mostu.
               Zakaj je do tega prišlo? Po podatkih, ki jih imam, stanje tega objekta ni dovoljevalo
               nobenega odlašanja več. Kot pa veste, je pa problem, da na tem območju še vedno ni
               trase, že tedaj je ni bilo in tudi sedaj še iščemo ustrezno varianto, ta znana dilema
               med dolinsko in pobočno varianto. Hvala lepa.</p>
            </sp>
            <sp xml:id="SDZ3-Redna-37-2004-06-14.sp184">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kelemina, izvolite.</p>
            </sp>
            <sp xml:id="SDZ3-Redna-37-2004-06-14.sp185">

               <speaker>BRANKO KELEMINA:</speaker>

               <p>Hvala lepa za odgovor, ki bo v neki meri vsaj nekaterim pojasnil, s kom lahko v
               bodoče sklepajo posle in s kom ne. Vendar osebno ocenjujem, da ta vaš odgovor ne
               odvezuje odgovornosti tistih, ki so povzročili, da se je zgradil takšen objekt. Kajti
               definitivno, ne glede na to, kje bo obvoznica, kakšna obvoznica bo in tako naprej,
               gre za pomembno povezavo v vsakem primeru in če se zgradi na novo nek objekt, je
               nedopustno, po moji oceni, da se zgradi za enosmerni promet in ne za dvosmerni
               promet. In tamso vedno zastoji, potem prihaja tudi do raznih izsiljevanj in tako
               naprej. Zakaj je to potrebno? Prosil bi, da se vi osebno še bolj natančno pozanimate,
               zakaj je do tega prišlo in tudi ocenite, da je šlo za nepravilnost, ugotovite, da je
               šlo za nepravilnost in da tudi proti odgovornim, tistim, ki so vsaj prek ministrstva
               bili odgovorni za realizacijo tega posla, da odgovarjajo za svoja dejanja. Jaz
               mislim, da ste kot minister, če boste korektno opravljali to svoje delo, dolžni tudi
               v tem primeru za nazaj, čeprav je to daleč nazaj, ukrepati tudi zato, da se v bodoče
               take stvari več ne bodo dogajale. Kajti resnično, ni samo na tem projektu, še veliko
               projektov po Sloveniji gledam, da so se zgodile velike napake, vendar za to nihče ne
               odgovarja. Baje se je tudi napačno postavil nek viadukt oziroma nadvoz zamenjal
               nekje, lokacija na tej novi avtocesti, ki se gradi proti Novemu mestu, moram še
               ugotoviti, kateri objekt točno je .../Opozorilni znak za konec razprave./ To se ne
               sme dogajati. Tisti, ki so na teh odgovornih mestih, morajo odgovarjati. Jaz
               pričakujem, da boste vi tudi ustrezno ukrepali in to tudi javno sporočili. Hvala
               lepa.</p>
            </sp>
            <sp xml:id="SDZ3-Redna-37-2004-06-14.sp186">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-37-2004-06-14.sp187">

               <speaker>DR. MARKO PAVLIHA:</speaker>

               <p>Ponovno poudarjam, da je bil leta 2000 ta objekt v izjemno slabem stanju in dejstvo,
               da je bila nosilnost omejena na 15 ton skupne teže, je seveda zahtevala takojšnje
               ukrepanje. Določitev obsega sanacijskih del je bila pa odvisna od poteka trase, ki pa
               tedaj, niti danes še ni določena.In za pojasnitev, v primeru poteka trase avtoceste v
               koridorju obstoječe hitre ceste, to je tako imenovana dolinska varianta, gradnja
               povsem novega objekta čez železnico ne bi bila upravičena, saj bi ga bilo ob gradnji
               avtoceste po vsej verjetnosti treba podreti. In drugič, v primeru gradnje avtoceste
               izven koridorja obstoječe hitre ceste, tako imenovana pobočna varianta, pa bi bila
               izgradnja novega objekta ustreznih dimenzij, ocena stroškov je znašala okoli 160
               milijonov SIT, vsekakor utemeljena. Te podatke imam.</p>
            </sp>
            <sp xml:id="SDZ3-Redna-37-2004-06-14.sp188">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za notranje zadeve bo poslansko vprašanje postavil gospod
               Aleksander Merlo, izvolite.</p>
            </sp>
            <sp xml:id="SDZ3-Redna-37-2004-06-14.sp189">

               <speaker>ALEKSANDER MERLO:</speaker>

               <p>Hvala za besedo, gospa predsedujoča. Iz statističnih podatkov policije je razvidno,
               da je prometna varnost na slovenskih cestah v letošnjem letu v primerjavi z enakim
               lanskim obdobjem slabša. Število prometnih nesreč s smrtnim izidom, vključno s
               posledicami, ki jih manjkrat omenjamo in globoko posegajo tudi v družinske travme in
               finančne strese tako države kot posameznikov, je večje, kot je v primerljivem
               triletnem obdobju. Skupno število prometnih nesreč se je glede na lansko leto
               povečalo, povečalo se je tudi število mrtvih in hudo telesno poškodovanih. Človeku ni
               vseeno, ko vsak danodpremo časopise, kot na primer danes, in vidimo, umrl komaj 14
               letni mopedist, v soboto ni preživel hudih poškodb in podobno.</p>
               <p>Ker se je glavna motociklistična sezona že začela, me zanima:</p>
               <p>Kakšna je v letošnjem letu prometna varnost med vozniki motornih koles v Sloveniji?
               Koliko kršitev, za katere je predpisana denarna kazen oziroma je predpisan postopek
               pri sodniku za prekrške, je policija v tem obdobju ugotovila med vozniki motornih
               koles? Kolikšen del teh kršitev se nanaša ne prekoračitev največje dovoljene
               hitrosti? Namreč, znano nam je iz ust policistov, da dostikrat je najtežje kakšnega
               hitrega motociklista dobiti pri tem dejanju s temi vrtoglavimi brzinami, ko v
               naseljenih krajih praktično ne moremo komaj speljati, ga imamo že, verjetno ko ima
               tistih 150 do 200 kilometrov notri, ga imamo že skoraj na samem vozilu.
               Predstavljajmo si starejše ljudi, kako lahko na to reagirajo. Ponovno sprašujem:</p>
               <p>Kakšna je prometna varnost na regionalni cesti med Logatcem - Postojno - Razdrtim, ki
               je izjemno priljubljena med vozniki motornih koles? Ostali udeleženci v prometu in
               lokalni prebivalci smo namreč mnenja, da na tem odseku kljub zagotovilom, ki ste jih
               podali v odgovoru na poslansko vprašanje na 29. seji državnega zbora 29. 9. 2003 še
               vedno prihaja do množičnega kršenja cestno-prometnih predpisov s strani voznikov
               motornih koles.</p>
               <p>Zato me zanima: Kakšne ukrepe je policija v tem obdobju izvajala na tem odseku in
               koliko teh ukrepov je bilo? Ali je policija na tem odseku že začela izvajati meritve
               z radarjem na trinožnem stojalu, kot ste nam povedali na že omenjeni seji državnega
               zbora?</p>
               <p>Sprašujem tudi:</p>
               <p>Ali so spremembe, ki jih prinaša predlog novega zakona o varnosti cestnega prometa,
               po mnenju policije dovoljšnje za bistveno izboljšanje prometne varnosti med vozniki
               motornih koles in koles z motorjem v Sloveniji, pa tudi med kolesarji, če ob tem
               upoštevamo tudi preventivno delo policije in drugih, kot na primer šol na tem
               področju? Premalo pa je na tem področju sigurno aktivnejše vloge tistih, ki so za to
               najboljpoklicani, in to je staršev. Morda bi tudi šole kaj več lahko sugerirale na
               tem področju, da starši malo bolj dosledno svoje otroke obveščajo oziroma najstnike
               uporabi motornih sredstev. Hvala lepa.</p>
            </sp>
            <sp xml:id="SDZ3-Redna-37-2004-06-14.sp190">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, dr. Rado Bohinc, izvolite.</p>
            </sp>
            <sp xml:id="SDZ3-Redna-37-2004-06-14.sp191">

               <speaker>DR. RADO BOHINC:</speaker>

               <p>Hvala lepa. Spoštovani gospod poslanec! Pripravili so mi nekaj podatkov, glede na
               to, da sprašujete po varnosti voznikov motornih koles. Na slovenskih cestah se je do
               1. junija 2004 zgodilo 224 prometnih nesreč, v katerih so bili udeleženi vozniki
               motornih koles. V lanskem enakem obdobju pa 225. Torej za eno manj. V 143 primerih, v
               lanskem letu pa v 158 primerih ali 63% so bili vozniki motornih koles tudi
               povzročitelji teh nesreč. Torej letos znatnomanj. V teh nesrečah je za posledicami
               prometnih nesreč umrlo 5 voznikov motornih koles, kar je bistveno manj kot lani, ko
               jih je umrlo 13. Zoper voznike motornih koles je policija izvedla 625 represivnih
               ukrepov, denarne kazni in predloge sodnikom za prekrške. Od tega je bilo 228 ukrepov
               izvedenih zoper prekoračitve omejitve hitrosti.</p>
               <p>Pa še nekoliko podrobneje o teh ukrepih. Na območju policijske uprave Ljubljana je
               bil že v lanskemletu prav tako tudi v letošnjem letu izdelan poseben načrt
               poostrenega nadzora nad vozniki enoslednih vozil. V tem načrtu bi med ostalimi
               cestnimi odseki, ki izstopajo po tej problematiki, posebej izpostavil tudi cestni
               odsek Logatec - Unec. Na omenjenem območju je bilo v lanskem letu zabeleženih 5
               prometnih nesreč z udeležbo motoristov, pri katerih je ena oseba za posledicami
               nesreče umrla. V letošnjem letu pa so zabeležili tri prometne nesreče z udeležbo
               motoristov, v kateri je prav tako umrla ena oseba. Samo policijska uprava Ljubljana
               ima za letošnjo motoristično sezono načrtovanih deset dodatnih poostrenih nadzorov
               nad vozniki motornih koles, ki bodo izvedeni ob rednih vsakodnevnih nadzorih, skratka
               dodatno. Tudi z namenom večjega obsega nadzora nad to kategorijo voznikov je bila na
               območju PU Ljubljana, letos poskusno ustanovljena skupina policistov izključno za
               izvajanje nadzora hitrosti. Ta bo v skladu z načrti izvajala meritve na tej cesti.
               Želimo si s tem ukrepom umiriti prav to kategorijo prometnih udeležencev.</p>
               <p>Meritve s trinožnim stativom so se že začele izvajati, kot smo obljubili, vendar pa
               so bile kasneje prekinjene zaradi okvare. Tehnične službe si prizadevajo te okvare
               kar najhitreje odpraviti. Do tedaj pa bo nadzor izvajan z laserskimi merilniki in
               video nadzornimi sistemi. Na območju PU Postojna se je na obravnavani regionalni
               cesti F2 409 med Planino in Razdrtim zgodilo skupaj 67 prometnih nesreč v letu 2003,
               med tem je bilo 12 prometnih nesreč z udeležbo voznikov motornih koles. V teh
               nesrečah sta dva voznika umrla, eden je bil hudo in štirje lahko telesno poškodovani.
               Med Planino in Razdrtim so se v obdobju od 1.1 letošnjega leta do 12.6.2004 zgodile
               le tri prometne nesreče voznikov motornih teles, in sicer brez telesnih poškodb.
               Policisti so skupaj ugotovili 182 kršitev cestnoprometnih pravil zoper vse
               udeležence, ne samo zoper motoriste. Na policijski upravi Postojna ocenjujejo, da se
               je za najbolj učinkovito izkazala fizična prisotnost policije na omenjenih odsekih,
               zato bodo slednjo poskušali zagotoviti tudi v prihodnje.</p>
               <p>In še glede novega zakona o varnosti cestnega prometa. Ta bo zagotovo pripomogel k
               večji stopnji varnosti tudi med vozniki motornih koles. Bistveno so namreč povečane
               kazni za neupoštevanje omejitev hitrosti, hitrost pa je ena, kot je znano,
               najpogostejših kršitev tudi za to kategorijovoznikov in s tem tudi vzrokov za
               prometne nesreče.</p>
               <p>Zavedati se je treba, da zgolj kazen ne bo imela zadostnega vzgojnega učinka na
               voznike motornih koles. Več bi namreč bilo potrebno narediti na vzgoji,
               izobraževanju, prepričevanju, čeprav slednje ni izključno v naši pristojnosti, smo se
               že pred leti odločili, da bogate izkušnje naših inštruktorjev za vožnjo motornih
               teles prenesemo tudi na ostale voznike motornih koles v šolah varne vožnje. Dva taka
               projekta sta bila oziroma sta še v teku. Prvi je policijska izkušnja kot nasvet in
               drugi vožnja skuterja, policijska izkušnja kot nasvet, ki poteka na območju vseh
               policijskih uprav. S temi preventivnimi aktivnostmi bomo nadaljevali tudi v
               prihodnje.</p>
               <p>Na koncu naj poudarim samo še to, da bi mnogo večji vpliv na varnost te kategorije
               imela tudi izgradnja dirkališča oziroma druge podobne površine. Žal, tega dirkališča
               ni, zato se poskuša uporabiti redni promet za tovrstne namene, kar je pa po mnenju
               policije nesprejemljivo. Toliko. Hvala lepa.</p>
            </sp>
            <sp xml:id="SDZ3-Redna-37-2004-06-14.sp192">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Merlo, izvolite.</p>
            </sp>
            <sp xml:id="SDZ3-Redna-37-2004-06-14.sp193">

               <speaker>ALEKSANDER MERLO:</speaker>

               <p>Hvala za odgovor. Rekel bi, da zahvaljujoč tudi letos slabemu vremenu, so podatki
               nekoliko boljši. Moramo pa priznati, da smo na srečo imeli letos tako slabe vremenske
               prilike, da je bilo normalnih sončnih dni za motocikliste izredno malo; drugače bi
               bilo zagotovo teh problemov še bistveno več. Vsekakor upam, da boste s tem
               nadaljevali. Sem pa absolutno tudi prepričan, da ena adekvatna stroga kazen, ki te
               dobro, da tako rečem, ožame in udari po denarnici, je zagotovo dober motiv, da začneš
               razmišljati na to temo, ali boš še tako pritiskal na plin. Drugo pa, mislim, da je
               prav v tem, kot ste rekli, dosledna prisotnost organa, policista, je že velikokrat
               dovolj, da te malo strezni. Hvala.</p>
            </sp>
            <sp xml:id="SDZ3-Redna-37-2004-06-14.sp194">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za gospodarstvo bo poslansko vprašanje postavil mag. Janez
               Drobnič. Izvolite.</p>
            </sp>
            <sp xml:id="SDZ3-Redna-37-2004-06-14.sp195">

               <speaker>MAG. JANEZ DROBNIČ:</speaker>

               <p>Hvala lepa za besedo. Spoštovani gospod minister! 21. aprila ste objavili javni
               razpis za pridobitev sredstev evropskega sklada za regionalni razvoj. Ta razpis v
               svoji končni konsekvenci ni zadosti transparenten in je tudi diskriminatoren. Posebej
               ste izvzeli nekatera področja, ki so bolj značilna kot turistične destinacije in za
               katerimi pravzaprav stojijo tudi velika favorizirana podjetja.</p>
               <p>Zanima me:</p>
               <p>Zakaj ste v razpisu izključili nekatere druge kraje, ki so lahko zanimivi za razvoj
               turizma in so značilni po tem, da so manj razvita območja? Teh je veliko. S tem
               razpisom se dejansko tudi izpolnjujejo programi, ki bi pravzaprav morali biti
               financirani iz proračuna Republike Slovenije. To pomeni, da ne gre za ustvarjanje
               neke dodane vrednosti s pomočjo skladov iz Evropske unije. Razpis je zasnovan tako,
               da se podeljuje denar oziroma pozitivno obravnava do končne porabe sredstev. S tem se
               seveda lahko v prioriteten položaj postavljajo nekateri projekti, ki so bili morda
               prej pripravljeni, pa vendar niso dobri. S tem je onemogočena prava primerjava
               projektov in njihova kvaliteta ter izvedba. V postopku so favorizirana tudi nekatera
               svetovalna podjetja, ki so se prej ukvarjala s pripravo regionalnih razvojnih
               programov, sedaj pa nastopajo kot svetovalci podjetjem za pripravo projektov. Po
               našem in po mojem mišljenju bi moralo ministrstvo ponuditi pomoč prijaviteljem,
               odpreti zadosti dolg rok za prijavo in zagotoviti enake možnosti prijave, tako da bi
               se programi lahko med seboj primerjali. Ko smo šli pogledat, kateri se pravzaprav
               lahko prijavijo - čas za prijavo je bil razmeroma kratek, dobro bi bilo da bi tudi
               pravočasno obvestili -, smo ugotovili, da so nekatera velika podjetja za temi
               projekti, kot je Istrabenz, Sava Kranj in Krka. Vemo, kako je z njihovim
               obvladovanjem teh turističnih destinacij.</p>
               <p>Zanima me, gospod minister:</p>
               <p>Ali boste razveljavili ta razpis, in ga dopolnili? Kako boste zagotovili enakomeren
               regionalni razvoj? Ko smo vstopili v Evropsko unijo, smo pravzaprav tudi sprejeli
               kriterije zmanjševanja razlik.</p>
               <p>Same države med seboj, z evropskim skladom, z denarjem evropskih skladov se
               zagotavljajo manjše razlike, zmanjševanje razlik.</p>
               <p>Prosim za odgovor.</p>
            </sp>
            <sp xml:id="SDZ3-Redna-37-2004-06-14.sp196">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
            </sp>
            <sp xml:id="SDZ3-Redna-37-2004-06-14.sp197">

               <speaker>MAG. JANEZ DROBNIČ:</speaker>

               <p>Postavil sem tudi pisni odgovor, ki ga zaenkrat še nisem dobil.</p>
            </sp>
            <sp xml:id="SDZ3-Redna-37-2004-06-14.sp198">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, doktor Matej Lahovnik, izvolite.</p>
            </sp>
            <sp xml:id="SDZ3-Redna-37-2004-06-14.sp199">

               <speaker>DR. MATEJ LAHOVNIK:</speaker>

               <p>Dobili boste, gospod Drobnič, tudi pisni odgovor, pa tudi ustnega.</p>
               <p>Verjetno vam je poznano, da je vlada Republike Slovenije julija 2002 v obširni
               predhodni razpravi s turističnim gospodarstvom, občinami in organizacijami civilne
               iniciative sprejela strategijo slovenskega turizma za obdobje 2002-2006. Temeljni
               cilj te strategije je povečati konkurenčnost slovenskega turizma. Cilji so zelo
               ambiciozno zastavljeni. V teh ciljih je zapisano, da želimo povečati letni devizni
               priliv iz 1,1 milijarde evrov na 1,6 milijarde evrov do leta 2006, povečati število
               nočitev iz 7,3 milijona v letu 2002 na 9 milijonov do leta 2006, izpeljati
               investicijski cikel v vrednosti 1,6 milijarde do leta 2010, povečati vlogo znanja in
               izboljšati izobrazbeno strukturo zaposlenih na vseh področjih in ravneh slovenskega
               turizma ter jasno izboljšati kakovost slovenske turistične ponudbe.</p>
               <p>Identificirana so bila tri produktna področja, ki so ključna: zdraviliški wellness
               turizem, igralniško-zabaviščni turizem, poslovni turizem. Drži, da so bila
               opredeljena tudi geografska področja, kot so turistično območje Julijskih Alp,
               turistično območje Pohorja z Mariborom, turistično območje Krasa in turistično
               območje Obale.</p>
               <p>Bila so opredeljena tudi različna programska področja. V okviru prve prednostne
               naloge, v okviru enotnega programskega dokumenta je bil uvrščen tudi razpis iz
               sredstev evropskega sklada za regionalni razvoj. To seveda drži. In tukaj imate prav.
               Vendar ne drži očitek, da se nekatere regije niso mogle prijaviti na ta razpis. Na ta
               razpis se lahko prijavijo vse regije, ki se lahko uvrstijo v kateregakoli izmed
               navedenih produktnih področij, ki so bila tudi navedena kot prednostna. In poudarjam,
               izhajamo iz strategije razvoja slovenskega turizma za obdobje 2002-2006. In ta
               strategija je bila dana v širšo javno razpravo.</p>
               <p>Na osnovi tega so bili postavljeni tudi pogoji razpisa. Izhajamo iz nacionalne
               strategije, kot sem rekel, prijavijo se lahko tudi manj razvite regije. Še več, če
               boste pogledali manj razvite regije, boste videli, da razvijajo turizem ravno na
               področju teh produktnih področij, ki so bila navedena. Seveda ne drži dejstvo, da je
               to edini razpis. Obstaja še cela vrsta drugih sredstev, drugih razpisov, kot so
               sofinanciranje ključnih investicij v turistično infrastrukturo, do razvoja
               turističnih kmetij, ki jih pokriva, recimo, agencija za kmetijske trge in razvoj
               podeželja. Skratka, cela vrsta drugih razpisov je še. V okviru tega razpisa pač
               izhajamo iz strategije razvoja slovenskega turizma. Moj argument je ta, da smo pri
               samem razpisu sledili ravno logiki določenih prioritet, ki izhajajo iz nacionalne
               strategije.</p>
               <p>Kar se pa tiče vaše sugestije glede svetovalcev, bi pa želel poudariti, da
               ministrstvo za gospodarstvo pri tem nikoli ni in tudi ne favorizira nobenih
               svetovalcev. Po našem mnenju bodo podjetja pač izbrala tiste svetovalce, ki bodo
               najbolj kakovostni in najbolj strokovno usposobljeni. In samo dejstvo, da je nekdo
               sodeloval pri pripravi regionalnega razvojnega programa, ne pomeni pri tem nič.</p>
               <p>Kar se tiče tistega očitka glede podjetij, da je vse že v naprej pripravljeno,
               mislim, da če bi bilo temu tako, potem ne bi izhajali iz same strategije, ne bi
               določili prioritet. Stvar je zelo, zelo transparentna, kot se lahko tudi prepričate.
               Ne nazadnje vsem zainteresiranim investitorjem tudi dnevno odgovarjamo na njihova
               konkretna vprašanja v zvezi z javnim razpisom. Najpogostejša vprašanja in odgovori
               nanje so tudi objavljeni na internetnih straneh ministrstva. Bili so organizirane
               tudi informativni dnevi, tako da kar se tega razpisa tiče, moram reči, da je izjemno
               transparenten, in si bom prizadeval, da bo celoten postopek tudi v nadaljevanju
               potekal skladno z razpisnimi pogoji. Hvala.</p>
            </sp>
            <sp xml:id="SDZ3-Redna-37-2004-06-14.sp200">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič, izvolite.</p>
            </sp>
            <sp xml:id="SDZ3-Redna-37-2004-06-14.sp201">

               <speaker>MAG. JANEZ DROBNIČ:</speaker>

               <p>Gre za razdelitev 8 milijard denarja. Ta projekt oziroma avtor te strategije je
               gospod dr. Kovač. Vemo, iz katerih krogov izhaja. Vlada je to potrdila. Lepo, fino!
               Bomo pa videli, kaj se bo v zvezi s tem, ko boste financirali, kaj se bo pravzaprav
               pokazalo - kateri finančni lobiji in katera velikapodjetja stojijo za temi projekti.
               Jaz nimam nič proti, da se v program razvoja vključujejo velika podjetja, kot je
               Istrabenz, kot je Sava, kot je Krka in še nekatera. Vemo, kako izgledajo in kakšne so
               povezave. Ampak ko pa vi to napletete še 8 milijard denarja zraven, ne slovenskega,
               evropskega, je pa v nekem smislu javni denar, se pa lahko sprašujemo, ali je ta
               razpis zadosti transparenten, ali cilja na enakomeren regionalni razvoj in enake
               možnosti vključevanja.</p>
               <p>Zakaj niste pustili, denimo, tri ali štiri mesece odprt razpis, da bi projekte lahko
               primerjali? Kako ste lahko zdaj na prvem odpiranju to porazdelili, nekatere dobre
               projekte, ki terjajo več prijave, pa boste izpustili? Ko bo denar izčrpan tega pač ne
               bo možno več izvesti. Zakaj se ne bi dotaknili drugih tem. Recimo, novi turistični
               produkti, podeželski turizem, učne poti, tradicija in kultura ter podobne stvari.
               Seveda bomo mi natančneje pogledali, kako so se ti razpisi odvijali, kdo je prejemnik
               teh sredstev. Verjetno bomo tudi zahtevali revizijo.</p>
            </sp>
            <sp xml:id="SDZ3-Redna-37-2004-06-14.sp202">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-37-2004-06-14.sp203">

               <speaker>DR. MATEJ LAHOVNIK:</speaker>

               <p>Hvala lepa. Poglejte, samo na to zadnje, da vam še enkrat preberem: "Sofinanciranja
               naložb v turistične zmogljivosti in rekreacijske površine na kmetijah. Gre za ukrep,
               tako imenovani 3.3 diverzifikacija kmetijske dejavnosti in dejavnosti, ki so blizu
               kmetijstva." Obstajajo različni razpisi za različne namene. To, kar ste vi sedaj
               dejali, tega pa ne morem sprejeti, ker ste že naprej obsodili nekatera podjetja in v
               naprej vezali legitimnost razpisa na njegov rezultat. To pač ni logično. Legitimnost
               razpisa je vezana na postopek razpisa, na kriterije razpisa, na transparentnost. Če
               bodo določena podjetja uspešna na tem razpisu oziroma če so določena podjetja
               zainteresirana za vlaganje v turizem, jaz v tem ne vidim nobenega problema, jaz bi si
               želel, da je takšnih podjetij še več.</p>
               <p>Še enkrat poudarjam, gre pogostokrat za vlaganja na razvojno problematična območja.
               Sam ste omenili Krko, ki v glavnem, kolikor vem, vlaga na Dolenjskem. Imamo tudi
               Prekmurje, kjer je turizem ena izmed rešitev za razvoj tega območja. Imamo celo vrsto
               drugih območij, ki sem jih omenil, kot je razvoj Julijskih Alp, kot je razvoj Krasa,
               kot imamo ne nazadnje Obalo. In povedali smo, daje razvoj turizma ena izmed ključnih
               dejavnosti, ki bodo tako opredeljene tudi v strategiji gospodarskega razvoja
               Slovenije.</p>
               <p>Jaz še enkrat poudarjam, ne drži, da se nekatere a priori v naprej izključuje. Drži
               pa to, da se morajo najti znotraj prednostnih produktnih področij. To so tista
               področja, ki lahko ustvarijo največ delovnih mest, ki lahko najbolj prispevajo h
               gospodarski rasti v Sloveniji. In temu je bila namenjena strategija. Tukaj vas javno
               sprašujem: Zakaj se niste oglasili, ko je strategija nastajala? Ko je strategija
               sprejeta, ko je šla skozi javno obravnavo, ko je bila sprejeta tudi na vladi, se je
               pač moramo držati. Če ne, vas seveda sprašujem: Zakaj pa imamo potem strategijo?
               Nelogično bi bilo, če bi jaz zdaj tisti dokument vrgel stran in rekel: "Saj to vse
               skupaj nima smisla, razpisne pogoje, pravila igre bomo postavili povsem na novo." Jaz
               mislim, da tukaj se pa strinjate z mano, da je ravno v tem transparentnost tega
               razpisa, da se držimo določenih strateških prioritet, strateških dokumentov, ki mu v
               tem primeru pravimo tudi strategija razvoja turistične dejavnosti za obdobje
               2002/2006.</p>
               <p>Kar se tiče pa teh rokov, veste rok je sorazmerno kratek. Če ta sredstva ne bomo
               počrpali, jih pač ne bomo. Bomo pač neto plačniki v evropski proračun. In je
               enostavno več odpiranj. Ne drži, da so ta sredstva že počrpana. Tri odpiranja vlog
               so: 19. maja, 2. junija je naslednje odpiranje in še 30. junija. In tukaj s tega
               vidika je ta razpis izjemno transparenten. Hvala.</p>
            </sp>
            <sp xml:id="SDZ3-Redna-37-2004-06-14.sp204">

               <speaker>PODPREDSEDNIK VALENTIN POHOREC:</speaker>

               <p>Hvala, minister Lahovnik. Proceduralno, kolega Drobnič.</p>
            </sp>
            <sp xml:id="SDZ3-Redna-37-2004-06-14.sp205">

               <speaker>MAG. JANEZ DROBNIČ:</speaker>

               <p>Hvala lepa za besedo. V skladu s poslovnikom, mislim, da z drugim odstavkom 164.
               člena zahtevam, da se v zvezi z odgovorom ministra dr. Lahovnika, ministra za
               gospodarstvo, opravi razprava v parlamentu.</p>
            </sp>
            <sp xml:id="SDZ3-Redna-37-2004-06-14.sp206">

               <speaker>PODPREDSEDNIK VALENTIN POHOREC:</speaker>

               <p>Hvala. Ta predlog bo posredovan jutri in bomo o njem odločali v okviru glasovanj.</p>
               <p>Sledi poslansko vprašanje, ki ga bo zastavil Jože Tanko ministru za šolstvo, znanost
               in šport. Imate besedo.</p>
            </sp>
            <sp xml:id="SDZ3-Redna-37-2004-06-14.sp207">

               <speaker>JOŽE TANKO:</speaker>

               <p>Hvala lepa za besedo. Ne dolgo tega je državni zbor sprejel novelo zakona o vrtcih,
               v kateri je med drugim določeno, da morajo občine preverjati tudi premoženjsko stanje
               staršev. To je vse prej kot lahko in enostavno delo, še posebej, ker občinski
               uradniki za to niso niti pristojni niti usposobljeni niti za izvajanje niti za
               ocenjevanje. Še večji problem pa nastopi takrat, kadar je treba izvesti določene
               preverbe v zemljiški knjigi ali pa narediti poizvedbo pri drugih javnih institucijah,
               ki ponavadi niti nočejo sodelovati niti posredovati iskanih podatkov. Prav tako je
               bilo že večkrat opozorjeno, da sistem oblikovanja cen vrtca in plačil storitev ni
               primeren. Dr. Mrkaić je v svoji analizi v Financah ta opozorila samo še finančno
               podkrepil. Iz diagramov je jasno razvidno, da je prispevek staršev glede na plačo
               predvsem v mejnih območjih plačilnih razredov izrazito neenakomeren. Tudi sam sem že
               na to temo postavil poslansko vprašanje, ker se nanaša predvsem na porast cen v
               vrtcih v letu 2002.</p>
               <p>V začetku aprila je občina Sodražica tudi poslala pobudo na ministrstvo in na obe
               skupnosti občin skupaj s predlogom sprememb za plačila staršev. Predlog je pa
               naslednji.</p>
               <p>Predlagajo enotno ceno vrtca za vse starše, ki bi pokrivala stroške hrane in del
               materialnih stroškov. Stroški dela se podobno kot pri osnovnih šolah prenesejo na
               državo, ostale stroške naj krije občina, podobno kot v primeru osnovnih šol. Predlog
               je podprlo 60 občin, vendar po dveh oziroma skoraj treh mesecih odgovora ministrstva
               še ni. Obstoječi sistem pa ima vrsto pomanjkljivosti in dopušča številne zlorabe.</p>
               <p>Zanima me:</p>
               <p>Zakaj se kljub trajnim opozorilom, da nekaj na področju plačevanja vrtcev ne
               funkcionira, ne zganete? Kako in kdaj se boste lotili reševanja tega velikega
               problema, ki moti vse po vrsti, tako občine, starše in vse, ki so še udeleženi? Zakaj
               tudi ni nobenega odgovora na dobronamerne pobude in predloge, ki prihajajo s strani
               občin, konkretno v primeru Sodražice?</p>
               <p>Ali je priznanje, da nekaj ne deluje oziroma da nekaj deluje, izredno problematično,
               res tako težko?</p>
               <p>Hvala.</p>
            </sp>
            <sp xml:id="SDZ3-Redna-37-2004-06-14.sp208">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima minister, doktor Slavko Gaber. Prosim.</p>
            </sp>
            <sp xml:id="SDZ3-Redna-37-2004-06-14.sp209">

               <speaker>DR. SLAVKO GABER:</speaker>

               <p>Hvala. Če izpustim, če pustim ob strani ta demagoški del vprašanja, potem naj povem,
               da smo imeli prav v mesecu maju več srečanj po Sloveniji s predstavniki občin in da
               smo tam razpravljali o predlogih, ki jih tudi danes tukaj poslušam - o nadaljnji
               centralizaciji te države in o tem, kako bi še dodatno pobrali sredstva, ki so v
               občinah. In sicer tako, da bi jih najprej skoncentrirali na ravni države in potem od
               tukaj plačevali plače za vrtce okoli po državi. Nam se zdi, da bi moral biti trend
               prav obrnjen: da bi bil že skrajni čas, da se Slovenija odloči za razvoj pokrajin, za
               ustanovitev pokrajin in potem za normalno delovanje tega sistema.</p>
               <p>Kar pa zadeva področje predšolske vzgoje, kaže opozoriti na to, da se tu vendar,
               takšno je tudi daleč prevladujoče stališče v občinah, stvari urejajo; da smo prišli
               po dolgotrajnih pogovorih tudi do sprejetja metodologije za določanje cen in da smo v
               skladu z novim pravilnikom tudi že v 60-ih % vseh občin oblikovali cene po novem - ta
               trenutek je verjetno številka že večja, govorim o zadnjih podatkih, ki jih je
               ministrstvo zbralo.</p>
               <p>Priznavam, da je to ministrstvo eno prvih, ki se je lotilo oziroma da smo se za to
               skupaj odločili tu v parlamentu; torej da smo med prvimi, ki smo se odločili za to,
               da bi tudi premoženjsko stanje vključevali v razmislek in v določanje plačila v
               vrtcih. Ko smo o tem razpravljali, je bila tukaj dosežena visoka stopnja soglasja o
               tem, da je to treba narediti in da bi naredili torej konec temu, da bi nekateri z
               mercedezi, z več kot dobrim materialnim stanjem doma, uveljavljali oprostitev
               plačevanja stroška v vrtcu.</p>
               <p>Lani smo se tega lotili prvič, na jesen. Kar nekaj vika in krika je povzročilo prav
               to dejstvo, da se je to začelo ugotavljati. Vzelo nam bo z gotovostjo še kako leto,
               da se bo ta sistem uveljavil. Če ga znamo hitreje dograditi, potem so vsi predlogi za
               to dograjevanje dobrodošli. Mi pa bomo v skladu z načrtom dela na ministrstvu in tudi
               v skladu z dogovori s skupnostmi oziroma združenji občin konec meseca julija imeli
               podatke, ki bodo povedali, kaj smo na tem področju dosegli v prvem letu tudi na ravni
               finančnega efekta. Toliko. Hvala.</p>
            </sp>
            <sp xml:id="SDZ3-Redna-37-2004-06-14.sp210">

               <speaker>PODPREDSEDNIK VALENTIN POHOREC:</speaker>

               <p>Hvala, minister. Jože Tanko ima še besedo za dopolnilno vprašanje.</p>
            </sp>
            <sp xml:id="SDZ3-Redna-37-2004-06-14.sp211">

               <speaker>JOŽE TANKO:</speaker>

               <p>Dejstvo je, da je to preverjanje premoženjskega stanja izredno težko in zahtevno in
               da občine tega, predvsem tudi zaradi tega, ker javni sektor sam ni v stanju
               zagotoviti primerljivih podatkov, niso v stanju tega izpeljati in da je v bistvu
               člen, ki je na nek način mrtev in ga ni možno izvajati.</p>
               <p>Druga stvar, ki nekako govori o tem, da bi bil trend obrnjen, da bi občine prevzele
               še večji del bremena, je pa problematičen v tem, ker ministrstvo za šolstvo določa
               praktično na področju predšolske vzgoje popolnoma vse. Določa kadrovske normative,
               določi napredovanja zaposlenih, normative otrok v oddelkih, normative površin, določa
               ceno goriv. Ministrstvo za finance izračuna dohodninsko osnovo, ministrstvo za
               šolstvo pa potem predlaga še pravilnik o razmejitvi plačila stroškovmed starši in
               občino. Skratka, celoten sistem je izredno centraliziran. Občine nimajo popolnoma
               nobene možnosti, da na ta način kakorkoli odreagirajo. Če pa že poskušajo karkoli na
               tem področju narediti, kot je bilo to v primeru, recimo, Lenarta, ko bi verjetno
               lahko izpeljali določeno reorganizacijo in ste tudi podcenili storitev, to se pravi,
               da bi naredili nek gospodarski korak naprej, da bi isto storitev opravili ceneje in
               racionalnejše, pa naletijo tudi ponovno na administrativno oviro s strani ministrstva
               za šolstvo, ki prepreči, recimo, reorganizacijo, čeprav je občina za ustanovitev
               zavoda.</p>
               <p>Skratka, v sistemu predšolske vzgoje nastopi vrsta blokad, ki na nek način
               onemogočajo, da bi občine same oblikovale cene. Zato mislim, da je ta pobuda .../Znak
               za konec razprave./... Sodražice, ki na drugačen način razmejuje prispevke predvsem
               med starši, občino in pa državo, popolnoma utemeljena in glede na pristojnosti, ki
               jih ima ministrstvo na tem področju oziroma tudi država, predvsem racionalna.</p>
               <p>Zanima me:</p>
               <p>Kako naj se, recimo, občine ob teh pogojih sploh lotijo racionalizacije, če določenih
               stvari niti izpeljati ne morejo, ministrstvo pa na teh stvareh čvrsto vztraja?</p>
            </sp>
            <sp xml:id="SDZ3-Redna-37-2004-06-14.sp212">

               <speaker>PODPREDSEDNIK VALENTIN POHOREC:</speaker>

               <p>Minister, imate še besedo za dopolnitev odgovora.</p>
            </sp>
            <sp xml:id="SDZ3-Redna-37-2004-06-14.sp213">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Seveda ponovno kup polovičnih dejstev in veliko
               trditev, izpeljanih iz takšnih napačnih predpostavk.</p>
               <p>Poglejte, kolega Tanko, vi več kot dobro veste, da je metodologija bila sprejeta
               tako, da se je uskladila z obema združenjema občin, da je delo na tem potekalo več
               kot leto dni zelo intenzivno. In šele, ko je bilo doseženo soglasje z njimi in tudi s
               skupnostjo vrtcev, takrat je bila objavljena. To je elementarnodejstvo. Veste tudi
               to, da ta trenutek sodelujejo predstavniki občin pri pogajanjih o določitvi plač za
               to področje in tako naprej. Seveda, jaz ne skrivam nekega drugega dejstva, to je vse
               mogoče urediti tudi drugače. Mogoče je pustiti deregulirano to področje in zame je to
               realna dilema. Vendar bo deregulacija ponovno prinesla bistveno večje razlike v
               standardu med občinami, kot jih imamo ta trenutek. Mi smo cene v vrtcih spravili
               prvič v smiselne okvire, namreč razlike v cenah, šele v zadnjem letu, ko jebila ta
               metodologija zares uporabljena. Pred tem se je plačevalo za zelo podobno uslugo v
               različnih delih države tudi za dvakratno razliko cene, tudi s strani staršev. In tu
               si je pač treba odgovoriti, katerega od obeh sistemov ali pa tudi katerega tretjega
               bomo uporabljali. Ne vem, če je vedno odgovor, da naj pač vse plača država ali pa naj
               bo vse deregulirano. Mi tu iščemo neko pravo mero. Ne trdim, da smo jo našli, trdim
               pa, da so bili narejeni pomembni koraki naprej v zadnjih petih, šestih letih pri
               urejanju tega področja in da so danes razmere v marsikaterem vrtcu boljše, kot so
               bile pred tem, ko je ves sistem bil urejen drugače.</p>
               <p>Kar pa zadeva Lenart, je pa stvar zelo preprosta. Tam poskušajo ukiniti vrtec, ki ima
               16 oddelkov. Naše ministrstvo trdi, da vrtcev ni mogoče kar tako, enostavno
               razpuščati, če imajo takšno število oddelkov. Če jih je manj kot 10, se jih lahko
               reorganizira in priključuje tudi k šolam; marsikje smo sodelovali pri tem. In drug:
               predmet spora je, ali se lahko občina odloči, da nebo izplačevala plač vzgojiteljicam
               in vzgojiteljem, ki tam opravljajo delo, zato ker je v sporu z vrtcem. Naš odgovor
               je, da ne.</p>
            </sp>
            <sp xml:id="SDZ3-Redna-37-2004-06-14.sp214">

               <speaker>PODPREDSEDNIK VALENTIN POHOREC:</speaker>

               <p>Hvala. Naslednje vprašanje bo postavil dr. Jožef Bernik. Prosim, kolega Tanko.</p>
            </sp>
            <sp xml:id="SDZ3-Redna-37-2004-06-14.sp215">

               <speaker>JOŽE TANKO:</speaker>

               <p>Hvala. Glede na to, da gre za izjemno pomembno področje, ki v veliki meri odreja tudi
               kvaliteto dela v občinah, tudi obremenjuje občinske proračune, obremenjuje tudi
               prispevke staršev, bi predlagal, da bi državni zbor, v skladu z 246. členom, v zvezi
               s tem poslanskim vprašanjem opravil tudi razpravo. Hvala.</p>
            </sp>
            <sp xml:id="SDZ3-Redna-37-2004-06-14.sp216">

               <speaker>PODPREDSEDNIK VALENTIN POHOREC:</speaker>

               <p>Hvala. Tudi o tem predlogu bomo odločali jutri v okviru glasovanj. Nadaljujemo z
               vprašanji. Dr. Jožef Bernik ima vprašanje za ministra za delo, družino in socialne
               zadeve. Dr. Vlado Dimovski trenutno ni navzoč, vendar boste vprašanje kljub temu
               postavili.</p>
            </sp>
            <sp xml:id="SDZ3-Redna-37-2004-06-14.sp217">

               <speaker>DR. JOŽEF BERNIK:</speaker>

               <p>Ja, kaj hočem, gospod predsedujoči. Hvala za to možnost. Ampak, zakaj bi postavljal
               vprašanje, če pa ministra nikoli ni tukaj? To je že drugič.</p>
            </sp>
            <sp xml:id="SDZ3-Redna-37-2004-06-14.sp218">

               <speaker>PODPREDSEDNIK VALENTIN POHOREC:</speaker>

               <p>To ne bo držalo. Danes ga ni, ker je opravičeno odsoten.</p>
            </sp>
            <sp xml:id="SDZ3-Redna-37-2004-06-14.sp219">

               <speaker>DR. JOŽEF BERNIK:</speaker>

               <p>Mi je prav žal, ampak če smem predlagati, gospod predsedujoči, da bi morda uredili
               tako, da nam poveste vnaprej, koga ne bo. Ker lahko sedimo cel večer tukaj, pa
               čakamo, da bo prišel. Pride pa ne, pa tudi odgovora ne dobimo. .../Glas v ozadju./...
               Zato bom pisno zahteval ta odgovor in se bom tudi pritožil na to, da ministrov ni.</p>
               <p>Hvala.</p>
            </sp>
            <sp xml:id="SDZ3-Redna-37-2004-06-14.sp220">

               <speaker>PODPREDSEDNIK VALENTIN POHOREC:</speaker>

               <p>No, jaz sem vam dal priložnost, da bi vprašanje kljub temu postavili in ga na
               naslednji seji državnega zbora na kratko ponovili ter dobili odgovor. Bova pač tako
               danes zaključila.</p>
               <p>Hvala lepa.</p>
               <p>Jožef Jerovšek ima vprašanje za generalnega sekretarja vlade...</p>
            </sp>
            <sp xml:id="SDZ3-Redna-37-2004-06-14.sp221">

               <speaker>JOŽEF JEROVŠEK:</speaker>

               <p>Hvala lepa.</p>
            </sp>
            <sp xml:id="SDZ3-Redna-37-2004-06-14.sp222">

               <speaker>PODPREDSEDNIK VALENTIN POHOREC:</speaker>

               <p>Mirku Bandlju. Prosim.</p>
            </sp>
            <sp xml:id="SDZ3-Redna-37-2004-06-14.sp223">

               <speaker>JOŽEF JEROVŠEK:</speaker>

               <p>Lep pozdrav! Moje vprašanje se nanaša na ravnanje predsednika vlade, vladnih služb
               in predsednika vlade ob incidentu, ki se je zgodil na proslavi 50-letnice tovarne
               Krka, 27. maja, na kateri je kot slavnostni govornik nastopil predsednik vlade,
               gospod Rop.</p>
               <p>Zanima me:</p>
               <p>Zakaj se vlada s sporočilom za javnost ni takoj ogradila od neumestnega in
               neopravičljivega norčevanja iz bolezni in starosti ljudi, tokrat iz starosti in
               bolezni papeža, ampak se je očitno to skrivalo pred javnostjo?</p>
               <p>Edino tako bi namreč lahko pred domačo in tujo javnostjo zavarovali in zaščitili
               ugled države in njenih visokih predstavnikov.</p>
               <p>Zakaj so prve reakcije in pojasnila prišla šele po pisanju tednika Žurnal oziroma
               posledičnih javnih vprašanjih cerkvenih dostojanstvenikov?</p>
               <p>Potem se seveda sprašujem, kako vlade k potrebnim pojasnilom niso prisilili
               poročevalci s prireditve. Ali je šlo za poskuse cenzure ali za samocenzuro? Oboje je
               slabo, oboje je zelo slabo! Kajti sprašujem se:</p>
               <p>Ali se je to zgodilo zaradi pritiskov, ker je bil gostitelj kandidat LDS-a za
               evropskega poslanca?</p>
               <p>S strani dnevnih časnikov in elektronskih medijev namreč nihče ni obvestil javnosti
               o incidentu. Gre za pomembno vprašanje o neodvisnosti in profesionalnosti medijev.</p>
               <p>Sprašujem tudi:</p>
               <p>Kako je bila državna komisija za proslave oziroma državni protokol vključen v
               pripravo proslave? Koliko držijo informacije, da se je proslava iz državnih logov
               skušala zlorabiti za promocijo kandidatov Liberalne demokracije Slovenije za evropski
               parlament?</p>
               <p>Da je bilo gostitelju sugerirano, da vabi goste predvsem iz vladnih strank, kot smo
               videli na nekaterih posnetkih, se je to v glavnem zgodilo. Pri tem mi gre zgolj za
               to, da se kaj takšnega ne bi več na način, kot se je zgodil v Lutkovnem gledališču,
               ko je takratna vladna garnitura dobesedno sugerirala javnosti, da je tonekaj
               pozitivnega, da je vsakršno norčevanje dovoljeno in možno, vlada pa ne stori nič, da
               bi se ti negativni pojavi prekinili. Hvala lepa.</p>
            </sp>
            <sp xml:id="SDZ3-Redna-37-2004-06-14.sp224">

               <speaker>PODPREDSEDNIK VALENTIN POHOREC:</speaker>

               <p>Generalni sekretar vlade ima besedo za odgovor.</p>
            </sp>
            <sp xml:id="SDZ3-Redna-37-2004-06-14.sp225">

               <speaker>MIRKO BANDELJ:</speaker>

               <p>Hvala lepa. Ne vem, kaj naj sicer odgovorim na te insinuacije, namigovanja in
               podobne neburoze gospoda poslanca. Lahko rečem edino to, da o incidentu ne vem nič.
               Nihče se sedaj s tem ni obrnil name, nobena od vladnih služb ni bila v zvezi s
               kakršnimkoli incidentom z ničemer obveščena. Tudi sicer moram reči, da vladne službe
               nimajo nobenih pristojnosti posegati v neke proslave, ki jih organizira civilna
               družba ali gospodarstvo in ki niso državne proslave. To ni bila državna proslava,
               državni protokol ni programiral te proslave, kot je bilo podtaknjeno ravnokar. In
               seveda, ker tudi nobenih pristojnosti v zvezi s tem tudi nimam kaj na to odgovoriti?</p>
               <p>Lahko edino le rečem kot državljan te države, da upam, da nikoli ne bom doživel niti
               jaz niti moji potomci tega, da bi država ali vladne službe ali kdorkoli reagiral na
               neke dogodke, ki se pač dogajajo izven sfere državne oblasti in ki jih, seveda, lahko
               ocenjujejo le za to pristojne institucije iz sfere civilne družbe. Hvala.</p>
            </sp>
            <sp xml:id="SDZ3-Redna-37-2004-06-14.sp226">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Jerovšek, imate besedo.</p>
            </sp>
            <sp xml:id="SDZ3-Redna-37-2004-06-14.sp227">

               <speaker>JOŽEF JEROVŠEK:</speaker>

               <p>Hvala lepa. Na tak način, kot je gospod generalni sekretar sedaj odgovarjal in kot
               počne vlada, se žal zapravlja ugled države.</p>
               <p>Gospod generalni sekretar pravi, da nihče iz vladnih oziroma nihče ni bil obveščen,
               da se je kakršenkoli incident zgodil. Od kod potem poznejša pojasnila, da se je
               predsednik vlade, gospod Rop, počutil zelo neprijetno in ne vem kako in sami govorijo
               o incidentu - vladne službe pa ne vedo nič. Zato sprašujem tudi:</p>
               <p>Zakaj Urad vlade za informiranje javnosti ne ponudi video posnetka dogajanja in s tem
               zajezi vprašanja o vedenju politikov? Nimam razloga sam, da ne bi verjel, da so bili
               v zadregi, zato naj se pokaže kaseta, saj bo zadrega na obrazih na posnetku gotovo
               vidna, če je bila res prisotna</p>
               <p>In nenazadnje, tam so bili številni tukaj prisotni tudi, čeprav je danes malo ljudi,
               politiki iz vladnih vrst - nihče ni vstal in odkorakal, kot to storijo v tujini!
               Hvala lepa.</p>
            </sp>
            <sp xml:id="SDZ3-Redna-37-2004-06-14.sp228">

               <speaker>PODPREDSEDNIK VALENTIN POHOREC:</speaker>

               <p>Hvala. Mirko Bandelj ima besedo.</p>
            </sp>
            <sp xml:id="SDZ3-Redna-37-2004-06-14.sp229">

               <speaker>MIRKO BANDELJ:</speaker>

               <p>Lahko bi tudi rekel, da se tokrat zelo dobro počutim, ko poslušam vaša razglabljanja
               in si sploh ne znam predstavljati, iz katerega sistema ste padli. Ampak še enkrat
               rečem, ne znam si predstavljati, da bi lahko v tej državi urad vlade za informiranje
               skrbel za to, da bo javnost informiranja o nečem, kar je funkcija medijev. In jaz sem
               lahko, kvečjemu lahko rečem, zadovoljen, da mediji niso padli na te provokacije, ki
               jih poskušati sedaj vi nekako izpogajati. Tudi še enkrat ponavljam, da se nihče ni
               obrnil na nobeno od vladnih služb v zvezi z nikakršnim incidentom, ki bi se zgodil v
               Novem mestu na proslavi Krke. Nihče! In tudi če bi se! Hvala bogu, lahko rečem, da
               tako rekoč večina v tej državi smo le pametni ljudje in vemo, da za kaj takega
               nisopristojne vladne službe. In tudi to, da bi moral reagirati, da bi morale vladne
               službe reagirati na nek zapis iz nekega Žurnala, se mi zdi, da je popolnoma
               deplasirano in primerno kvečjemu za neke kavarniške razprave. Moram tudi reči, da si
               ne znam predstavljati države in vlade v svetu, ki bi morala - recimo, da bi morala -
               vaše skeče pa vaše nastope komentirati. Hvala bogu, take države ni in je, upam, na
               tem teritoriju nikoli več ne bo. Hvala.</p>
            </sp>
            <sp xml:id="SDZ3-Redna-37-2004-06-14.sp230">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Jožef Jerovšek ima besedo.</p>
            </sp>
            <sp xml:id="SDZ3-Redna-37-2004-06-14.sp231">

               <speaker>JOŽEF JEROVŠEK:</speaker>

               <p>Hvala lepa. Moram protestirati proceduralno nad takim nivojem odgovarjanja, da
               govorijo kavarniških nastopih. Takšni odgovori vlade lahko povzročijo, po mojem
               mnenju, tudi resne posledice za slovensko državo. In si ne dovolim, da se govori o
               kavarniških, jaz sem samo prebral, kaj se je zgodilo, v medijih in mislim, da gre za
               dokaj resen dogodek in pravzaprav z mojim vprašanjem pa skušam zaščititi ugled
               države, ne pa ga prizadeti. Hvala lepa.</p>
            </sp>
            <sp xml:id="SDZ3-Redna-37-2004-06-14.sp232">

               <speaker>PODPREDSEDNIK VALENTIN POHOREC:</speaker>

               <p>Ivan Mamić ima vprašanje za ministra za promet, doktorja Marka Pavliha, prosim.</p>
            </sp>
            <sp xml:id="SDZ3-Redna-37-2004-06-14.sp233">

               <speaker>IVAN MAMIĆ:</speaker>

               <p>Hvala za besedo. Krajani Podnanosa in Hrašč v Vipavski dolini s podporo ostalih
               krajanov okoliških vasi so lansko jesen protestirali in podpisovali peticijo za
               pospešitev gradnje spodnjega odseka hitre ceste Razdrto-Vrtojba v dolžini 4,7
               kilometrov. Njihova skrb je velika, ker se sedanji promet približno 7.000 vozil
               dnevno vali skozi naselje Podnanos po prometnici, ki je le tri metre odmaknjena od
               osnovne šole z enim samim prehodom za pešce. Razen nevarnosti za otroke tak promet
               povzroča tudi hrup, ki moti te otroke pri pouku.</p>
               <p>Odgovor Darsa so dobili, da že v začetku letošnjega leta gre v razpis izdelava trase.
               Kaže, da je to bil le pesek v oči krajanom. Zakaj bi po planu dinamike gradnje tega
               dela hitre ceste šele stekla izdelava projektne dokumentacije? Se pravi,
               dokumentacija zamuja več kot pol leta. To po moji logiki pomeni zamik najmanj za eno
               leto. Jaz sicer mislim, da bo do konca leta 2007. končana izdelava te ceste, kakor je
               napisano v nacionalnem programu, toda razbremenitev obstoječe prometnice je
               življenjskega pomena za krajane, sploh pa za otroke in če so sredstva deponirana, kot
               so to trdili tudi meni predstavniki Darsa, me zanima, kaj se še čaka. Ker sem sam
               sodeloval v vsej tej zadevi, skupaj s krajani in vodstvom občine Vipava, se čutim
               odgovornega, da dobim resničen odgovor na njihova pogosta vprašanja:</p>
               <p>Kdaj se bo začela gradnja oziroma kdaj bodo otroci začeli hoditi v šolo brez
               spremstva staršev in iz šole čez cesto brez spremstva učiteljev po pouku?</p>
               <p>Torej, kdaj bo razpis? To je glavno vprašanje.</p>
               <p>Sedaj bi še kot dodatek podal, da je treba povedati, da 4,7 kilometra hitre ceste ob
               ugodnih pogojih ni nikakršen problem narediti v nekaj mesecih, toda na terenu, ki je
               ugoden. Na tem terenu, o katerem govorim, je treba cesto pilotirati tudi do 30 metrov
               globoko .../Znak za konec razprave./... Na tem delu odseka sta predvidena še dva
               dvocevna predora dolžine okrog 0,5 kilometra, se pravi krat dva, je en kilometer.
               Težavnost gradnje se povečuje še s tem, da je v strmini - toliko težje, ker je treba
               narediti dostopne poti, ki jih potem ne bo. Skratka gre v tehničnem smislu za zelo
               težak pa tudi drag odsek.</p>
               <p>Torej, kdaj bo razpis, da bodo ljudje vsaj vedeli približno, kdaj bo konec težav?
               Hvala.</p>
            </sp>
            <sp xml:id="SDZ3-Redna-37-2004-06-14.sp234">

               <speaker>PODPREDSEDNIK VALENTIN POHOREC:</speaker>

               <p>Minister, imate besedo za odgovor. Prosim.</p>
            </sp>
            <sp xml:id="SDZ3-Redna-37-2004-06-14.sp235">

               <speaker>DR. MARKO PAVLIHA:</speaker>

               <p>Hvala lepa. Čeprav smo šele pred nekaj urami vaše vprašanje dobili, smo vseeno
               poskušali pripraviti čim bolj izčrpen odgovor. Pa bi predlagal, da ga kar preberem v
               duhu čim bolj racionalne izrabe časa.</p>
               <p>Zaradi težav pri odkupu zemljišča, vojaškega poligona, ni bila mogoča gradnja hite
               ceste po veljavnem lokacijskem načrtu. Predlagana spremenjena trasa po varianti
               Brnica - sever 1 je bila zasnovana racionalno, vendar pa so tako spremenjenemu poteku
               trase hitre ceste zaradi približanja naseljem Hrašče in Poreče, ostro nasprotovali
               krajani Hrašč, Poreč in Podnanosa ter komisija za sprejemanje gradnje hitre ceste
               Razdrto - Vipava, ki deluje v okviru občine Vipava. Zato je bila izdelana dodatna
               prevetritev spremenjenega poteka trase hitre ceste.</p>
               <p>Nova varianta, imenovana Civ-1, je bolj odmaknjena od naselja Hrašče proti Pobočju.
               Iz primerjave med varianto Civ-1 in varianto Brnica - sever 1 izhaja, da sta obe
               tehnično izvedljivi, vendar pa je prednost prve v manjšem odstopanju od že sprejetega
               lokacijskega načrta ter v večji oddaljenosti od naselij Hrašče in Poreče zaradi česar
               je tudi bolj sprejemljiva za občino in prizadete krajane. Varianta Civ-1 je iz večine
               okoljskih vidikov ugodnejša od variante Brnica - sever 1, njena slabost pa se kaže v
               povečanju investicijskih stroškov, saj je okoli 780 milijonov SIT dražja od variante
               Brnica - sever 1. Za spremenjen potek trase hitre ceste bo treba izvesti celoten
               postopek spremembe lokacijskega načrta in tudi druge aktivnosti, ki bodo podlaga za
               sklenitev pogodbe za izgradnjo in samo izgradnjo. Točnega datuma seveda vam pa v tem
               trenutku ne morem dati. Hvala.</p>
            </sp>
            <sp xml:id="SDZ3-Redna-37-2004-06-14.sp236">

               <speaker>PODPREDSEDNIK VALENTIN POHOREC:</speaker>

               <p>Hvala za odgovor. Ivan Mamić ima še dopolnilno vprašanje.</p>
            </sp>
            <sp xml:id="SDZ3-Redna-37-2004-06-14.sp237">

               <speaker>IVAN MAMIĆ:</speaker>

               <p>Ne bom rekel, da govorite neresnico, ker niti niste sodelovali v tej zadevi, samo ta
               sprememba, to je tretja varianta, ki je bila sprejeta, tako imenovana vmesna ali - ne
               vem kako so jo že imenovali - je tudi dražja itn. Ampak ni bistvo problema v tem.
               Bistvo problema je, kot sem omenil, prometnica skozi Podnanos. Samo to, kar vi sedaj
               pravite, to so meni odgovorili Darsovci že pred novim letom, da je načrt narejen, da
               bo razpis takoj po novem letu stekel. To se pravi, oni so meni metali pesek v oči in
               tudi vam, če so tako odgovorili. Lepo bi prosil, bomo dostavili zapisnike z občine
               Vipava, saj sem sodeloval v tej zadevi. Tudi ker sem tudi gradbenik in me te stvari
               zanimajo in jih poznam in tako naprej. Lepo vas prosim, poskusite dobiti pravi
               odgovor od Darsa. Hvala.</p>
            </sp>
            <sp xml:id="SDZ3-Redna-37-2004-06-14.sp238">

               <speaker>PODPREDSEDNIK VALENTIN POHOREC:</speaker>

               <p>Minister, imate besedo še za dopolnilni odgovor.</p>
            </sp>
            <sp xml:id="SDZ3-Redna-37-2004-06-14.sp239">

               <speaker>DR. MARKO PAVLIHA:</speaker>

               <p>Bom pridobil podatke in videl, kako se zadeva dogaja.</p>
            </sp>
            <sp xml:id="SDZ3-Redna-37-2004-06-14.sp240">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo dajem Rudolfu Petanu za vprašanje ministru za šolstvo, znanost in
               šport, ki ga trenutno ni tu - upam, da posluša v bližini in da bo prišel -, dr.
               Slavku Gabru. Prosim.</p>
            </sp>
            <sp xml:id="SDZ3-Redna-37-2004-06-14.sp241">

               <speaker>RUDOLF PETAN:</speaker>

               <p>Kolikor vem, je minister tu, ne bi dvakrat ponavljam, bom počakal toliko.</p>
            </sp>
            <sp xml:id="SDZ3-Redna-37-2004-06-14.sp242">

               <speaker>PODPREDSEDNIK VALENTIN POHOREC:</speaker>

               <p>Dr. Slavko Gaber, upam, da posluša. Jaz predlagam, da ne bo zadrege, zamenjavo.
               Besedo bom dal Alojzu Soku ... No, je že dr. Gaber tu. Začeli bomo s tem poslanskim
               vprašanje. Gospod Rudolf Petan ima besedo.</p>
            </sp>
            <sp xml:id="SDZ3-Redna-37-2004-06-14.sp243">

               <speaker>RUDOLF PETAN:</speaker>

               <p>Hvala za besedo. Ministru za šolstvo, znanost in šport bi želel postaviti vprašanje
               sledeče vsebine. Gospod minister, kako komentirate dogodek na FDV, fakulteti za
               družbene vede, ko je referentka na omenjeni fakulteti postavila pred vrata pripadnika
               slovenske vojske, ki sta želela urediti študijske zadeve, bila pa sta v uniformi
               slovenske vojske, torej v oblačilih, ki jima jih je predpisala slovenska država in
               zahtevala, da jih tudi nosita. In na tej fakulteti ta uniforma predstavlja oviro za
               urejanje zadev. Ker ne gre za kakršnokoli učno ustanovo, ampak za tisto, ki
               izobražuje na katedri za obramboslovje tudi ljudi, ki jih bo kar nekaj moralo po
               končanem študiju nositi uniformo.</p>
               <p>Glede na omenjeno in glede na to, da je na omenjeni fakulteti predavatelj tudi sam
               minister za obrambo, dobi človek nehote občutek - ni nujno, da je to res tako, ampak
               dobi se občutek -, da gre za neke stare zamere ali pa, da so tam zaposleni ljudje, ki
               - ne vem, mogoče je malo prehud izraz, ne trdim, da je to tako, ampak človek si lahko
               tudi tako misli -, da so to ljudje, ki sovražijo vse, kar diši po inštitucijah
               slovenske države, razen mogoče plače, ki jo dobijo. Lahko si tako mislimo, zato
               sprašujem.</p>
               <p>Gospod minister:</p>
               <p>Ali menite, da je prav, da se uslužbenec ali uslužbenka obnaša kot država v državi in
               sramoti državne institucije in tolmači pravila po svoje, po birokratsko, na škodo
               države in predvsem uporabnikov ter sama določa, kdo je primerno oblečen ali ne?</p>
               <p>Ne nazadnje je ta oseba tam zaradi uporabnikov, to je zaradi študentov, rednih ali
               izrednih, ali ob delu ali kakršnihkoli, in bi bilo prav, da bi se osebe, ki
               opravljajo takšno delo, tega tudi zavedale. Ali pa si mogoče nekateri, v konkretnem
               primeru ta oseba, mogoče tudi jemlje pristojnosti, ki ji ne gredo in je mogoče
               prekoračila svoje pristojnosti. Hvala za odgovor.</p>
            </sp>
            <sp xml:id="SDZ3-Redna-37-2004-06-14.sp244">

               <speaker>PODPREDSEDNIK VALENTIN POHOREC:</speaker>

               <p>Hvala za vprašanje. Minister ima besedo za odgovor.</p>
            </sp>
            <sp xml:id="SDZ3-Redna-37-2004-06-14.sp245">

               <speaker>DR. SLAVKO GABER:</speaker>

               <p>Spoštovani gospod podpredsednik, spoštovani gospod poslanec! V skladu z ureditvijo v
               tej državi smo se za odgovor obrnili na univerzo v Ljubljani in tudi na fakulteto za
               družbene vede, kjer je do tega dogodka prišlo. Sam vam bom njihove pisne odgovore,
               ker jih imam pred seboj, tudi predal.</p>
               <p>Želel pa bi reči to, da sam ocenjujem, da je ta neljub dogodek po moje kazal na
               pretirano gorečnost koga od zaposlenih na fakulteti in na pretirano skrb za to, da bi
               preozko razumeli sicer dejansko zapisan 9. člen statuta Univerze v Ljubljani, ki vam
               ga bom, če dovolite, prebral. Ta namreč pravi: "Uniformirani pripadniki policije ali
               oboroženih sil ne smejo nepovabljeni vstopiti v prostore univerze, razen v
               nujnihprimerih posredovanja, ko je v nevarnosti življenje in telo ali premoženje." Da
               je takšen zapis mogoče najti v statutu Univerze v Ljubljani, ni nič posebnega, takšne
               zapise najdete v kar lepem številu podobnih aktov po univerzah v Evropi in gre za
               zelo izrazit znak zagotavljanja avtonomije tega šolskega prostora. Seveda pa ta člen
               ne meri na vstopanje študirajočih na neki instituciji v to institucijo. Če pravilno
               razumemo pojasnilo tudi rektorata ljubljanske univerze, pa tudi dekanata, gre za to,
               da v tehprimerih je ta vstop tekoč in ni posebnih težav, seveda kadar gre za
               študijski proces. In nam sporoča, posredno seveda tudi vam, da sta omenjena gospoda
               svoje posle, ki sta jih urejala za tretjo osebo, lahko opravila. Torej tisto, zaradi
               česar sta prišla na fakulteto, sta ta dan tudi opravila, čeprav tega nista počela
               zase. Verjamem pa, da bo tudi ta javna diskusija izčistila smisel 9. člena statuta,
               ki je predvsem ta, da policija kot korpus ne more vstopati v prostore univerze, ne da
               bi bila tja povabljena. In tudi takrat lahko samo izjemoma vstopa. In enako velja za
               vojsko. Za vse nas oziroma za vse državljane in državljanke, ki pa nosijo uniformo,
               pa bo veljalo, da poskrbijo za to, da je razvidno in da se ve, da so zaradi
               študijskih namenov prisotni v teh institucijah.</p>
               <p>Verjamem pa, da ne gre za kakršnokoli zlonamerno ali pa kakršnokoli drugo do države
               neprijazno ravnanje te fakultete. Vi ste že sami omenjali ljudi, ki s te fakultete
               prihajajo. Jaz bi jih lahko naštel še nekaj, ki vsekakor so celo precej visoko v
               institucijah te države, in ta fakulteta je tudi v času osamosvajanja več kot
               dokazala, da so ljudje, ki so tam doštudirali, bili pripravljeni marsikaj zastaviti
               tudi za to državo.</p>
               <p>Hvala.</p>
            </sp>
            <sp xml:id="SDZ3-Redna-37-2004-06-14.sp246">

               <speaker>PODPREDSEDNIK VALENTIN POHOREC:</speaker>

               <p>Rudolf Petan ima še dopolnilno vprašanje. Prosim.</p>
            </sp>
            <sp xml:id="SDZ3-Redna-37-2004-06-14.sp247">

               <speaker>RUDOLF PETAN:</speaker>

               <p>Hvala za besedo. Torej, gospod minister, moram priznati, da sem zadovoljen s tem,
               kar sem slišal.</p>
               <p>Vprašal sem še posebej zato, ker to ni kakršnakoli fakulteta, ampak jaz bom rekel,
               da bom čimbolj poenostavil - je matična za, recimo, ministrstvo za obrambo, ker
               nimamo vojaškega šolstva. In to je tista osnovna fakulteta, ki izobražuje kader za to
               področje. In zato je malce nenavadno, tudi če bi bilo kakorkoli drugače, da se
               pripadniki slovenske vojske v uniformi ne bi mogli tam pojaviti za študijske zadeve.
               Za kaj drugega jaz razumem. Ker po tej logiki se tudi pripadniki slovenske vojske, ne
               vem, bom mogoče malce pretiraval, ne bi smeli pojaviti na krvodajalski akciji, ker bi
               kdo takoj našel, da pač to ne gre.</p>
               <p>Ampak odgovor, ki ste mi ga dali, mi daje neko upanje ali pa neko podlago, da je šlo
               verjetno za neko preveč birokratsko obravnavanje nekega predpisa. Tudi če takšen
               predpis je - in jaz verjamem, kar ste mi prebrali -, potem bi se verjetno morali
               vprašati, če je čisto pravilno napisan. Mogoče je res malce tako dvoumen, da ga lahko
               razlagamo tako ali pa drugače. Da ne bi prišlo do takšnih dvoumnih tolmačenj, bo
               verjetno potrebno okoli tega razčistiti,tako kot ste tudi sami omenili, in se malce
               pogovoriti. Bilo bi zelo nenavadno, da se to dogaja na matični fakulteti za slovensko
               vojsko. Sedaj, ko ste tudi sami omenili, ko so kadri iz te fakultete pokazali svoje
               znanje in so prispevali svoje k ustanovitvi slovenske države. In tudi sedaj, ko
               zagotavljajo kader za slovensko vojsko in, kot veste, smo sedaj postali tudi članica
               Nata in slovenska vojska je morala biti deležna velikega preverjanja in harmonizacije
               s standardi Nata. Tako upam, da se bo to zgodilo, kar ste vi predlagali, tako da do
               podobne samovolje ali pa preveč birokratskega tolmačenja ne bo prišlo. Hvala lepa.
           </p>
            </sp>
            <sp xml:id="SDZ3-Redna-37-2004-06-14.sp248">

               <speaker>PODPREDSEDNIK VALENTIN POHOREC:</speaker>

               <p>Hvala. Želite še besedo za odgovor, prosim.</p>
            </sp>
            <sp xml:id="SDZ3-Redna-37-2004-06-14.sp249">

               <speaker>DR. SLAVKO GABER:</speaker>

               <p>Povsem na kratko. Poglejte, da se tako kot marsikje v Sloveniji tudi na univerzi
               pravila ravnanj dograjujejo in da je tako kot marsikje drugje tudi tukaj vprašanje
               interpretacije člena v statutu, ki se meni zdi relativno korektno zapisan, ampak
               nisem pravnik in bo že kdo drug presodil o tem Da se torej to ravnanje v skladu s tem
               členom šele formira. Meni ni znano, da bi doslej imeli kakršenkoli zaplet v, ne vem,
               zadnjem desetletju te vrste na univerzi. Še več, z univerze mi sporočajo, da je
               rektor do sedaj še vedno, ob vnaprejšnjem zaprosilu za vstop teh oseb tudi v druge
               fakultete, kjer ne gre za to, o čemer vi govorite, da je katedra za obramboslovje del
               te fakultete, to odobril. Sam razumem to diskusijo kot dobronamerno in računam tudi,
               da se bodo stvari urejale bodisi z dopolnitvijo razlag ali pa z dopolnitvijo predvsem
               ravnanj v to smer. Hvala.</p>
            </sp>
            <sp xml:id="SDZ3-Redna-37-2004-06-14.sp250">

               <speaker>PODPREDSEDNIK VALENTIN POHOREC:</speaker>

               <p>Hvala, minister. Besedo bo dobil Franc Pukšič. Ima vprašanje za ministra za zunanje
               zadeve, doktorja Dimitrija Rupla, ki je opravičeno odsoten, ker sodeluje na zasedanju
               sveta Evropske unije za splošne zadeve in zunanje odnose. Ampak vprašanje želite
               kljub temu postaviti? Ja, imate besedo.</p>
            </sp>
            <sp xml:id="SDZ3-Redna-37-2004-06-14.sp251">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Žal, da tega na začetku poslanskih vprašanj niste
               povedali, da gospoda Dimitrija Rupla na seji za poslanska vprašanja ne bo.</p>
               <p>Razpis, ki sta ga dali dve ministrstvi, ministrstvo za kulturo in ministrstvo za
               zunanje zadeve, v Uradnem listu na osnovi zakonodaje in pravilnikov je sledeč, in
               sicer: ciljni razpis za izbor osrednje revije za Slovence po svetu.</p>
               <p>Iz tega razpisa so razvidni tudi razpisni pogoji. Prvič. Splošni pogoji za
               sodelovanje na razpisu, kjer izrecno piše "izpolnjevanje pogodbenih obveznosti do
               Republike Slovenije v preteklosti". Potem razpisni kriteriji: "Prednostno bodo
               obravnavani projekti predlagateljev, ki so v preteklosti izkazali smisel za
               gospodarno opravljanje izdajateljske dejavnosti." Pod "Izpolnjevanje razpisnih
               pogojev" pa piše: "Posebna strokovna komisija, ki jo imenujeta predstojnika
               financerjev, bo izvedla odpiranje vlog in jih ocenila. Vloge, ki ne izpolnjujejo
               splošnih pogojev" in tako dalje - bodo pač zavržene. In pod 6.2, "Uporaba
               kriterijev". Izbran bo tisti projekt predlagatelja, ki bo v postopku izbire najbolje
               ocenjen oziroma ovrednoten in bo dosegel najvišje število točk.</p>
               <p>Glede na namig, da temu ni bilo tako pri izbiri izvajalca revije za Slovence v
               zamejstvu in po svetu, smo na seji komisije za Slovence v zamejstvu in po svetu, na
               24. seji 29. aprila, ki ji je prisostvovala tudi direktorica Urada za Slovence v
               zamejstvu in po svetu - sem ji postavil vprašanje.</p>
               <p>Sprašujem: Ali je bil predlog strokovne ocene drugačen, kot je bila potem odločitev
               ministrstva? Na osnovi razpisa, ki je bil v Uradnem listu objavljen, torej ciljni
               razpis za izbor osrednje revije, bi seveda lahko bil odgovor direktorice Jadranke
               Šturm Kocjan samo - da. Njen odgovor je pa bil: "Da, bil je drugačen." To pomeni,
               ministrstvo se je odločilo v nasprotju z razpisanimi pogoji. V nasprotju s tem, kar
               so sami razpisali.</p>
               <p>Ministra sprašujem: Kaj bo naredil z direktorico Jadranko Šturm, ki krši razpisane
               pogoje in dela v nasprotju z zakonom?</p>
            </sp>
            <sp xml:id="SDZ3-Redna-37-2004-06-14.sp252">

               <speaker>PODPREDSEDNIK VALENTIN POHOREC:</speaker>

               <p>Hvala lepa za postavljeno vprašanje, na katerega bo odgovorjeno v skladu s
               poslovnikom v roku 30 dni.</p>
               <p>Sledi poslansko vprašanje kolega Alojza Soka ministru za informacijsko družbo.
               Prosim.</p>
            </sp>
            <sp xml:id="SDZ3-Redna-37-2004-06-14.sp253">

               <speaker>ALOJZ SOK:</speaker>

               <p>Hvala lepa za besedo, spoštovani podpredsednik. Gospa ministrica, ministra, kolegice
               poslanke, kolegi poslanci.</p>
               <p>Torej, jaz bom vprašal, morebiti sem to že vprašal, danes je predsednik vlade tukaj
               kolegu Janši rekel, da že šestič sprašuje isto, ampak zanimivo je, da človek šestkrat
               vpraša, pa še vedno ni uresničeno. Tako bom ministra vprašal še enkrat v zvezi z
               vračili vlaganj za razvoj telekomunikacij.</p>
               <p>Namreč, vlada je že sprejela in bo parlamentu predlagala, da se rok za zbiranje vlog
               podaljša do 7. decembra. Očitno je, da gre za podaljšanje prek volitev, se pravi, da
               se s tem pač pridobi čas in da se v tem predvolilnem času varčevalcem obljublja
               nekaj, kar vlada skorajda dve leti po referendumu, ki je nedvoumno določil, da je
               treba preveč plačana sredstva vrniti, ni uresničila.</p>
               <p>Zanima me: Kaj lahko vlada v teh šestih mesecih naredi v tej smeri, da bodo
               vlagatelji lahko pridobili podatke, ki jih do sedaj očitno niso mogli pridobiti? Ter:
               Kako in na kakšni osnovi vlada lahko pravi, da zamik tega roka dejansko ne bo vplival
               na roke za izvedbo teh vračil?</p>
               <p>Tu je seveda jasno, da se s tem rok zavlačuje, da se rok prelaga, razen seveda, če
               vlada vsega tega ne jemlje resno in tudi ne misli teh sredstev vrniti. Rad bi povedal
               še to, da po podatkih o poslovanju Telekoma izhaja, da je lani Telekom ustvaril za
               5,7 milijarde slovenskih tolarjev skupnih prihodkov, od tega kar 10,3 milijarde
               čistega dobička. Sredstva, ki jih je pa treba vrniti vlagateljem, pa znašajo po oceni
               nekje okrog 20 milijard slovenskih tolarjev, kar pomeni, da bi Telekom ta vračila
               lahko začel izvrševati, preden se bo začela prva faza privatizacije Telekoma.</p>
               <p>Torej, če ponovim, se vprašanje glasi: Kaj bo vlada v teh šestih mesecih storila, da
               bodo vlagatelji lahko pridobili podatke, če jih do sedaj niso mogli pridobiti v vsem
               tem času od referenduma naprej? Torej, dejansko mislim, da gre samo za zavlačevanje
               in pridobivanje časa zaradi volitev, ki so pred nami. Hvala lepa za odgovor.</p>
            </sp>
            <sp xml:id="SDZ3-Redna-37-2004-06-14.sp254">

               <speaker>PODPREDSEDNIK VALENTIN POHOREC:</speaker>

               <p>Hvala. Preden bi dal besedo dr. Gantarju, moram kolegu Pukšiču pojasniti, da je -
               tako imam informacijo - predsednik državnega zbora, gospod Pahor, opravičil odsotnost
               Vlada Dimovskega in Dimitrija Rupla ob začetku seje. Toliko samo v informacijo. Hvala
               lepa. Dr. Gantar, imate besedo za odgovor.</p>
            </sp>
            <sp xml:id="SDZ3-Redna-37-2004-06-14.sp255">

               <speaker>DR. PAVEL GANTAR:</speaker>

               <p>Hvala lepa. Zahvaljujem se gospodu poslancu Soku za vprašanje, na katerega bom
               odgovoril, hkrati pa obžalujem, da gospod poslanec Pavel Rupar ni uspel priti na sejo
               in zastaviti poslanskega vprašanja, za katerega sem odgovor pripravil in bi nanj z
               veseljem odgovoril. Ampak nič zato. Torej, na vprašanje bom odgovoril z naslednjim
               pojasnilom in potem konkretno na konkretno vprašanje.</p>
               <p>Zakon o vračilu vlaganj posega v več kot 20-letno časovno obdobje. Iz tega razloga
               so se pri izvajanju zakona pokazale nepredvidljive in zelo različne življenjske
               situacije. Skratka, ugotovili smo, da ena pogodba ni enaka drugi in da so pri vsaki
               pogodbi kakšne specifične okoliščine, pogodbene klavzule ali določila, ki zahtevajo
               res skrbno posamično obravnavo. Pri tem seveda gre tudi za oteženo iskanje pogodb ter
               drugih verodostojnih javnih listin, na podlagi katerih lahko upravičenci uveljavljajo
               pravico do vračila vlaganj. Poleg tega so se kot pogodbeni partnerji pojavile tudi
               stanovanjske zadruge in temeljne organizacije kooperantov, ki kot pravne osebe niso
               predvidene za vračilo vlaganj, so pa nastale na podlagi združitve fizičnih oseb, ki
               pa so predvideni kot končni upravičenci. V praksi se jepokazalo tudi to, da zaradi
               narave pogodbenih razmerij med strankami odprtih vprašanj nikakor ni mogoče
               pospeševati in da vsako posamezno vprašanje zahteva tako rekoč individualno
               obravnavo.</p>
               <p>Vlagatelj ocenjuje torej vlada, da potem ko se je tako rekoč rok iztekel - pred
               iztekom roka, da niso bile vsem potencialnim upravičencem dane možnosti enakopravne
               obravnave, da tisti, ki so imeli razvidno čisto situacijo, so to lahko takoj storili.
               Tisti, ki pa nimajo takih čistih situacij, pa rabijo dodaten čas, dapridobijo
               dokumente, da razčistijo vprašanja in lahko vložijo vlogo.</p>
               <p>V pomoč pri iskanju teh pogodb smo ob vsakem posameznem vprašanju urgirali na
               Telekom, hkrati pa je ministrstvo za informacijsko družbo objavilo tudi seznam
               pogodb, ki je bil sicer narejen za druge potrebe - lastninsko preoblikovanje. Je pa
               zelo dobra orientacija za vse, ki pogodbe morebiti nimajo, pa se znajdejo na tem
               spisku, da lahko poiščejo tako pogodbo.</p>
               <p>Zato seveda moram na to vprašanje odgovoriti, in to ravno obratno, kot predpostavlja
               gospod poslanec Sok. Prav podaljšanje roka za vračilo vlaganj je dosledna zaveza
               vlade, da spoštuje in izpolnjuje referendumske odločitve, ker daje tistim, ki imajo
               težjo situacijo pri iskanju teh listin, več časa na razpolago, da jih lahko
               najdejo.Nikakor ne pomenijo odlaganja vračanja sredstev, ker je to tako ali tako
               povezano v zakonu s privatizacijo Telekoma, ki je pa letos seveda ni in se bo, kot
               sem že večkrat najavil, začela v letu 2005. Hkrati smo seveda ugodili tudi
               predstavnikom civilne družbe, recimo, skupnosti občin in številnimi individualnim
               pobudam, da bi ta rok podaljšali.</p>
               <p>Zakaj do 7. decembra? Popolnoma napačno, kot sklepa poslanec gospod Sok - treba je
               vedeti, da bo zakon sprejet v sredini julija, začel bo veljati, recimo, julija, konec
               julija, da so to počitniški meseci in da je dejanski efektivni čas za urediti zadeve
               samo september, oktober in november. Torej, gre realno za tri mesece efektivnega
               dela, efektivnega časa, v katerih je mogoče resnično nekaj narediti. In zdelo se
               namje prav, da damo fer in pošten rok za tako, kar truda polno delo. Sicer pa bo imel
               poslanec gospod Sok priložnost, da glasuje proti zakonu, če misli, da upravičenci ne
               zaslužijo dodatnega roka, da poiščejo svojo dokumentacijo. Hvala lepa.</p>
            </sp>
            <sp xml:id="SDZ3-Redna-37-2004-06-14.sp256">

               <speaker>PODPREDSEDNIK VALENTIN POHOREC:</speaker>

               <p>Hvala lepa, minister. Očitno kolega Sok ni zadovoljen z odgovorom in želi še
               dopolnitev. Prosim.</p>
            </sp>
            <sp xml:id="SDZ3-Redna-37-2004-06-14.sp257">

               <speaker>ALOJZ SOK:</speaker>

               <p>Dobro je, da danes ta tehnika omogoča, da ostane vse zapisano, kaj kdo povem. Tako
               bo to še aktualno, kar ste danes tukaj izjavili. Jaz seveda ne bom glasoval proti.</p>
               <p>Ampak poglejte, če nekdo pogodbe do sedaj ni našel, potem vi v teh treh mesecih ne
               boste omogočili, da jo bo našel. To je prvo. Se pravi, vlada ni naredila vsega, da bi
               dejansko tisti, ki ni našel, to našel. Če nekje obstaja, potem bi jo moral najti,
               razen če je ni. Noben rok ne pomaga.</p>
               <p>Kar se pa tiče tega, da pravite, da so nastale nove okoliščine in da so se nekatere
               fizične osebe združile v pravne osebe, pravne osebe pa po zakonu niso upravičene do
               vračila, tega pa spet z rokom ne morete rešiti. Če pa hočete to rešiti, pa morate
               zakon spremeniti. Zakona pa ne morete spremeniti, ker se je o zakonski dikciji
               glasovalo na referendumu in tukaj ste seveda v začaranem krogu. Se pravi, to, kar v
               zakonu piše, to boste morali čim prej razrešiti, in to so tiste fizične osebe, ki
               čakajo na to. Zato seveda sem vam jaz, verjamem, da takole malo provokativno to
               vprašanje postavil, ker razumem in verjamem, da vlada s tem pridobiva na času in
               ljudem nekako v megleni perspektivi nekaj obljublja, kar pa ne vem, če se bo na koncu
               tako končalo, kot so bile te obljube dane. Hvala lepa.</p>
            </sp>
            <sp xml:id="SDZ3-Redna-37-2004-06-14.sp258">

               <speaker>PODPREDSEDNIK VALENTIN POHOREC:</speaker>

               <p>Hvala. Minister, želite še dodatno pojasnilo? Prosim.</p>
            </sp>
            <sp xml:id="SDZ3-Redna-37-2004-06-14.sp259">

               <speaker>DR. PAVEL GANTAR:</speaker>

               <p>Vašega vprašanja nisem razumel kot provokacijo. Še enkrat bi rad opozoril. Razmere
               so zelo različne in zahtevajo individualno obravnavo in ta rok je bil prekratek. Če
               pogodbe so, potem se bodo našle. Če obstajajo druge verodostojne listine, s katerimi
               se da dokazati, da je posamezni upravičenec prispeval prek v zakonu določenih meril k
               izgradnji tega omrežja, bodo take listine prišle na dan in jih bomo lahko upoštevali.
               Če nobenih dokumentov ni in jih ni mogoče ne na ta način ne na drug izbrskati, je
               seveda vsakomur, vam in meni, jasno, da ni države, ki bi lahko nekomu dala neka
               sredstva, ne da bi pravzaprav izkazala upravičenje za to. To je povsem jasno.</p>
               <p>Še enkrat bi rad opozoril, da je ta predlog usmerjen prav v to, da se izpolni
               referendumsko odločitev, tako kot je bila definirana na referendumu. Hvala.</p>
            </sp>
            <sp xml:id="SDZ3-Redna-37-2004-06-14.sp260">

               <speaker>PODPREDSEDNIK VALENTIN POHOREC:</speaker>

               <p>Hvala, minister dr. Pavle Gantar. Besedo bom dal še mag. Janezu Drobniču, ki ima
               prav tako vprašanje za ministra za delo, družino in socialne zadeve, Vlada
               Dimovskega, ki ni prisoten. Vprašanje boste kljub temu zastavili.</p>
            </sp>
            <sp xml:id="SDZ3-Redna-37-2004-06-14.sp261">

               <speaker>MAG. JANEZ DROBNIČ:</speaker>

               <p>Hvala lepa za besedo. Vprašanje bom postavil, zato ker bi rad dobil ustni odgovor
               ministra dr. Dimovskega, torej ministra za delo, družino in socialne zadeve.</p>
               <p>Vprašanje se glasi tako: Zakaj se letos dodatek za rekreacijo upokojencem z majhnimi
               pokojninami ni uskladil za enak odstotek kot za tiste upokojence, ki so dobili
               pokojnino iz naslova bivših oficirjev JLA, uživalcev izjemnih pokojnin, borcev NOB in
               drugih uživalcev visokih pokojnin? Letošnji dodatek za rekreacijo slednjih kategorij
               znaša 12%, dodatek za rekreacijo za tako imenovane delavske pokojnine pa se je letos
               povečal samo za 4,3%. Gre za očitno diskriminacijo. Želim dobiti pojasnilo in
               odgovor.</p>
            </sp>
            <sp xml:id="SDZ3-Redna-37-2004-06-14.sp262">

               <speaker>PODPREDSEDNIK VALENTIN POHOREC:</speaker>

               <p>Hvala. Torej sem razumel, odgovor na naslednji seji. Nadaljujemo z vprašanji. Kolega
               Jože Tanko ima vprašanje za ministra za okolje, prostor in energijo.</p>
            </sp>
            <sp xml:id="SDZ3-Redna-37-2004-06-14.sp263">

               <speaker>JOŽE TANKO:</speaker>

               <p>Hvala lepa. Čez nekaj dni se bo sprostila prva petletna varčevalna stanovanjska shema
               z nekaj več kot 20.000 varčevalci. Po podatkih iz poročila o izvajanju stanovanjske
               varčevalne sheme jih velika večina varčuje predvsem zaradi ureditve lastnih
               stanovanjskih težav, ko gre za nakup stanovanja ali gradnjo hiše. Stanovanjski sklad
               in vlada sta že v začetku vpeljave tega namenskega varčevanja obljubljala bistveno
               povečano gradnjo stanovanj za trg in za najemni stanovanjski fond. Vendar v zadnjih
               petih letih ni bilo opaziti nobene povečane gradnje in povečane ponudbe stanovanj.
               Posledice so več kot očitne, saj je umetna vzbuditev nerealnih pričakovanj
               varčevalcev povzročila zelo visok skok cen stanovanj in stanovanjskih hiš, po
               podatkih več kot 40% v zadnjih letih. Na to, da je s cenami stanovanj nekaj narobe,
               kaže tudi to, da še tisto malenkost stanovanj, ki se jih zgradi za trg, ni moč
               prodati. Iz podatkov je tudi očitno, da kupna moč prebivalcev zaostaja za
               podražitvami stanovanj, kar pomeni, da se reševanje večine stanovanjskih problemov
               prenaša v prihodnost, to je na novo vlado. Še posebej pa je problematično, da se
               vlada, občine in stanovanjski sklad bolj posvečajo reševanju stanovanjskih težav pri
               gradnji za premožne, ne posvečajo pa dovolj pozornosti tistim, ki najtežje prihajajo
               do stanovanj, to je delavcem, mladim družinam, invalidom in podobnim kategorijam. Ti
               ne samo, da izredno težko zberejo potrebna sredstva za lastno stanovanje, ampak težko
               zagotovijo že sredstva za plačilo varščine in še težje za plačilo lastne udeležbe.</p>
               <p>Skratka, več kot očitno je, da projekt nacionalne varčevalne sheme ni uspešen in da
               vsaj nosilca nista sposobna zagotoviti ciljev stanovanjske politike.</p>
               <p>Zanima me: Zakaj vlada ni ukrepala kljub ugotovljenim bistvenim odstopanjem? In: Kaj
               pravzaprav namerava vlada storiti, da se bo to nevzdržno stanje na stanovanjskem trgu
               sploh lahko spremenilo?</p>
            </sp>
            <sp xml:id="SDZ3-Redna-37-2004-06-14.sp264">

               <speaker>PODPREDSEDNIK VALENTIN POHOREC:</speaker>

               <p>Minister Kopač, imate besedo za odgovor na postavljeno vprašanje.</p>
            </sp>
            <sp xml:id="SDZ3-Redna-37-2004-06-14.sp265">

               <speaker>MAG. JANEZ KOPAČ:</speaker>

               <p>Hvala. Na praktično identično vprašanje poslanca Soka sem danes že enkrat odgovarjal
               in seveda lahko to isto, kar sem povedal, ponovim znova gospodu Tanku.</p>
               <p>Sami ste se zapletli v kontradiktornost, ko ste rekli, ni stanovanjske gradnje,
               potem pa ste rekli, no, še tisto, kar se zgradi, se pa ne da prodati. Ne da se
               prodati zaradi tega, ker je gradnje zadosti. Ponudba je večja od povpraševanja. V tem
               je, lahko rečemo, tudi problem ali pa v tem je srečna okoliščina.</p>
               <p>Naj navedem podatke. V letih od 1991 do 2002 je bilo zgrajenih v Sloveniji skupaj
               75.822 stanovanj. Stanovanjska gradnja v tem letu in pa v drugi polovici lanskega
               leta beleži silen razcvet. Število novoizdanih gradbenih dovoljenj in število
               stanovanj, ki so se začela graditi, je skokovito zraslo, kar je razvidno iz zadnjih
               ekonomskih gibanj, ki jih objavlja urad za makroekonomske analize in razvoj.</p>
               <p>Stanovanjski sklad - pravite, da je bila nacionalna stanovanjska varčevalna shema
               neuspešna - je s svojo ponudbo dolgoročnega varčevanja, kjer država ponudi enomesečno
               premijo varčevalcem oziroma bankam, pri katerih ti varčevalci sklepajo ugodne
               pogodbe, angažiral sredstva prek 80.000 varčevalcev. V prvi rundi, torej pri prvi
               petletni vezavi, ko se sprosti 22.000 varčevalnih vlog, bo prišlo na trg 97 milijard
               tolarjev. Ogromen denar, ki pa seveda najde tudi ustrezno ponudbo. Ta ponudba je
               ponudba gradbenih torej investicijskih firm, ki investirajo oziroma gradijo
               stanovanja in pa seveda tudi ponudba stanovanjskega sklada. Stanovanjski sklad, kot
               sem omenjal že prej, je s svojo ponudbo ponudil cenovno sidro, ki je zadržalo cene za
               ta ali podobna stanovanja na ravni, ki jo je stanovanjski sklad določil. V Ljubljani
               in centru Ljubljane je to 130 evrov na kvadratni meter. Samo v prihodnjih; upam, da v
               mesecu ali dveh bo stanovanjski sklad ponudil novih 800 stanovanj, ki so namenjena
               predvsem temu, da ublažijo morebitni pritisk na dodatno povpraševanje, ki bo izšlo iz
               razvezane nacionalne stanovanjske varčevalne sheme oziroma petletnega paketa. Tako te
               vaše trditve seveda nikakor ne držijo.</p>
               <p>Ko pa ste omenjali, češ da, rešujemo samo probleme tistih, ki si lahko rešujejo svoje
               stanovanjske težave sami, pa naj vam povem še to. V letih od 1991 do 2003 smo
               zgradili skupaj 3342 socialnih stanovanj in 4737 neprofitnih, skupaj torej prek 8000
               tisoč najemnih stanovanj za kategorije, ki sodijo po novi zakonski terminologiji med
               neprofitne najemnine in da se ta znesek novozgrajenih neprofitnih stanovanj iz leta v
               leto povečuje tudi zaradi tega, ker je stanovanjski sklad šel v obsežen angažma
               skupaj z občinami, kjer občine dajo zemljišča, stanovanjski sklad pa denar za
               gradnjo.</p>
               <p>Stanovanjski sklad je, v to sem prepričan, uspel s svojo politiko ublažiti ali pa
               vsaj umiriti bistvene probleme pri stanovanjski oskrbi, ki so se v preteklosti
               pojavili. To, da je pa seveda še vedno veliko odprtih težav, pa nič ne skrivamo,
               ampak dejstvo pa je, da jih aktivno rešujemo. Hvala lepa.</p>
            </sp>
            <sp xml:id="SDZ3-Redna-37-2004-06-14.sp266">

               <speaker>PODPREDSEDNIK VALENTIN POHOREC:</speaker>

               <p>Hvala, magister Kopač. Še želite zahtevati dopolnilni odgovor?</p>
            </sp>
            <sp xml:id="SDZ3-Redna-37-2004-06-14.sp267">

               <speaker>JOŽE TANKO:</speaker>

               <p>Ja, vseeno bi me to spodbudo, ne vem, saj ni potrebno tako grobo poseči, vendar se mi
               pa potem pojavlja pa drugo vprašanje:</p>
               <p>Zakaj potem pa tako intenzivno spodbujamo nekaj, če že imamo na trgu višek in zakaj
               cene rastejo, če je na trgu presežek ponudbe?</p>
               <p>Jaz mislim, da na tem stanovanjskem trgu nekaj ne deluje v redu, če se kljub tako
               razkošni ponudbi stanovanj cene dvigujejo in so se v zadnjih nekaj letih dvignile za
               40%. To so podatki, ki so jih naredili analitiki.</p>
               <p>Naslednja stvar je pa tudi izredno problematično področje odnosa do tega
               stanovanjskega dela. Mi smo obravnavali zakon o dohodnini, kjer se je ta individualna
               olajšava, ki so jo državljani največkrat uporabljali za plačila kreditov, za
               investicije v stanovanja in v stanovanjske hiše, znižala za 33%. Skratka, mi smo zelo
               pomemben del, ki so ga državljani vlagali v obnovo stanovanjskega fonda, zaprli. Po
               drugi plati tudi nismo naredili prav veliko, kajti zakona, ki sem ga predlagal, da bi
               posebnim kategorijam ljudi omogočili dodatne podpore, da bi si pridobili stanovanje,
               to so recimo mlade družine, samohranilci,invalidi, to tudi ni padlo na ugodna tla. Na
               tem področju, kjer bi si državljani lahko tudi sami nekoliko pomagali to zadevo
               ublažiti, nismo storili nič.</p>
               <p>Po drugi strani pa sem prepričan, da je odnos varčevalcev tak, da si sami tega
               zagotoviti ne bodo mogli. In tudi dokazuje to, da odstopajo od .../Znak za konec
               razprave./... nacionalne stanovanjske sheme in tudi ponujenega stanovanja ne vzamejo,
               ker nimajo možnosti.</p>
               <p>Skratka, ponuja se nekaj, kar je izredno drago in kar je namenjeno nadstandardnim
               rešitvam, ni pa za standard državljanov ponujenega dovolj.</p>
            </sp>
            <sp xml:id="SDZ3-Redna-37-2004-06-14.sp268">

               <speaker>PODPREDSEDNIK VALENTIN POHOREC:</speaker>

               <p>Hvala. Minister Kopač, imate še besedo za odgovor.</p>
            </sp>
            <sp xml:id="SDZ3-Redna-37-2004-06-14.sp269">

               <speaker>MAG. JANEZ KOPAČ:</speaker>

               <p>Žal mi je, gospod Tanko, ampak vi kar navajate neke trditve, kar nekaj govorite.</p>
               <p>Poglejte, nacionalna stanovanjska varčevalna shema je povzročila to, da so tudi
               druge banke silno pocenile svoje stanovanjske kredite. To se je zgodilo. Danes se
               dogaja to, da se varčevalci v okviru nacionalne stanovanjske varčevalne sheme
               odločajo, da bodo najeli stanovanjski kredit pri drugih konkurenčnih bankah, ker
               ponujajo še nižje obrestne mere od teh, ki so bile po pogodbi dogovorjene z banko,
               pri kateri se je vezala vloga v okviru nacionalne stanovanjske varčevalne sheme. To
               smo z aktivno politiko dosegli. Skratka, bistveno smo znižali obrestne mere na
               stanovanjske kredite. To je prvi uspeh.</p>
               <p>Drugo, stanovanja se gradijo. Cene rastejo na elitnih lokacijah. V vsej Sloveniji,
               vključno z Ljubljano, pa je stanovanjski sklad na manj elitnih lokacijah s svojo
               ponudbo zasidral cenovno sidro. In tudi kvadratni meter stanovanj privatnih
               ponudnikov na tovrstnih območjih, primerljivih območjih, ne zraste preko zneska, ki
               ga je za svoja stanovanja ponudil stanovanjski sklad.</p>
               <p>Dejstvo je, da nam v Sloveniji še vedno manjka najemnih stanovanj. Zato je
               stanovanjski sklad šel zdaj tudi v bolj aktivno politiko zagotavljanja dodatnih
               najemnih stanovanj. To seveda ni moč narediti čez noč. Mi smo žal s stanovanjskim
               zakonom, ki je bil sprejet v času Demosove vlade, še tistih nekajprocentov najemnih
               stanovanj, ki smo jih imeli, v glavnem spravili v lastniška stanovanja. Tako smo
               danes država, ki med vsemi evropskimi državami ima daleč najmanj najemnih stanovanj v
               deležu vseh stanovanj. Zato seveda mladi ne morejo delati normalne stanovanjske
               kariere, ker si vsi rešujejo stanovanjski problem na način nakupa. To ni najbolj
               običajen način. Ampak če želimo, da to ni najbolj običajen način, moramo seveda
               povečati delež najemnih stanovanj. Tudi to počnemo z aktivno politiko
               stanovanjskegasklada. Ampak morate razumeti, da to ne gre čez noč. To je strukturni
               problem, ki se ga rešuje dolga leta.</p>
               <p>Kakorkoli že, ni nam moč očitati, da ne rešujemo teh problemov in ni nam moč očitati
               neuspehov. Še enkrat pa poudarjam, seveda ostaja vrsta problemov, ki jih bo treba
               tudi v prihodnje z aktivno politiko reševati. Instrumentarij pa smo uzakonili in
               vpeljali. Hvala lepa.</p>
            </sp>
            <sp xml:id="SDZ3-Redna-37-2004-06-14.sp270">

               <speaker>PODPREDSEDNIK VALENTIN POHOREC:</speaker>

               <p>Hvala ministru. Še zadnje vprašanje. Zastavil ga bo dr. Jože Bernik ministrici za
               pravosodje, gospe Zdenki Cerar. Prosim.</p>
            </sp>
            <sp xml:id="SDZ3-Redna-37-2004-06-14.sp271">

               <speaker>DR. JOŽEF BERNIK:</speaker>

               <p>Hvala lepa, gospod podpredsednik. Gospa ministrica, minister je pa že šel!</p>
               <p>Zadnja leta pa še nekaj več sem preko ministra za pravosodje, vašega predhodnika,
               spraševal gotove stvari o povojnih žrtvah in podobno. Seveda, dobival sem zelo
               nejasne odgovore. Če pogledate korespondenco, ki sem jo prejel od ministra Bizjaka,
               nisem o nobeni stvari dobil jasnega odgovora. Bodisi, da je policija še raziskovala,
               vi niste mogli nič povedati, tožilci se še nismo odločili, nikdar mi niste povedali,
               saj tega nisem vprašal, kar mi je žal, da bi vi lahko v te stvari pogledali, če bi
               uporabljali 66. člen zakona o državnih tožilcih. Ampak eno stvar ste mi pa povedali,
               zelo specifično in o tem sem vas že prej vprašal, pa nisem dobil preko Bizjaka
               nobenega odgovora.</p>
               <p>Vi specifično pravite, da ste leta 2001 na vaše tožilstvo poklicali tri pravne
               specialiste, ki jih omenjate, in so vam razložili, kakšen je status povojnih žrtev
               oziroma žrtev slovenskega genocida. Povedali so vam, da so to civilisti, da ne padejo
               pod zaščito mednarodnih določb itd.</p>
               <p>Sedaj me pa resnično zanima: Če je to res, da ste te specialiste dobili, so vam
               gotovo morali dati kakšno pravno mnenje. Jaz bi rad to pravno mnenje, kot sem vas že
               enkrat prosil, dobil. V civilizirani družbi se postopa tako da, če imate vi svoje
               mnenje, ga pokažete, potem pa lahko naprej diskutiramo. Tako pa je nemogoče, ker jaz
               mislim, da je to samo zavajanje in da nima to nobene strokovne podlage. Zato vas
               sprašujem: Ali lahko to dobim in kdaj? V tem času mi pa lahko tudi razližite, zakaj
               še vedno vztrajate pri tem, kar ste odločili pred štirimi oziroma tremi leti. Hvala
               lepa.</p>
            </sp>
            <sp xml:id="SDZ3-Redna-37-2004-06-14.sp272">

               <speaker>PODPREDSEDNIK VALENTIN POHOREC:</speaker>

               <p>Hvala dr. Bernik. Ministrica za pravosodje ima besedo, prosim.</p>
            </sp>
            <sp xml:id="SDZ3-Redna-37-2004-06-14.sp273">

               <speaker>ZDENKA CERAR:</speaker>

               <p>Hvala lepa. Gospod Bernik, morda se nisva čisto dobro razumela. Tudi v mojih pisnih
               odgovorih sem jaz sporočila, da sem v novembru leta 2001, ko smo državni tožilci
               skupaj s policijo pričeli raziskovati povojne poboje, angažirala tri strokovnjake
               vojnega prava, ki so prišli državnim tožilcem predavati o različnih vprašanjih, o
               različnih pojmih, ki jih je potrebno pri vojaških kaznivih dejanjih obvladati. Na
               primer, kaj pomeni vojna, kaj pomeni oboroženi spopad, kdaj ima nekdo status
               ranjenca, kdaj status vojnega ujetnika, bolnika in tako naprej. To so pravni pojmi,
               ki jih vsebuje naš kazenski zakonik pri kaznivih dejanjih, ki jim takorekoč rečemo
               nezastarljivi vojni zločini. Ko smo pri Bohovi in Teznem ugotovili, da so žrtve, ki
               so jih našli v tankovskih jarkih, ustaši, četniki, skratka vojske iz neslovenskega
               ozemlja, smo prvikrat naleteli na to, da če bi dobili storilca, bi morali pri naši
               zahtevi za sodni postopek natančno opredeliti te pojme, da bi lahko izpolnili zahteve
               kaznivih dejanj. Zato smo se s temi pojmi srečali na predavanju teh treh
               strokovnjakov, ki so tudi eksplicitno navedli, da so bili domobranci po vojnem pravu
               pripadniki pomožnih policijskih enot nemške vojske, ki niso bili upravičeni do
               posebne zaščite kot vojni ujetniki, temveč so bili po vojni obravnavani kot civilno
               prebivalstvo. To je bilo mnenje teh treh strokovnjakov, ki so dr. Anton Bebler, dr.
               Vojko Bučar in mag. Milan Brglez.</p>
               <p>To so bili samo pravni napotki, ki smo jih tožilci pač takrat od njih slišali. Če bi
               prišlo do kakršnegakoli sodnega postopka v zvezi s temi poboji, bi ti pravni problemi
               postali aktualni. Ker do takšnega postopka pred sodiščem ni prišlo, se seveda ti
               pravni pojmi niso preizkusili in ni bilo nobenega izvedeniškega mnenja, kakor ste
               morda vi zmotno razumeli. Sem pa jaz to povedala na željo vladne komisije za grobišča
               takrat tudi članom te komisije. To je bil tudi edini pogovor o teh pojmih, ki sem ga
               imela. Bi bilo pa seveda to zelo aktualno, če bi kateregakoli storilca v tem
               poizvedovalnem postopku policija razkrila in bi bilo treba njegovemu dejanju dati
               pravno obliko. Takrat bi bilo pa pomembno, ali je bilo dejanje storjeno med vojno, po
               vojni ali v oboroženem spopadu, in kakšen status je imela žrtev. To je tisti okvir, v
               katerem smo se v pravnem oziru tožilci gibali.</p>
            </sp>
            <sp xml:id="SDZ3-Redna-37-2004-06-14.sp274">

               <speaker>PODPREDSEDNIK VALENTIN POHOREC:</speaker>

               <p>Hvala lepa za odgovor. Dr. Bernik, imate besedo.</p>
            </sp>
            <sp xml:id="SDZ3-Redna-37-2004-06-14.sp275">

               <speaker>DR. JOŽEF BERNIK:</speaker>

               <p>Hvala lepa. Veste, gospa ministrica, tu gre za velik zločin, 10.000 in več ljudi. In
               vi na podlagi tega, kar trije ljudje mislijo, greste pa določite smer, v katero boste
               hodili, ker vam odgovarja. Če bi bili to partizani, sem prepričan, da bi ti gospodje
               drugače sodili. In vi greste na podlagi tega odločat, kako se bo s temi ljudmi
               ravnalo. In se je ravnalo kot s civilisti. Napisali so celo žrtve vojne, povojnih
               usmrtitev in tako naprej. Ali vidite, kaj ste naredili s tem? In kaj mislite
               narediti? Jaz se absolutno ne strinjam s tem, kar ti gospodje govorijo, ker imam tudi
               sam poznanstva takih ljudi. In to, da ste to naredili, se mi zdi, da bi moralo priti
               na sodišče, ker to je pa zloraba vašega položaja. Zahvaljujem se vam za odgovor,
               ampak sem absolutno nezadovoljen. Hvala.</p>
            </sp>
            <sp xml:id="SDZ3-Redna-37-2004-06-14.sp276">

               <speaker>PODPREDSEDNIK VALENTIN POHOREC:</speaker>

               <p>Hvala, dr. Bernik. Želite še besedo? Prosim.</p>
            </sp>
            <sp xml:id="SDZ3-Redna-37-2004-06-14.sp277">

               <speaker>ZDENKA CERAR:</speaker>

               <p>Gospod dr. Bernik, ravno poudarila sem, da tega tolmačenja nikjer nismo uporabili. Ni
               prišlo do pravne opredelitve v smislu izvedeniškega mnenja, zato ne moremo govoriti,
               da bi kdorkoli zlorabil položaj. Pravna diskusija pa še nikoli ni pomenila zlorabe
               nobenega položaja. Dajte, prosim, to ločiti.</p>
            </sp>
            <sp xml:id="SDZ3-Redna-37-2004-06-14.sp278">

               <speaker>PODPREDSEDNIK VALENTIN POHOREC:</speaker>

               <p>Hvala lepa. S tem smo končali vprašanja poslank in poslancev, odgovore ministric in
               ministrov. O predlogih, da državni zbor na naslednji seji razpravlja o odgovoru
               ministra oziroma ministrice bomo glasovali jutri v okviru glasovanj. Predsedniku
               vlade, ministricam in ministrom ter generalnemu sekretarju vlade se zahvaljujem za
               sodelovanje in podane odgovore. Prekinjam točko dnevnega reda in prekinjam 37. sejo
               Državne Zbora Republike Slovenije, ki jo bomo nadaljevali jutri ob 10. uri. Hvala
               lepa vsem za sodelovanje in lahko noč. <title>(SEJA JE BILA PREKINJENA 14. JUNIJA 2004
                  OB 19.48 URI.)</title>
               </p>
            </sp>
         </div>
      </body>
   </text>
</TEI>
