<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-34-2004-02-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6D2B9B8E3E9F89C3C1256E54004AD0B0</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=6D2B9B8E3E9F89C3C1256E54004AD0B0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-34-2004-02-26.DZ" n="34">
               <name>Redna</name>
               <date when="2004-02-26"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-34-2004-02-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 34. seje</stage>
            <stage type="date">(26. februar 2004)</stage>
            <stage type="chairman">Sejo je vodila Irma Pavlinič Krebs, podpredsednica državnega zbora.</stage>
            <stage type="time">Seja se je pričela ob 10.00 uri. </stage>


            <sp xml:id="SDZ3-Redna-34-2004-02-26.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani kolegi poslanci, kolegice poslanke, gospe in gospodje. Pričenjam
               nadaljevanje 34. seje državnega zbora Republike Slovenije. Obveščena sem, da so
               zadržani in se današnje seje ne morejo udeležiti naslednje poslanke in poslanci: Samo
               Bevk od 15. ure dalje, Mihael Brejc, Janez Drobnič do 13. ure, Feri Horvat, Miran
               Jerič, Milan Kopušar, Dorijan Maršič, Alojz Peterle za pričetek seje in Igor
               Štemberger od 13. ure dalje.</p>
               <p>Med nami prav lepo pozdravljam državnega sekretarja dr. Viranta.</p>
               <p>Prehajamo na <title>11. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VOLITVAH POSLANCEV IZ REPUBLIKE SLOVENIJE V
                  EVROPSKI PARLAMENT, SKRAJŠANI POSTOPEK.</title> Predlog zakona je v obravnavo zboru
               predložila Vlada Republike Slovenije. Besedo dajem predstavniku vlade za dodatno
               obrazložitev predloga zakona. K besedi vabim dr. Grega Viranta, državnega sekretarja
               v ministrstvu za notranje zadeve. Izvolite.</p>
            </sp>
            <sp xml:id="SDZ3-Redna-34-2004-02-26.sp2">

               <speaker>DR. GREGOR VIRANT:</speaker>

               <p>Hvala lepa, gospa podpredsednica. Spoštovane gospe poslanke in gospodje poslanci!
               Zakon o volitvah poslancev iz Republike Slovenije v evropski parlament je Slovenija
               sprejela relativno zgodaj, že oktobra leta 2002 med prvimi pristopnicami. In v tistem
               času, seveda, še niso bili znani vsi parametri našega vstopa v Evropsko unijo, zlasti
               ne datum našega vstopa. In režim tako imenovanega začasnega zastopstva v evropskem
               parlamentu, torej, režim obdobja od trenutka vstopa pa do prvih rednih volitev v
               evropski parlament.</p>
               <p>Rešitvi tega prehodnega obdobja, zlasti temu je namenjena novela zakona o volitvah v
               evropski parlament, ki je pred vami. Zakon rešuje vprašanje začasnega zastopanja
               oziroma začasnega zastopstva ali začasnih poslancev iz Republike Slovenije v evropski
               parlament tako, da predvideva v skladu s pristopnopogodbo, da državni zbor imenuje
               začasne poslance v evropski parlament na predlog poslanskih skupin, po načelu
               sorazmernosti, torej glede na njihov delež mandatov v celotnem številu mandatov,
               pridobljenih na volitvah leta 2000. Prav tako zakon izključuje princip
               nezdružljivosti za začasne poslance, torej nezdružljivosti med funkcijo poslanca
               državnega zbora in funkcijo poslanca v evropskem parlamentu. Kajti po definiciji bodo
               začasni poslanci v evropskem parlamentu poslanci državnega zbora.</p>
               <p>Ob tem novela zakona ureja še nekatera druga vprašanja, tako recimo vprašanje
               financiranja volilne kampanje. Z novelo je omogočeno, da se volilna kampanja za
               volitve v evropski parlament financira tudi iz tujine, natančneje iz držav članic
               Evropske unije, od fizičnih inpravnih oseb iz držav članic Evropske unije, seveda ob
               enakih omejitvah, kot veljajo za financiranje političnih strank po zakonu o
               političnih strankah.</p>
               <p>Zakon rešuje tudi, se dotika tudi vprašanja enakih možnosti žensk in moških, torej
               vprašanja tako imenovanih ženskih kvot. Nekaj besed o tem. Vlada je predlagala
               rešitev, po kateri naj bi politične stranke, pa tudi skupine volivcev pri
               sestavljanju kandidatnih list upoštevale načelo sorazmernosti. Torej, šlo je za
               določbo, ki je predstavljala nekakšno načelo, ki je bila bolj deklarativne narave.
               Potem pa je ob razpravi na matičnem delovnem telesu prišlo do obravnave nekaterih
               amandmajev, ki so bili vloženi. Prišlo je tudi do tega, da je zakonodajno-pravna
               služba opozorila na problematiko teh tako imenovanihženskih kvot. Situacija je torej
               takšna: osnovni vladni predlog je bil, da se vgradi načelo sorazmernosti pri
               sestavljanju list kandidatov. Zakonodajno-pravna služba je opozorila na ustavno
               spornost tako imenovanih ženskih kvot z vidika enakosti pred zakonom. Opozorila je na
               to, da so v postopku ustavne spremembe, spremembe 44. člena ustave, prav zaradi tega,
               da se omogočijo tako imenovane ženske kvote. Vloženi so bili amandmaji in odbor za
               notranjo politiko je podprl koalicijski amandma, ki govori o tem, da mora vsaka lista
               vsebovati najmanj 40% kandidatk oziroma kandidatov obeh spolov, pri čemer mora biti
               najmanj en kandidat oziroma en predstavnik obeh spolov v zgornji polovici te liste.</p>
               <p>Opozoril bi še na vprašanje nezdružljivosti po rednih volitvah v evropski parlament.
               Tu je vlada predlagala rešitev, da bi izključili nezdružljivost tudi za tiste, ki
               bodo izvoljeni na rednih volitvah v evropski parlament, torej izvoljeni v evropski
               parlament na volitvah junija. In vlada je predlagala, da bi v primeru, da bo kateri
               od poslancev državnega zbora izvoljen v evropski parlament, lahko obe funkciji
               opravljal do izteka svoje funkcije poslanca državnega zbora, iz povsem praktičnih
               razlogov: zato, da ne bi bilo treba za relativno kratko obdobje, v katerem bo
               mordaena seja državnega zbora (morda sploh ne bo nobene seje državnega zbora), iskati
               nadomestnih kandidatov. Na pobudo poslanca gospoda Anderliča je odbor za notranjo
               politiko sprejel amandma, ki je to rešitev črtal in torej uvedel nezdružljivost za
               tisto obdobje. Še enkrat poudarjam, osnovni predlog je bil drugačen, in še vedno
               menimo, da je boljša in bolj praktična rešitev, da se nezdružljivosti za tisto
               obdobje ne uporablja.</p>
               <p>Toliko za uvod. Hvala lepa.</p>
            </sp>
            <sp xml:id="SDZ3-Redna-34-2004-02-26.sp3">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim člana odbora, gospoda Petana, da predstavi poročilo odbora. Tako
               je bilo predvideno, vendar gospoda Petana ni.</p>
               <p>Nadaljujemo torej s stališči poslanskih skupin. Najprej nam bo stališče poslanske
               skupine Nove Slovenije predstavila gospa Majda Zupan. Izvolite.</p>
            </sp>
            <sp xml:id="SDZ3-Redna-34-2004-02-26.sp4">

               <speaker>MAJDA ZUPAN:</speaker>

               <p>Hvala za besedo. Spoštovani! Novelo zakona o volitvah poslancev iz Republike
               Slovenije v evropski parlament sprejemamo po skrajšanem postopku, ker gre za manj
               zahtevno uskladitev s pogodbo o pristopu Slovenije k Evropski uniji. V času priprav
               in sprejemanja zakona v letu 2002 namreč še niso bili znani vsi pogoji za čas od
               vstopa v Evropsko unijo do rednih volitev v evropski parlament. Razlog za spremembein
               dopolnitve zakona se vežejo na ureditev udeležbe in sodelovanje Republike Slovenije v
               evropskem parlamentu v prehodnem obdobju od pristopa, od 1.5. do konstitutivne seje
               evropskega parlamenta v juliju mesecu. Gre torej za predstavnike, ki jih imenuje
               domači parlament izmed svojih članov v skladu s postopkom, ki ga določi država in po
               načelu sorazmernosti, za nezdružljivost funkcije poslanca v evropskem parlamentu s
               funkcijo poslanca v nacionalnem parlamentu, za ureditev financiranja volilne
               kampanje, pri čemer določila omogočijo pridobitev sredstev za volitve v evropski
               parlament tudi iz tujine, za zastopanje žensk in moških po načelu sorazmernosti in še
               nekatere druge manjše spremembe.</p>
               <p>Glede nezdružljivosti funkcije poslanca v evropskem parlamentu s funkcijo poslanca v
               nacionalnem parlamentu se strinjamo s predlaganim amandmajem kolega Anderliča, da se
               6. člen črta. Nezdružljivost naj bi torej veljala za poslance, ki bodo kandidirali na
               volitvah za evropski parlament in bili izvoljeni in pri tem nastopili poln mandat, za
               kar ni potreba, da bi zanje veljale izjeme. V zvezi s prisotnostjo obeh spolov na
               kandidatnih listah za volitve poslancev v evropski parlament sta zanimiva oba
               predloga v obliki amandmajev. Tako prvi, ki določa, da na kandidatni listi noben spol
               ne sme biti zastopan z manj kot 40%, pri čemer naj bi bil najmanj en kandidat vsakega
               od spolov uvrščen v zgornjo polovico liste, kot tudi drugi predlog, ki zastopa
               stališče, da mora biti na vsaki od predlaganih list kandidatov zagotovljena
               zastopanost obeh spolov, pri čemer mora biti pripadnikov vsakega od obeh spolov
               najmanj ena četrtina vseh predlaganih, zaokroženo navzgor.</p>
               <p>Kot vemo, je v postopku sprememba 43. člena ustave v smislu, da zakon določi ukrepe
               za spodbujanje enakih možnosti moških in žensk pri kandidiranju, zato je do sprejetja
               predvidene ustavne spremembe zakonsko predpisovanje strukture volilnih list po spolu
               lahko ustavno sporno, saj pomeni poseg v enakost volilne pravice. Ženske se uvrščajo
               na kandidatno listo le zato, ker so ženske ne glede na kvalitete. Sicer pa glede tega
               v naši stranki, v Novi Sloveniji nimamo problemov. Čeprav še ni ustavnih sprememb in
               ni zakona, nismo upoštevali le kvot pač pa celo princip zadrge. To pa je največ, kar
               si lahko želimo. Predlagamo vam, da nas posnemate. Hvala lepa.</p>
            </sp>
            <sp xml:id="SDZ3-Redna-34-2004-02-26.sp5">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavil gospod Miran Potrč. Izvolite.</p>
            </sp>
            <sp xml:id="SDZ3-Redna-34-2004-02-26.sp6">

               <speaker>MIRAN POTRČ:</speaker>

               <p>Hvala lepa. Lep pozdrav, dobro jutro vsem, tudi gospodu državnemu sekretarju! S 1.
               majem tega leta bo postala Republika Slovenija polnopravna članica Evropske unije.
               Njene poslanke in poslanci, ki sedaj v evropskem parlamentu sodelujejo kot
               opazovalci, bodo do novih volitev postali njegovi polnopravni člani. Pridobila pa bo
               tudi pravico, da prvič v svoji zgodovini kot samostojna in neodvisna država,
               polnopravna članica družine demokratičnih evropskih držav sodeluje na splošnih in
               neposrednih volitvah, na katerih bomo v istem času v vsej Evropski uniji volili
               poslanke in poslance v evropski parlament.</p>
               <p>Ker v času sprejemanja zakona vsi postopki in vsi datumi sprejemanja v Evropsko unijo
               še niso bili znani, so potrebne nekatere spremembe in dopolnitve veljavnega zakona.
               Vse bistvene spremembe in dopolnitve, ki jih je predlagala vlada, v poslanski skupini
               Združene liste socialnih demokratov podpiramo. Soglašamo, da je najbolj racionalno,
               da v času od 1. maja do volitev v evropski parlament, ki bodo v Sloveniji 13. junija
               2004, vlogo izvoljenih poslank in poslancev evropskega parlamenta opravljajo
               dosedanji opazovalci, ki jih je v to vlogo imenoval državni zbor ustrezno sedanji
               strankarski sestavi državnega zbora. Soglašamo, da se dopolni poglavje o pridobivanju
               sredstev za volilno kampanjo za volitve v evropski parlament tudi z možnostjo
               pridobivanja sredstev iz prispevkov državljanov držav članic Unije in pravnih oseb
               zasebnega prava iz teh držav. Z našo vključitvijo v Evropsko unijo se moramo namreč
               navaditi, da postajamo sestavni del Evrope tudi glede sodelovanja s političnimi
               strankami teh držav. Od politike teh strank in njihovih poslanskih klubov je odvisna
               tudi politika evropskega parlamenta; ne si delati iluzije, da ni tako. In v Združeni
               listi socialnih demokratov smo veseli, da sodelujemo v družini socialdemokratskih in
               socialističnih strank, ki enakopravnosti dela in kapitala, socialnemu partnerstvu,
               polni zaposlenosti, socialni pravičnosti in solidarnosti, enakopravnosti med spoloma,
               pravicam manjšin in sploh človekovim pravicam posvečajo mnogo večjo in doslednejšo
               pozornost kot mnoge druge poslanske skupine.</p>
               <p>Posebej pozdravljamo pripravljenost večine parlamentarnih strank, da se končno tudi v
               Sloveniji uveljavi politika enakih možnosti obeh spolov tudi v volilni zakonodaji.
               Tudi to je namreč evropska politika in evropska praksa. Določbe o tem so izrecna
               vsebina pogodbe o ustavi za Evropo. Stanje sodelovanja žensk v političnem življenju v
               Sloveniji je zaskrbljujoče, ne le v državnem zboru, tudi v občinskih in mestnih
               svetih in tudi med izvoljenimi županjami in župani. Skratka povsod, kjer se oblikuje
               politika in odloča o javnih zadevah. In ker smo iz odločanja v zadnjih letih zelo
               izrinili tudi civilno sfero in interesna združenja, živeč v iluziji, da bodo vso to
               vrzel zapolnile politične stranke, je enakopravnejše sodelovanje žensk v politiki še
               toliko pomembnejše. Če želimo biti evropski, moramo uveljaviti tudi ta načela. Pri
               tem naj poudarim, da pripravljenega besedila ni mogoče šteti in razumeti kot
               privilegij nobenega od spolov. Zato tudi ugovori, da so takerešitve pred ustreznimi
               spremembami ustave lahko vprašljive, po mojem trdnem prepričanju niso utemeljeni. V
               predlaganih rešitvah imata oba spola zagotovljeno polno enakopravnost. Za veljavnost
               kandidatne liste mora biti na njej namreč najmanj 40% vsakega od spolov, na podlagi
               predloženih amandmajev pa je rešeno tudi vprašanje za tiste liste z enim ali tremi
               kandidati. Menimo, da je prav, da takšne rešitve sprejmemo. Hvala lepa.</p>
            </sp>
            <sp xml:id="SDZ3-Redna-34-2004-02-26.sp7">

               <speaker>PODPREDSEDNICA IRMA PAVLINIČ KREBS:</speaker>

               <p>Hvale lepa. Stališče poslanske skupine Demokratične stranke upokojencev Slovenije bo
               predstavil gospod Ivan Kebrič. Izvolite.</p>
            </sp>
            <sp xml:id="SDZ3-Redna-34-2004-02-26.sp8">

               <speaker>IVAN KEBRIČ:</speaker>

               <p>Hvala za besedo, gospa predsedujoča. Kolegice, kolegi in predstavniki vlade! V
               poslanski skupini smo zelo pozorno proučili predlog in menimo, da je nujno, da
               sprejmemo zakon z določenimi amandmaji za volitve 13. junija letos v evropski
               parlament.</p>
               <p>Vendar vidimo v poslanski skupini določene probleme. Prvi problem, ki se nam
               narekuje, je ta, kaj določa ustava. Ustava določa enakopravnost spolov. Zakaj to
               govorim. 40% kvota žensk s tem, da bi naj bila v prvi polovici tudi zasedba z ženske
               strani. Vendar poglejmo malo dejstva in prakso. Kaj če bo neka lista, ne govorim o
               strankah, govorim o listah, kibodo kandidirale za evropski parlament, svoje poslanke
               ali poslance, če bo imela samo dva. Tam je računica enostavna. Dva sta 40%, to se
               pravi mora biti eden tega spola, drugi drugega spola. Kaj pa, če so trije, kaj pa če
               jih je pet? Kako bomo tam računali te kvote? Na drugi strani smo dobili pripombo v
               razmišljanje naše pravno-zakonodajne službe, ali ni cela zadeva, tako določena, tudi
               morda v nasprotju z ustavo, če govorimo na drugi strani o enakopravnosti spolov.
               Enakopravnost spolov se zrcali in dokončno ureja s tem, da se spola dogovorita v
               tisti meri, kako mislita, da bi bilo najbolj prav za določeno listo. Govorim pretežno
               o listah, saj so tu zapopadene tudi strankarske liste. Mi v strankah se lahko
               odločamo tako ali drugače, kaj bo pa praksa ali praktičnost in izkušnje narekovale.
               Če bodo postavljali listo tako, da bi tisti nosilci liste in kandidati na listi
               pridobili čim več glasov, da bi lahko dosegli prag in dobili tako ali drugačno
               število mandatov za evropski parlament. Pri tem se postavlja osnovno vprašanje, kako
               bomo razrešili te zadeve, saj imamo svoje statute, kjer je določeno in mislim, da
               bomo svoje statute, ki govorijo za volitve v občinske, mestne svete, v državni zbor,
               enako lahko ustrezno prilagojeno upoštevali in morali upoštevati za te volitve v
               evropski parlament. Dejstvo je in ostaja, da je to nova situacija in nam je zelo žal,
               da tik pred dvanajsto moramo še z nekimi dilemami, ki so še v razmišljanju, ker so
               lahko ustavno sporne, kot sem dejal, potrebne posebnega poudarka, vendar ker je to
               skrajšani postopek, se bomo pač morali tako ali drugače odločiti. Hvala za vaše
               poslušanje.</p>
            </sp>
            <sp xml:id="SDZ3-Redna-34-2004-02-26.sp9">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil
               gospod Janez Podobnik. Izvolite.</p>
            </sp>
            <sp xml:id="SDZ3-Redna-34-2004-02-26.sp10">

               <speaker>JANEZ PODOBNIK:</speaker>

               <p>Hvala za besedo, gospa podpredsednica. Kolegice in kolegi! V poslanski skupini
               Slovenske ljudske stranke bomo podprli predlagani zakon z vsemi rešitvami, kot so
               bile predlagane. Predstavil jih je državni sekretar in jih ne bi ponavljal. Rad bi
               tudi povedal, da smo v okviru koalicije mi kot poslanska skupina sopodpisniki
               amandmajev k dvema členoma, ki dopolnjujeta člena tako, da na kandidatni listi noben
               spol ne sme biti zastopan manj kot 40% in da mora biti najmanj en kandidat vsakega od
               spolov uvrščen v zgornjo polovico liste. Poznamo tudi drug amandma, ki ga je
               predlagal kolega dr. Brejc. Po našem mnenju je današnja odločitev državnega zbora
               klasična odločitev, za katero lahko rečemo, da je evropska odločitev in smo
               prepričani, da bo dobila potrebno večino. Ampak ker na tem mestu, spoštovane kolegice
               in kolegi, je potrebno povedati naslednje oziroma se vprašati, ali bo današnja
               odločitev državnega zbora omogočila, da bodo volivke in volivci na letošnjih
               evropskih volitvah izvolili vsaj eno žensko več v evropski parlament, kot bi jo
               sicer. Menimo, da ne.</p>
               <p>Jaz osebno, tudi kot predsednik Slovenske ljudske stranke, spoštujem ženske kvote.
               Spoštujem princip zadrge, spoštujem akcijske načrte na zadnjem kongresu stranke.
               Mislim, da smo bili prva stranka v Sloveniji, smo ga sprejeli, akcijski načrt, kajti
               veljavni zakon to nekako zahteva od političnih strank. Vse to je prav, da imamo in
               podpiramo. Ampak, fokus je nekje drugje, fokus je v notranji dinamiki političnih
               strank. Vse se prične in konča v politični kulturi in notranji demokraciji politične
               stranke. Jaz sam dobro sodelujem s podpredsednico stranke. V poslanski skupini smo
               sami izkušeni parlamentarni mački in bi nam bila seveda prisotnost kakšne izkušene
               parlamentarke zelo dobrodošla in jo pogrešamo. Ampak, problem je v tem, kako delujejo
               politične stranke. Kako je uveljavljena notranja demokracija, kako se ženske počutijo
               v političnih strankah. Slišali smo, da je predsedniška kandidatka na zadnjih
               volitvah, ki je prišla v drugi krog in je presenetila slovensko politično javnost,
               razočarana, resignirana rekla, da se ne gre na tak način politike in kandidira za
               zelo odgovorno mesto v okviru evropskih institucij na področju pravosodja. Tukaj je
               potrebno povedati, da relativno kruto, neposredno, nehvaležno delo v politiki je
               povsem enako do žensk in do moških. Ampak, na nek način škoda, ker se je tako
               odločila.</p>
               <p>V vladi imamo dve ministrici, samo dve, nobena od teh dveh, če se ne motim, tri
               ministrice, tako je, po je tudi ministrica za regionalno politiko, torej brez
               listnice, je tudi ministrica, žal, nobena od teh treh, izgleda, ne bo nosilka liste
               za evropski parlament.</p>
               <p>Slišali smo, da se v teh dneh ustanavlja forum 21. Slike sem gledal danes, sami
               gospodje, priletni gospodje so šli na neko srečanje, nobene gospe ni bilo videti. To
               se pravi, današnje rešitve, ki so predlagane, bodo dobile našo podporo, ampak potem
               pa se prične zadeva v okviru političnih strank. Hvala lepa.</p>
            </sp>
            <sp xml:id="SDZ3-Redna-34-2004-02-26.sp11">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               gospod Jožef Jerovšek. Izvolite.</p>
            </sp>
            <sp xml:id="SDZ3-Redna-34-2004-02-26.sp12">

               <speaker>JOŽEF JEROVŠEK:</speaker>

               <p>Hvala lepa, spoštovana gospa predsedujoča. Kolegice in kolegi, predstavniki vlade!</p>
               <p>Pred nami so volitve v evropski parlament in zaradi tega je pomembno, da predlog
               zakona o spremembah zakona o volitvah poslancev iz Republike Slovenije v evropski
               parlament sprejmemo pravočasno in s primernim konsenzom. Gre za pomembno politično
               vprašanje. Gre tudi za prestižno vlogo v Sloveniji, ki si je končno izborila mesto
               medpetindvajsetimi državami Evrope, ki bodo sestavljale prihodnjo Evropsko unijo.</p>
               <p>Ob obravnavi zakona so se pokazala nekatera pomembna politična vprašanja. Eno takšnih
               je tudi enakopravna zastopanost spolov na kandidatnih listah. Evropska unija, Svet
               Evrope, pa tudi nevladne organizacije spodbujajo sprejemanje ukrepov, s katerimi bi
               zagotovili enakopravno zastopanost na voljenih funkcijah. Tudi pri obravnavi tega
               zakona so vse politične stranke pokazale, da se zavedajo problema premajhne
               zastopanosti žensk vpolitiki in da je v bistvu ustvarjen nek skupen korak, še preden
               je načelo enake zastopanosti vneseno v ustavo, in da je to treba izvesti.</p>
               <p>Zastopanost žensk v politiki je v Sloveniji prenizka, kar je predvsem posledica
               odnosa vladajoče politike do statusa žensk v naši družbi. Dejansko v naši družbi ni
               poskrbljeno, da bi bila socialna in ekonomska problematika žensk, njihove obveznosti
               pri skrbi za družino rešene tako, da bi ženskam omogočali bolj pogost in bolj
               svoboden vstop v politiko. To je dejansko problem politične kulture v naši državi in
               zaradi tega smo tudi ob obravnavi tega zakona prišli z amandmajem, ki bi naj
               spodbudil bolj enakopravno zastopanost žensk pri volitvah v evropski parlament. Naš
               predlog, da bi bila najmanj ena četrtina kandidatov, se pravi žensk ali moških, je po
               našem mnenju najbolj konsistenten in najbolj primeren v trenutni politični situaciji
               na tem področju v Sloveniji. Seveda pa so stranke vladne večine iz dnevnopolitičnih
               interesov reagirale s svojim predlogom, ki na tem področju glede na trenutno stanje
               stvari v Sloveniji pretirava in je po našem mnenju precej nekonsistenten. V takšni
               obliki, kot je sedaj sprejet, po našem mnenju ne bo zagotavljal večje izvoljivosti
               žensk v evropski parlament; gre predvsem, kot sem že omenil, za dnevnopolitične
               učinke tega predloga.</p>
               <p>V stranki se tudi strinjamo, da se financiranje volilne kampanje uredi v skladu s
               tem, da smo pač člani Evropske unije in da je možno tudi zakonito financiranje s
               strani tujine, se pravi teh držav.</p>
               <p>Glede nezdružljivosti pa moram reči, da v naši stranki lahko razumemo argumente, tako
               vladne, ki iz nekih praktičnih razlogov predlaga oziroma meni, da bi bilo najbolj
               modro izključiti nezdružljivost do državnozborskih volitev. Pa tudi predlog, ki je
               bil na odboru izglasovan, ima spet svoje pozitivne strani in je argumentiran tako, da
               bomo pač se strinjali z rešitvijo, ki bo nekako imela večinsko podporo. Hvala
               lepa.</p>
            </sp>
            <sp xml:id="SDZ3-Redna-34-2004-02-26.sp13">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske nacionalne stranke bo predstavil
               gospod Bogdan Barovič. Izvolite.</p>
            </sp>
            <sp xml:id="SDZ3-Redna-34-2004-02-26.sp14">

               <speaker>BOGDAN BAROVIČ:</speaker>

               <p>Hvala lepa, gospa podpredsednica, za besedo. Dober dan voščim kolegicam in kolegom
               in predstavniku vlade, spoštovane kolegice, kolegi! V Slovenski nacionalni stranki
               smo, kot ste videli, na nekatere člene tega zakona vložili tudi amandmaje, sicer pa
               če gremo od boljšega proti manj dobrem, nisem rekel slabem. V Slovenski nacionalni
               stranki podpiramo predvsem besedilo 1. člena, ki govori o možnosti financiranja
               volilne kampanje za evropski parlament iz tujine, še posebej zato, ker je zelo
               natančno dodelan in je pravzaprav povzet po finskem modelu. Pomeni, da je zelo dobro
               po našem mnenju navedeno, da se lahko financira iz prispevkov državljanov ne pa iz
               prispevkov držav, kar je zelo dobro, in tudi samo od pravnih oseb zasebnega prava, ne
               pa javnega prava.</p>
               <p>V Slovenski nacionalni stranki bi radi opozorili na tri člene, h katerim smo dvema od
               teh smo vložili amandma. Spoštovane kolegice in kolegi, zakonodajno-pravna služba je
               matično delovno telo opozorila, da sta 3. in 4. člen tega zakona in pa predloga,
               oblikovana s strani Liberalne demokracije po eni strani in Slovenske demokratske
               stranke po drugi strani, ustavno sporna, vsebina 3. in 4. člena je ustavno sporna.
               Zakonodajno-pravna služba je prav tako matičnemu delovnemu telesu predlagala, da naj
               kot svoje sprejeme amandma z vsebino, ki smo jo podali v Slovenski nacionalni
               stranki, pomeni 3. in 4. člen se črtata. Kljub temu, da matično delovno telo takšnih
               amandmajev ni sprejelo, smo jih mi v Slovenski nacionalni stranki vložili in
               predlagam vam, da jih natančno preučite in upoštevate, kajti kaj lahko se zgodi, da
               bo kdorkoli izmed nas 90-ih poslank in poslancev vložil na ustavno sodišče predlog za
               ustavno presojo in kaj lahko se zgodi, da zaradi tega zamujamo pri volitvah v
               evropski parlament. Pravim, da se lahko to zgodi.</p>
               <p>Zagovarjamo ta dva amandmaja v Slovenski nacionalni stranki tudi zato, ker
               ocenjujemo, da je že sam zakon o enakih možnostih dovolj močna podlaga, predvsem pa
               ocenjujemo, da je določitev, koliko moških in koliko žensk ali če želite koliko žensk
               in koliko moških naj bo na kandidatni listi, pravzaprav stvar presoje vsake politične
               stranke zase. Tisti, ki vedo in spoštujejo vlogo, tako žensk kot moških, bodo to
               upoštevali, pa če je vsebina v zakonu opredeljena tako ali pa če ni.</p>
               <p>Še enkrat, opozarjamo resno v Slovenski nacionalni stranki, da lahko pride do
               zahteve po ustavni presoji in da kaj lahko se zgodi, kot pravi zakonodajno-pravna
               služba, da bo ustavno sodišče presodilo, da sta vsebini teh dveh členov ustavno
               sporni. Prav tako pa v Slovenski nacionalni stranki ocenjujemo in menimo, navezujem
               se na amandma k 6. členu, da moramo ravnati tako kot nam zakon veleva. Pomeni, ko
               bodo izpeljane volitve v evropski parlament, mora začeti veljati pravilo
               nezdružljivosti funkcij. Lahko bi se vprašali o racionalnosti, neracionalnosti,
               časovnih zamikih in tako naprej, toda ne, pravila igre, spoštovane kolegice in
               kolegi, so jasna in prosimo vse vas in nas, da ta pravila igre tudi spoštujemo. Ko
               bodo, če bo iz naših vrst izvoljenih sedem poslancev v evropski parlament, jim mora
               tisti trenutek prenehati mandat poslanca v državnem zboru. In vemo, kakšna so
               pravila, kdo bo v tem času do jesenskih volitev potem zasedal njihova mesta. Prosimo,
               da spoštujemo pravila igre ne glede na časovne omejitve.</p>
               <p>Na koncu pa naj rečem, da v Slovenski nacionalni stranki obžalujemo samo eno,
               .../Opozorilni znak za konec razprave./... na žalost Slovenijo v evropskem parlamentu
               samo sedem poslancev. Hvala lepa.</p>
            </sp>
            <sp xml:id="SDZ3-Redna-34-2004-02-26.sp15">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Končali smo predstavitev stališč poslanskih skupin. Prehajamo na razpravo
               o členih in vloženih amandmajih, ki jo bomo vodili na podlagi pregleda amandmajev z
               dne 25.2.2004. V razpravo dajem 3. člen in amandma poslanske skupine Slovenske
               nacionalne stranke. Potem amandma poslanske skupine Slovenske demokratske stranke ter
               amandma poslanskega kluba LDS in poslanske skupine Združene liste socialnih
               demokratov k temu členu.Trije amandmaji so torej vloženi k 3. členu. O tem členu in o
               dveh amandmajih odpiram razpravo. K besedi vabim gospo Širca. Izvolite.</p>
            </sp>
            <sp xml:id="SDZ3-Redna-34-2004-02-26.sp16">

               <speaker>MAJDA ŠIRCA:</speaker>

               <p>Hvala lepa. Pravzaprav bom razpravo povezala tudi s 3., 4. členom, ker gre za
               sorodno problematiko. 3. člen, ki govori o sestavi kandidatnih list, ima v luči
               ukrepov za spodbujanje enakih možnosti kandidiranja moških in žensk na evropskih
               volitvah kar tri amandmaje. Lahko rečem, da prvega, ki je trd in prihaja iz SNS-a,
               bolj skromnega, ki prihaja iz SDS-a, in uskladitvenega, ki prihaja s podpisi
               koalicijskih strank partneric.</p>
               <p>Če bi podprli črtanje rešitev za enakomerno zastopanost obeh spolov, kot predlaga
               SNS, bi bila evropska združba pa tudi domači zagovorniki politično korektne
               zastopanosti spolov razumljivo zaskrbljeni. Toda glede na odklonilni odnos nacionalne
               stranke do Evrope in tudi do vstopa žensk v politiko razumem ta amandma kot mogoče
               izziv ali pa način, kako postavljati pod vprašaj evropske volitve nasploh. Če bi
               podprli amandma SDS-a, bi prišli na formalni ravni, se bojim, do nekonsistentnosti,
               na katere lahko opozori že naša pravna služba. Predlog namreč ne zajema vseh spornih
               možnosti, ki bi se na teoretični ravni tudi zgodile, če bi bile liste sestavljene iz
               manjšega števila bodisi enega, dveh kandidatov na primer, kajti vemo, da zakon ne
               govori o zgornji meji omejenosti kandidatnih list. Toda to niti ni največja težava.
               Večja je v tem, da bi s tako skromno rešitvijo, kot jo zagovarja SDS oziroma drugi
               amandma, izgubili, zagotovo izgubili skoraj vse možnosti, da pride Slovenija v
               Evropski parlament vsaj s kakšno predstavnico ženskega spola. Seveda se vprašamo,
               zakaj je to pomembno, zakaj sploh uveljavljamo pozitivno diskriminacijo in tovrstne
               nujne ukrepe in na ta odgovor lahko v veliki meri, čeprav mogoče v tem trenutku kdo
               celo s težavo, odgovori tisti, ki se bolj pogosto nahaja v Evropi oziroma v Bruslju,
               kajti že sedaj smo poleg Estonije in Malte edina država, ki v svojem poslanskem
               telesu nima predstavnic ženskega spola, smo deležni skrajnih očitkov, predvsem pa
               skrajnih strahov, da bomo s prihodnjimi volitvami porušili težko vzpostavljeno kvoto,
               ki trenutno znaša več od 30%, seveda predvsem s pomočjo tistih držav, ki jo
               zagotavljajo z velikim odstotkom, od Belgije, ki jihima 40, Finske 44, Švedske 45,
               Nemčije 38 itn.</p>
               <p>Toda če pustimo principe deklaracije in stališča EU ne glede na to, da so v marsičem
               pravzaprav pomagale pri premikih na področju enakih možnosti v tem mandatu, tudi v
               Sloveniji, pravzaprav če upoštevam in naštevam od sprejema zakona enakih možnosti do
               spremembe pobud za spremembe ustave in do tega, da smo bolj odprti v diskusiji in da
               bolj tudi senzibilni za ta vprašanja, je in to ne le pozicijske, temveč tudi
               opozicijske stranke, vendarle treba podpreti amandmaje, ki gredo v smislu rešitve, ki
               je bila dana na odboru. Seveda vlada pravi in opozarja na ustavno spornost. Res je,
               da scenarij, kot je bil predviden, se pravi, da se pobuda, ki je bila dana pred dvema
               letoma, da se spremeni ustava, in da s katero se mogoče odpravi tista politična
               pozitivna enakost, ki jo navaja ustava z možnostmi uveljavljanja posameznih ukrepov v
               smislu pozitivne diskriminacije. Seveda se bo ta sprememba, naj bi se ta sprememba
               zgodila čez en mesec. Vemo, da je dobila visok konsenz,80% članic in članov
               parlamenta je dalo pobudo, tudi strokovna komisija je dala podporo, in kot kaže, naj
               bi se ta sprememba zgodila. Sprememba je temeljila tudi na izkušnji, ki jo poznamo v
               Franciji, ko se je najprej spremenil zakon, ki je govoril o zadrgi, mimogrede, in
               tudi o tem, da je lista neustavna, če teh principov ne zagotovi, dala v presojo. In
               posledično je prišlo v Franciji, kasneje v Belgiji, Portugalski, Italiji in sedaj,
               upam, da tudi v Sloveniji do spremembe ustave s tovrstnimi pozitivnimi ukrepi.</p>
               <p>Mislim, da v primeru, če se bo prekrivala marčna obravnava sprememb ustave in
               sprejem tega zakona v tej smeri, še tista teoretična vprašanja glede morebitne
               spornosti ne bodo več vprašljiva. Zato predlagam, da se podpre tretji koalicijski
               amandma, ki pravzaprav odpravlja še tisto zadnjo oviro, na katero je opozorila pravna
               služba, v primeru, ko bi bila lista sestavljena zgolj iz treh kandidatov in bi se ta
               matematika v okviru 40% ne izšla. Hvala.</p>
            </sp>
            <sp xml:id="SDZ3-Redna-34-2004-02-26.sp17">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Trije ste se javili k besedi, po naslednjem vrstnem redu: gospa Potrata,
               gospod Peče in gospod Jakič. Gospa Potrata, izvolite.</p>
            </sp>
            <sp xml:id="SDZ3-Redna-34-2004-02-26.sp18">

               <speaker>MAG. MAJDA POTRATA:</speaker>

               <p>Hvala za besedo, gospa podpredsednica. Spoštovane poslanke in poslanci, spoštovani
               gospod državni sekretar! Kar tretjič bom polemizirala z vašim stališčem o ustavni
               spornosti določila, ki ga imamo zapisanega v dopolnjenem predlogu zakona o volitvah
               poslancev v evropski parlament. Ker pa je o tem, kako v Združeni listi gledamo na
               domnevno ustavno spornost, bilogovora že v stališču poslanske skupine, dovolite, da
               se opredelim samo do treh amandmajev, ki so pred nami. Govorim samo o amandmajih k
               3., enako bi lahko ponovila tudi pri 4. členu.</p>
               <p>Podprla bom le tretji amandma, ki natančneje določa uvrščanje na listo v primerih,
               ko ta nima več kot eno ali treh imen. Seveda se je znova treba spomniti, da bi bilo
               razvrščanje kandidatk in kandidatov na listo po sistemu zadrge ne glede na število na
               listo uvrščenih imen najbolj preprosto. To da Združena lista socialnih demokratov za
               svoj predlog, za zadrgo torej, ni dobila podpore že ob pobudi za odprtje 15. in 16.
               člena. S konsenzom doseženo najmanj 40%-no zastopanost vsakega spola je zato treba
               dopolniti, da bo izvedljiva tudi pri treh imenih na listi ali pa pri samo enem. Da
               smo ženske pod kritično maso zastopanosti v politiki in tudi povsod tam, kjer se
               oblikujejo in sprejemajo za življenje državljank in državljanov Republike Slovenije
               pomembne odločitve, je znano in statistično dokazljivo dejstvo.</p>
               <p>Izkušnje evropskih držav kažejo, da brez pozitivnih ukrepov večjega števila žensk ne
               bo. Njihova številčna prisotnost v predstavniških in zakonodajnih telesih pa je
               pomemben dejavnik, saj šele ta v resnici omogoča učinkovito odločanje. Ta pa po
               ugotovitvah mora preseči kritično maso, to je vsaj 30% zastopanost. Zato ne bom
               podprla amandmaja Slovenske demokratske stranke. Posebej pa nasprotujem prvemu
               amandmaju, ki predlaga črtanje 3. člena, saj bi tako glasovala proti osnovni pobudi
               Združene liste socialnih demokratov, ki je od predlagatelja zakona zahtevala, da
               upošteva integracijo načela enakih možnosti tudi ob dopolnitvah in spremembah zakona
               o volitvah v evropski parlament. S tem smo sledili priporočilom Evropske unije in
               Sveta Evrope, da načelno podporo splošno priznani vrednoti sleherne demokratične
               družbe utrdimo še z ukrepi.</p>
               <p>Zgodba z delegacijami v parlamentarni skupščini Sveta Evrope bi nas morala strezniti,
               pa ne le politike kot celote, ampak tudi vse tiste, ki oblikujejo javno mnenje. Ni si
               namreč mogoče predstavljati, da bodo interesi večinskega dela populacije zares
               uresničeni brez njegovega enakovrednega zastopstva. Morda pa bo sčasoma le prevladalo
               spoznanje, da je sodelovanje žensk pri odločanju potrebno in koristno, ne samo zanje,
               ampak za družbo kot celoto. Toje tudi ena od oblik premagovanja demokratičnega
               deficita in bo preseženo podtikanje, da so ženske v politiki samo zato, ker so
               ženske, in ne zato, ker pri odločanju zmorejo, hočejo in znajo sodelovati. Hvala
               lepa.</p>
            </sp>
            <sp xml:id="SDZ3-Redna-34-2004-02-26.sp19">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peče, izvolite.</p>
            </sp>
            <sp xml:id="SDZ3-Redna-34-2004-02-26.sp20">

               <speaker>SAŠO PEČE:</speaker>

               <p>V osnovi moj namen ni bil, da se bom oglašal okrog teh amandmajev, ampak mislim, da
               je sprenevedanje v tem državnem zboru ravno okoli ženskih kvot pa le malo preveliko.
               Moj kolega Bogdan Barovič je v podajanju stališč poslanske skupine opozoril na mnenje
               zakonodajno-pravne službe, torej tisto mnenje, ki ga ponavadi ta državni zbor vedno
               upošteva oziroma o njem vsaj opravi temeljiti razmislek. Danes seveda zavračate
               teorijo zakonodajno-pravne službe. Po drugi strani pa, kar mislim, da je dosti
               pomembnejše, ko govorimo o zastopanosti obeh spolov, prav tako bi lahko govorili o
               zastopanosti različnih starostnih skupin in določitev procenta posameznih, najsibo na
               podlagi starosti, najsibo na podlagi izobraženost, najsibo na podlagi opravljanja
               določenega poklica. Skratka, več je teh segmentov, na katere bi se lahko sklicevali,
               da nimajo svojih predstavnikov v določenem organu.</p>
               <p>Ampak, tovrstno urejevanje je po naši oceni seveda brezpredmetno v praksi, kajti
               dejstvo je, da v zakonu lahko napišemo marsikaj, drugo je pa dejstvo, kaj pozneje
               politične stranke naredijo. In ravno okoli zakona o volitvah, najsibo v parlament
               Republike Slovenije ali pa evropski parlament, je seveda vprašanje izvoljivih
               kandidatov in neizvoljivih kandidatov.</p>
               <p>V kolikor imajo stranke resnične namene, kot sta jih nakazali govornici pred menoj,
               Nihče v tej državi vam ne more preprečiti, da na prvo, drugo in pa tretje mesto, ki
               je v vaših primerih izvoljivo mesto za evropsko poslanko ali poslanca, ne postavite
               kandidatke. Ampak seveda, dokler boste samo javno igrali to igro in govorili o
               tovrstni potrebi, medtem ko boste pa na prva mesta postavljali kandidate z vašo
               podporo, pa ni drugega kot blefiranje. Sicer pa mislim, da ima Liberalna demokracija
               tovrstne izkušnje izpred zadnjih državnozborskih volitev, ko ste si celo v enem izmed
               vaših organov določili pravila o kvotah in jih pozneje nekaj mesecev pred temi
               volitvami ta pravila spremenili. Ker ste videli, da ste bili vsi skupaj preveč
               požrešni, kdo bo sedel v tem parlamentu. Zato dovolite, naj si stranke uredijo,
               kakorkoli hočejo. Igrati danes to navidezno igro o tem, kako si nekdo želi
               enakopravno zastopanost in podobno, medtem ko pa na vaših postopkih predkandidiranja
               oziroma evidentiranja so vas velike besede - kolega Jakič, prosim te, če se umiriš,
               hvala - medtem ko pa takrat, ko postavite kandidate v vrstni red, pa tega ne
               upoštevate, saj vsi veste, kaj so izvoljivi kandidati in ne. Verjel bom v vaše besede
               šele takrat, ko bo na prvem mestu kandidacijske liste Liberalne demokracije in
               Združene liste nahajala se ženska. To bo pomenilo, da vam je nekaj res do tega. Vse
               ostalo gospodje, ja, je pa sprenevedanje. Hvala.</p>
            </sp>
            <sp xml:id="SDZ3-Redna-34-2004-02-26.sp21">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Jakič, izvolite.</p>
            </sp>
            <sp xml:id="SDZ3-Redna-34-2004-02-26.sp22">

               <speaker>ROMAN JAKIČ:</speaker>

               <p>Hvala za besedo, spoštovana podpredsednica. Poglejte, če bi bil šovinistični hinavec,
               bi bil pri tej točki tiho in bi seveda po tihoma nasprotoval ženski kvoti in si s tem
               zviševal lastne možnosti za izvolitev v evropski parlament na listi LDS-a. Ker pa sem
               zagovornik ukrepov enakih možnosti in pozitivne diskriminacije, bom v resnici podprl
               tiste rešitve, ki omogočajo večjemu procentu žensk kandidirati na listah.</p>
               <p>Tu se seveda nekateri spuščajo v odločitve moje stranke in bi jih zato prosil, da se
               ukvarjajo s svojo stranko. Liberalna demokracija Slovenije je do zdaj izkazovala v
               resnici načelno podporo tem pozitivnim ukrepom in je, če hočete ne nazadnje tudi v
               mestu Ljubljana celo za kandidate za funkcije mestnih svetnic in svetnikov
               kandidirala po načelu zadrge in zato dobila 50:50 zastopanosti v mestnem svetu.</p>
               <p>Ampak želel sem v bistvu razpravljati v resnici o tej kvoti, zato, ker se počutim
               kot vodja delegacije v parlamentarni skupščini sveta Evrope v resnici na nek način v
               težkem položaju. Kot sami veste, in gospa Potrata je to omenila, smo eni redkih med
               45-mi državami Sveta Evrope, ki v svoji delegaciji nimamo žensk. Jaz sem seveda en
               krog pogajanj že opravil kot vodja delegacije in danes pozval vodje poslanskih skupin
               in pa člane delegacije, da razmislijo o tem, kaj storiti. Vendar menim, da smo tako
               civilizacijsko razviti, da bomo ta problem rešili. In tudi upam, da ni stranke v
               Republiki Sloveniji, ki bi v resnici lahko izkoristila možnost nekega ustavnega
               spora, o katerem je danes govoril gospod Barovič, da bi zagovarjala, da je ta zakon v
               nasprotju z enakostjo volilne pravice. Seveda tudi upam, da bo 44. člen ustave
               Republike Slovenije, ki predvideva enako zastopanost oziroma sorazmerno zastopanost
               žensk oziroma nasprotnega spola vjavnem življenju in pri opravljanju javnih zadev,
               šel gladko skozi.</p>
               <p>Zato bom podprl amandma, ki govori o 40-odstotni zastopanosti, in seveda pričakujem
               tudi od Liberalne demokracije Slovenije, da bo na svojo kandidatno listo uvrstila čim
               več žensk. Sam sem si že ustvaril sliko, kako naj bi ta kandidatna lista izgledala.
               In če bo ta kandidatna lista taka, kot sem si jo predstavljal, bo vsebovala 40% žensk
               in bo tudi ena od njih zastopana v prvi polovici oziroma na tako imenovanem
               izvoljivem mestu. Še enkrat rečem, govorim seveda na nek način tudi proti svoji
               kandidaturi, vendar se zavedam, da je treba to načelo spoštovati. In se mi zdi, da
               parola, ki jo je moč zaznati, na primer, pri SDS, Slovenski demokratski stranki, da
               je žensko treba poslati za štedilnik, ne vzdrži več. Tudi v Švici so do 70. let
               mislili, da ženska naj ne bi imela volilne pravice, pa so se o tem zmotili in, hvala
               bogu, tudi kasneje spremenili svojo zakonodajo. Hvala.</p>
            </sp>
            <sp xml:id="SDZ3-Redna-34-2004-02-26.sp23">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peče, izvolite</p>
            </sp>
            <sp xml:id="SDZ3-Redna-34-2004-02-26.sp24">

               <speaker>SAŠO PEČE:</speaker>

               <p>Osebno sem začel to nenačelno razpravo zasledovati malo z nasmehom. Poglejte, že
               danes ima Slovenija poslance opazovalce. Že danes ste imeli v vseh strankah, razen v
               Stranki mladih, Nacionalni stranki in DeSUS, svoje predstavnike v evropskem
               parlamentu, sicer pod pretvezo opazovalcev, ampak... Nihče izmed vas, ne kolega Jakič
               ne ostali v Liberalni demokraciji ali pa Združeni listi navsezadnje, pa tudi v
               Ljudski stranki in Slovenski demokratski stranki niste na to mesto postavili žensk.
               Celoveč, niti na volitve ni bilo treba, ampak samo izmenjali bi se. Nam, ki pa nam je
               toliko do ženskih kvot - ja, pa zakaj niste tega naredili? Že danes bi lahko imeli
               izpolnjeno to načelno 40-odstotno normo in bi imeli tri poslanke v evropskem
               parlamentu. Ampak v Liberalni demokraciji ste postavili samo moške. Ne gre za drugo
               kot vprašanje načelnosti. In če boste hoteli zasledovati cilj načelnosti, je vse
               odvisno od tega, kam boste kandidatke postavljali. Vsi pa vemo, kaj so izvoljiva
               mesta in kaj ne. In večkot smešno, po moji oceni celo ponižujoče bo videti pozneje
               vaše kandidatne liste, kjer bodo peto, šesto in sedmo mesto zasedale ženske, prav
               smešno. In po moje je tovrstna dikcija izključno v posmeh delitvi spolov. Hvala.</p>
            </sp>
            <sp xml:id="SDZ3-Redna-34-2004-02-26.sp25">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Redna-34-2004-02-26.sp26">

               <speaker>ALOJZ SOK:</speaker>

               <p>Hvala lepa. Jaz moram ugotoviti ko tole poslušam, da v Novi Sloveniji pravzaprav
               tega problema nimamo. Četudi zakon ni sprejet, enostavno tega problema nimamo in smo
               to zadevo rešili in bom še enkrat ponovil.</p>
               <p>Torej vsi tisti, ki pa hočete, da se ženske z zakonom na silo uvedejo v politiko, pa
               pozabljate na nekaj. Če hočete to narediti, potem morate najprej spremeniti še
               marsikaj drugega. Predvsem to, da bo na delovnem mestu, kjer ženske delajo in so tudi
               istočasno matere, tem ženskam omogočeno, da bodo to lahko storile. Ker sicer pa ta
               razprava me spominja na neko, ne vem, emancipacijo po rusko, ko so ženske zaradi
               emancipacije zaposlili na železnicah in pa v rudnikih. Torej, temu se je že takrat
               smejal in zgražal cel svet. Oni pa so rekli, da s tem uveljavljajo neko emancipacijo.
               Ne morete na silo in če ni interesa, kako boste žensko prisilili, da bo kandidirala,
               še posebno, če ne vidi možnosti, da ji okoliščine to omogočajo. Samo z zakonom to
               urediti, to je seveda popoln nesmisel, pa se niti ne spuščam do tega, da je to
               dejansko protiustavno početje.</p>
               <p>Če si stranka želi tega, o čemer najbolj govorite v vladajočih strankah, potem
               predlagam, da to naredite. Mi bomo na našo listo po tej besedni iznajdbi, da se temu
               reče, zadrga, ne vem, če je to res neka zadrga, ampak mi bomo na našo listo uvrstili
               tri dame. In nobenega problema jih tudi ni bilo pridobiti in nobenega problema ni
               bilo iti kandidirat za državnozborske volitve, čeprav smo bili stranka, ki je, kot
               veste, nastala dva meseca pred volitvami. Kandidirali smo z ženskami in rezultat je,
               da danes imamo v svojih vrstah 25% žensk. Torej smo že takrat, ne da bi bilo to
               uzakonjeno, razmišljali o kvoti. In če govorite o zahtevah Sveta Evrope, potem
               najlažje to uredite v največji stranki, ki tudi ima največjo odgovornost pri tem. Vi
               imate največ poslancev in lahko žensko pošljete, tako kot bi seveda lahko poslali 3
               svoje opazovalce v Bruselj. Torej, vi bi najlažje naredili in že takrat pokazali to
               gesto in poslali eno izmed treh, žensko. Tukaj samo govoriti in reči, če bi bil
               šovinist, bi molčal in delal za sebe, saj veste, eno govoriti, drugo delati, pa
               tretje misliti, to je še bolj perverzno. Enostavno je pač to treba narediti. Sicer
               sprejmite ta zakon, ne bom mu nasprotoval, bom glasoval za to. Ampak meni se zdi
               bedarija, nepotrebna bedarija. Ker uzakoniti in nekoga prisiliti, da nekaj mora, če
               on tega noče, to je najslabše, kar je lahko. Iz tega seveda ne more biti rezultata in
               je to napačna pot. Hvala lepa.</p>
            </sp>
            <sp xml:id="SDZ3-Redna-34-2004-02-26.sp27">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Partljič, ste želeli besedo? (Ne.) Še kdo? Še kdo želi besedo o
               teh treh amandmajih? (Ne želi.) Lahko torej zaključim razpravo? Lahko.</p>
               <p>Zaključujem torej razpravo o 3. členu in treh amandmajih k temu členu in odpiram
               razpravo o 4. členu in amandmajih istih predlagateljev kot k 3. tudi k 4. členu,
               Slovenske nacionalne stranke, Slovenske demokratske stranke in poslanskega kluba
               Liberalne demokracije in Združene liste.</p>
               <p>Gospa Širca, izvolite.</p>
            </sp>
            <sp xml:id="SDZ3-Redna-34-2004-02-26.sp28">

               <speaker>MAJDA ŠIRCA:</speaker>

               <p>Kot sem že omenila, gre za soroden problem. Zaradi tega ne bom ponovno utemeljevala
               potrebnosti podpore tretjemu amandmaju, ki zapira še neke dileme pri tem členu. Ampak
               vendarle moram opozoriti, da razprava, ki je bila ob tem 3. členu odprta, se je -
               seveda gospodje so pustili že svojo predstavnico samo tukaj iz SNS-a - se vrti, kot
               da bi bil to kakršenkoli ta problem, problem politične nekorektnosti glede spola v
               slovenskem prostoru, kot da bi bil to problem LDS-a. LDS te probleme ima rešene. V
               svojem statutu ima zabeležen odstotek, ki je obvezen pri katerikoli kandidaturi v
               katerekoli organe, tako na državnem nivoju kot na svojem notranjem nivoju. To ni
               problem LDS-a. Podzastopanost žensk v politiki je problem slovenske družbe, in kot
               sem že prej povedala, me veseli, da se ta problem v zadnjem času bolj aktivno, bolj
               strpno in vsekakor tudi bolj konstruktivno rešuje, in to ne zgolj, samo z ene strani
               političnih opcij. In pravzaprav se odgovarja zgolj, samo na eno dilemo, ki postavlja
               pod vprašaj demokracijo, v kateri je pol ali pa celo več prebivalstva izločenega iz
               politike. In to je zgolj ukrep, ki sanira tovrstne probleme. Hvala.</p>
            </sp>
            <sp xml:id="SDZ3-Redna-34-2004-02-26.sp29">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo besedo? Gospod Petan, izvolite.</p>
            </sp>
            <sp xml:id="SDZ3-Redna-34-2004-02-26.sp30">

               <speaker>RUDOLF PETAN:</speaker>

               <p>Hvala za besedo, gospa podpredsednica. Torej nisem ravno mislil se pri tem oglašati,
               ampak človek se že malo zabava pri tej zadevi, ki je sicer resna. To priznam. Ampak
               mislim, to govoričenje o nekih kvotah, o pravičnosti, o poštenosti in enake
               zastopanosti me že malo spominja na neko latovščino.</p>
               <p>Spoštovane kolegice in kolegi! Če mislite, da bomo s takim zakonom, s kvoto 40%,
               tudi če bi 60 napisal, tudi če bi 100 napisali v zakonu, da bomo s tem kaj prispevali
               k enakopravnosti drugega spola, se motimo, se slepimo, četudi mislimo, da je to prvi
               korak, se slepimo. To ni res. Več žensk bo prav gotovo samo prišlo na to področje, če
               bomo položaj ženske v družbi na splošno, v celoti uredili. Vse drugo je brez zveze,
               je govoričenje, je nakladanje, je tako kot smo delali včasih, ko smo rekli, zdaj nam
               sistem ne "špila", pa bomo spremenili zakon pa bo zadeva boljša. Ni bila boljša. Kar
               poglejte, kako je danes v družbi z ženskami. Na tistih področjih, kjer je največ
               zaposlenih žensk, v tekstilni in usnjarskiindustriji, se država dela norca iz teh
               podjetij, iz teh panog. Imajo minimalne plače, pa še tistih ne dobijo izplačanih. In
               ko se obrnejo na katerokoli državno institucijo, čakajo po pet ali pa deset let,
               medtem pa zadeva zastara. To je norčevanje iz žensk, da nam je jasno. In to
               besedičenje, da bomo pa z nekim zakonom - saj nikogar ne obsojam, da se razumemo, pa
               tudi nikomur ne repliciram, ampak po svoje lahko razmišljam ob tem, ko to sprejemamo
               - to uredili, ne bomo. Uredimo najprej položaj ženske v družbi, sprijaznimo se ali pa
               vzemimo na znanje, v kakšnem položaju so danes ženske, pa potem nazaj projeciramo pa
               se vprašamo, saj stanje je verjetno povsem normalno, če tako gledamo na ženske
               poklice, če hočemo. Ker po drugi strani, če toliko govorimo o enakopravnosti, se bomo
               pa morali enkrat vprašati tudi tu, v državnem zboru, ko potrjujemo, ne vem, same
               sodnice na sodniška mesta, kaj pa tu zdaj, ali bomo pa zdaj zahtevali moške kvote -
               neumnost. Se pravi, zadeva ni tako enostavna, ni tako preprosta in na tak način se je
               ne da rešiti.</p>
               <p>Poleg tega mi pa dovolite, spoštovane kolegice in kolegi, če nam to že toliko pomeni
               to, da bi prišlo do enakopravnosti, pa vsaj tam, kjer imamo možnosti, da bi se
               odločili za to, da bi ženskam dali glas, pa tega nismo naredili. Imeli smo
               predsedniške volitve - ja, bila je ženska, toda ni bila prave barve, to smo slišali v
               tem parlamentu. In zato sem se oglasil in izrekel tisto besedo, ki sem jo uporabil,
               "latovščina" - no, mogoče je bila malo huda, ampak kakorkoli. Tam je bila priložnost,
               imeli smo kandidatko, ki se je pojavila, vendar je nismo volili zato, ker ni bila
               prave barve. To se pravi, ni vse v tem, da imamo kvote, tudi na barve moramo paziti.
               Spoštovani, potem se pa moramo odločiti, ali gre principielno za to, da bomo imeli
               več žensk, ali gre še po kakšnem drugem razporejanju. Potem pač ugotovimo, da smo
               danes rekli marsikaj, kar je bilo mogoče odveč. No, seveda, pravico imamo povedati
               vse to, nobenemu ne ugovarjam, da ne sme govoriti, seveda lahko; ampak na splošno,če
               se pogovarjamo o vsebini. In še enkrat pravim, s to kvoto 40% stvari ne bomo rešili.
               Mislim, da je stvar z amandmajem, ki ga je dala naša stranka, SDS, bistveno bolj
               realna, ker to lahko uporabljamo tudi analogno za državnozborske volitve. Tisto pa je
               realno, tisto je realna številka. Ta številka 40% pa ni realna za državnozborske
               volitve. In me zanima, če bi slučajno prišlo do take razprave, če bomo tam tudi
               uporabljali ta model; bomo videli, no, mogoče se pa pustimo presenetiti. Hvala lepa.
               Še enkrat povem, da nikomur nisem repliciral, ker nikomur ne omejujem pravice, da
               pove tisto, kar misli, tako kot sem tudi sam povedal. Hvala.</p>
            </sp>
            <sp xml:id="SDZ3-Redna-34-2004-02-26.sp31">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Potrč, izvolite. Izvolite, gospod Potrč.</p>
            </sp>
            <sp xml:id="SDZ3-Redna-34-2004-02-26.sp32">

               <speaker>MIRAN POTRČ:</speaker>

               <p>Hvala lepa. Ni replika, razprava je, samo naslednje naj povem. Vsak od nas ima
               pravico do svojega mnenja, vsak ga lahko tudi povem, ampak seveda njegovo mnenje,
               predvsem pa način, kako ga pove, kaže tudi njegovo prepričanje pa njegov odnos do
               problema in to bomo tudi mi znali oceniti in tudi tisti, ki bodo poslušali, bodo
               znali oceniti. Metati vse v isti koš je seveda velika traparija, reči, da se tisti,
               ki zagovarjamo opredelitve v tem zakonu, ne zavedamo, da je to majhen del problema in
               da je seveda mnogo večji del problema lahko vse, kar je povezano s položajem žensk v
               družini, na delovnem mestu, z vstopom v delo, z njeno neenakopravnostjo, z zlorabami,
               ki se dogajajo - vse to vemo, ampak tega danes ne rešujemo; danes rešujemo eno od
               dejstev, kako zagotoviti majhen prispevek k večji udeležbi žensk v politiki. In če
               kdo misli, da je lepo, da imamo vsaj trikrat slabšo udeležbo kot povprečje v Evropi -
               ali pa približno trikrat - kot zadeva povprečje držav v Evropski skupnosti in da bomo
               s tem lahko enakopravni, misli pač drugače, kot mislim jaz. Zato trdim: nič ne bo
               rešeno, vendar bo pomenilo lahko pomemben prispevek k temu, da bodo ženske prišle na
               listo, odločitev o tem, ali bodo na listi izvoljene ali ne bo, pa vedno od volivcev.
               In kdor tega ne razume, bi pa rekel, da ne razume niti osnovo o kateri se danes
               pogovarjamo. Hvala.</p>
            </sp>
            <sp xml:id="SDZ3-Redna-34-2004-02-26.sp33">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peče, izvolite.</p>
            </sp>
            <sp xml:id="SDZ3-Redna-34-2004-02-26.sp34">

               <speaker>SAŠO PEČE:</speaker>

               <p>Se opravičujem, ampak sistem volitev, kot ga imamo najsibo za lokalne skupnosti ali
               pa kot se ga predvideva za evropski parlament, seveda ni v rokah volivcev, ampak je
               praviloma, in res je tako, v rokah sestavljavcev liste. Politične stranke, ki
               sestavljajo liste, one določajo, kateri kandidati bodo prišli v tovrstno institucijo
               Evropskega parlamenta. Zato govoriti, da smo naredili oziroma da bomo naredili korak
               naprej samo s tem, ko se uvrstijo tudi "ženske" - zaradi tega, ker pač jaz jih osebno
               ne ločujem, za mene smo vsi enaki in se mi zdi seveda to popolnoma nepotrebno -
               ampak, govoriti, da bomo s tem naredili korak naprej, ker bodo samo kandidirale,
               medtem ko jih pa politične stranke ne bodo postavljale na izvoljiva mesta, je seveda
               absurdno. Toliko. Hvala.</p>
            </sp>
            <sp xml:id="SDZ3-Redna-34-2004-02-26.sp35">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več besede, razpravo o 4. členu zaključujem in
               prehajamo na razpravo o 6. členu in amandmaju poslanske skupine Združene liste
               socialnih demokratov k temu členu. Želi kdo besedo? Gospod Potrč, izvolite.</p>
            </sp>
            <sp xml:id="SDZ3-Redna-34-2004-02-26.sp36">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi, mi smo vložili ta amandma z eno samo
               željo, da damo kolegom in kolegicam, poslankam in poslancem priložnost še enkrat
               oceniti, ali ne bi bilo morda iz mnogih praktičnih razlogov sprejeti predlog, ki ga
               je vlada dala v proceduro v pripravljenem zakonu.</p>
               <p>Menimo namreč, da je bil vladni predlog, da so določbe o nezdružljivosti poslanca v
               Evropskem parlamentu s funkcijo v državnem zboru ne uporablja za poslance, ki sedaj
               opravljajo poslansko funkcijo in bodo na volitvah 13. junija morda izvoljeni v
               Evropski parlament, pameten. Ta predlog je bil za amandmajem v matičnem delovnem
               telesu črtan ob ustrezni argumentaciji, ampak predlagam, da še enkrat razmislimo.</p>
               <p>Poglejte, ta rešitev v zakonu bi pomenila naslednje, da v tem primeru ne bodo kršena
               prav gotovo nobena načela o nezdružljivosti, saj hkratnega opravljanja obeh funkcij
               praktično ne bo. Kdor trdi drugače, pač menim, da govori nekaj, kar bo praksa
               pokazala, da ne bo res. Nezdružljivost namreč ne nastopi z dnem izvolitve, s 13.
               junijem, temveč le z dnem prevzema funkcije v Evropskem parlamentu; po sedanjih
               informacijah ko to v juliju oziroma v drugi polovici julija. To bo predvidoma takrat,
               ko bomo mi že pred ali bomo že opravljali, po mojem, zadnjo sejo v juliju, saj s 15.
               julijem nastopijo parlamentarne počitnice - najbrž to še velja In ker morajo biti
               letošnje državnozborske volitve v začetku oktobra - morajo biti, tako je po, bi
               rekel, določbah zakona o volitvah, razen, če jih bomo spreminjali - upam, da seje
               državnega zbora v septembru ne, ker če bo, bo padla že v 25-dnevni čas volilne
               kampanje, kar vsi ugotavljamo tudi glede na dosedanjo prakso, da posebej smotrno in
               koristno ni. Zna se torej zgoditi, ker so potrebne procedure in čas, da do
               nadomestnega poslanca pride, da bomo morda imeli nekaj časa tudi enega, dva, tri
               poslance manj. Ne govorim o tem, da je to velika tragedija, ni velika tragedija glede
               na to, da ne bomo opravljali pomembnih funkcij, bomo pač z 89-mi ali pa 87-mi
               poslankami in poslanci to nalogo opravili. Govorim samo o tem, da se mi zdi, da bi
               bilo mogoče sprejeti predlagano rešitev, da bi bila bolj praktična, da ni mogoče
               govoriti o tem, da bi porušila neka temeljna razmerja. In končno, zdi se mi, da bi
               bilo boljše, kot da to delamo, enostavno sprejmemo to dejstvo in dovolimo, da se v
               poletnem času, ko ne bo zasedanj, in ob dejstvu, da praktično po vsebini ne more
               priti do nobenih nezdružljivosti in kolizije, ta predlog, ki ga je vlada v osnovnem
               tekstu predlagala, sprejme tudi z amandmajem, ki smo ga mi predložili. Hvala
               lepa.</p>
            </sp>
            <sp xml:id="SDZ3-Redna-34-2004-02-26.sp37">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej dajem gospodu Anderliču, potem gospod državni sekretar. Gospod
               Anderlič, izvolite.</p>
            </sp>
            <sp xml:id="SDZ3-Redna-34-2004-02-26.sp38">

               <speaker>ANTON ANDERLIČ:</speaker>

               <p>Mislim, da je o tem amandmaju pa resnično škoda izgubljati besed, ker je stvar povsem
               jasna, samo en glas je tako prepričanje dobilo na seji odbora po mojem vedenju. In
               seveda je prav neverjetno, že pred tem so bila opozorila, preden je vlada to dala v
               zakon, da je pač tako, treba je sprejeti principe ali ne. Mi bi pa očitno imeli še
               nekaj tako, kot je bilo včasih, bomo pa malo drugače naredili, kot veleva splošni
               princip v Evropi in tisti združbi, kamor pravzaprav mi gremo. Prav nobene težave ni,
               da bi za neke stvari bila zadeva nezdružljiva, za to pa bi bila združljiva.</p>
               <p>Prvič je mogoče pričakovati, da bodo poslanke in poslanci državnega zbora
               kandidirali za Evropski parlament in seveda tudi v tem kontekstu je mogoče razumeti,
               da kdorkoli bo izvoljen, bo lahko naslednjemu iz liste, na kateri so bili pač skupaj
               kandidati in takrat ni prišel v parlament, prepustil mesto in bo ta dokončal mandat.
               Nobene potrebe ni, da bi nekdo sedel na dveh stolih, da bi tudi s tem pokazal, kako
               državni zbor izgublja na svojem pomenu, kako je vseeno, kaj počneš: takrat, ko imaš
               čas, prideš v državni zbor, sicer pa opravljaš druge naloge. To se mi zdi, daza
               državni zbor ni spodbudno in je tudi konec koncev vsem tistim, ki so kandidirali na
               listah, najbrž treba dati možnost, da če nekdo ne more več opravljati te funkcije, da
               pride na vrsto drugi. Se mi zdi povsem korektno, najbolj bistveno se mi pa zdi to,da
               je to na nek način, prakticistično stališče tukaj kot princip uveljavljanja. Mislim,
               da gre za res za stvari, ki bi jih morali jemati, tako kot so jih vzele vse države,
               katerim se 1. maja tudi pridružujemo.</p>
               <p>Bilo je rečeno na seji odbora, da bomo morali iskati poslance in poslanke in tako
               naprej - na seji odbora, namreč. Nič jih ni treba iskati. Seznam vseh kandidatov, ki
               so kandidirali in niso bili izvoljeni, niso dobili sedežev v parlamentu, je poznan in
               je do števila 88 povsem jasen in mislim, da to lahko tudi v tem primeru, tako kot smo
               v mnogih primerih nadomeščali poslance, ko so ali odhajali v vlado, ali so odhajali v
               ambasadorske vode, ali pa kamorkoli drugam v druge službe. Celo zelo hitro se to zna
               zgoditi, celo v okviru nekaj dni, kar izkušnje tega parlamenta tudi govorijo.</p>
            </sp>
            <sp xml:id="SDZ3-Redna-34-2004-02-26.sp39">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Virant.</p>
            </sp>
            <sp xml:id="SDZ3-Redna-34-2004-02-26.sp40">

               <speaker>DR. GREGOR VIRANT:</speaker>

               <p>Hvala. Gospod Anderlič je povedal, da je stvar jasna, tudi predlagatelju, je bi bila
               stvar jasna, samo ravno v drugo smer, zato vlada podpira amandma, ki ga je vložila
               Združena lista socialnih demokratov in je identičen pravzaprav osnovnemu tekstu
               zakona.</p>
               <p>V zakonu o volitvah Evropski parlament so vgrajena zelo trda pravila glede
               nezdružljivosti in prav je tako. Vgrajeno je pravilo o nezdružljivosti funkcije
               poslancev v Evropskem parlamentu tako s poslancem državnega zbora, s funkcijo člana
               vlada, kakor tudi s funkcijo v izvršilnem organu lokalne skupnosti. Torej poslanec
               Evropskega parlamenta ne bo mogel biti niti poslanec državnega zbora, niti član
               vlade, niti župan, poklicni ali nepoklicni.</p>
               <p>Ta nezdružljivost ima dva razloga, dva namena. Prvič, ni mogoče hkrati opravljati
               dveh zahtevnih funkcij, in drugič, potrebno je ločiti nivoje politične odločanja. V
               Evropskem parlamentu je politična dimenzija evropska, v nacionalnem parlamentu je
               nacionalna, na lokalni ravni je pa lokalna in te ravni je treba ločiti, podobno kot
               se s predlogom zakona o lokalni samoupravi ukinja oziroma uveljavlja nezdružljivost
               funkcije poslanca in župana.</p>
               <p>Sedaj, ta namen nezdružljivosti, o katerem sem govoril, v tem kratkem obdobju ne
               igra nobene vloge, gospod Potrč je to razložil, gre morda za eno sejo ali pa celo za
               nobeno sejo državnega zbora, kar pomeni, da bo potrebno iskati, seveda, ni težko
               iskati, ampak postaviti nadomestne poslance za obdobje, ko državni zbor morda sploh
               ne bo delal. In v tem obdobju bodo ti nadomestni poslanci dobivali plačo in pridobili
               celo pravico, da prejemajo plačo tudi 12 mesecev po prenehanju mandata pod določenimi
               pogoji, zato tukaj, tisti razlogi, zaradi katerih so bile v zakon vgrajene načelne
               rešitve o nezdružljivosti, pač, za to kratko obdobje preprosto te rešitve niso
               smiselne. Tudi sklicevanje na evropsko normotukaj ne pride v poštev, kajti evropske
               norme o nezdružljivosti med evroposlancem in poslancem v nacionalnem parlamentu
               zaenkrat še ni. Hvala.</p>
            </sp>
            <sp xml:id="SDZ3-Redna-34-2004-02-26.sp41">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ3-Redna-34-2004-02-26.sp42">

               <speaker>ANTON ANDERLIČ:</speaker>

               <p>Jaz moram povedati, da me čudi to mnenje gospoda državnega sekretarja, ker pisnega
               mnenja vlade nismo prejeli in kot je meni znano, se vlada do tega amandmaja ni
               opredelila. Je pa res, da je bila obveščena in vzela na znanje, da parlament oziroma
               ustrezno delovno telo je na odboru sprejelo neko odločitev in neko rešitev in bi bilo
               bolje, da seveda državni sekretar korektno pove, da je to mnenje, ki je bilo
               predhodno in se on osebno z njim ne strinja. Vlada o rešitvah, ki so bile sprejete v
               drugem branju na odboru, ni odločala in ni pisnega mnenja in prosim, da to tudi
               upoštevate, kadar se sklicujete na vlado.</p>
               <p>Argumenti, ki govorijo o tem, parlament morda niti delal ne bo, ali pa, da bo
               prejemal plačo nekdo tukaj in tam. Ne, ne bo je. Samo eden bo prejemal plačo, eden jo
               bo prejemal. Če bo izvoljen poslanec ali poslanka iz državnega zbora, jo bo prejemal
               v Evropskem parlamentu oziroma iz tistega naslova, tudi bo pa prejemal iz naslova
               poslanca državnega zbora. In prosim, da ne zavajate. In nobenega podvajanja ne bo in
               za resnično dostojanstvo tega državnega zbora je sila pomembno, da ne zreducirate
               poslance in poslanke, pa tudi če to funkcijo opravljajo mesec, dva, tri ali pet, na
               neko sočasno upravljanje še nekaterih opravil. To pa je, če bo slučajno seja
               državnega zbora - ne ni res! Do konca mandata, do novega sklica seje državnega zbora
               bodo vsi tisti poslanci polno, bom rekel, ustavno postavljeni kot poslanci in bodo
               vse te funkcije opravljali.</p>
               <p>Če pa govorimo še o kakšnih drugih stvareh, o katerih vi ne govorite tukaj, razen o
               tistem, na kar se je pa res treba sklicevati in jaz sem se samo na to skliceval - na
               trdo nezdružljivost, o kateri ste sami govorili. Ampak ne morete v prvem stavku reči:
               postavljeniso kriteriji trde nezdružljivosti, v drugem pa rečete, ja, no, za nas pa
               nekaj mesecev to ne bo veljalo. Ne gre: ali imate princip, ta, da je nezdružljivost
               in ta, da ja, ali je pač nimate. Če bi bilo temu tako, zakaj pa ne bi tudi za bodoče
               dopuščali združljivost, tako kot dopuščamo združljivost poslancev v državnem zboru.
               Konec koncev ravnokar obravnavamo zakon o lokalni samoupravi. Vprašanje, ali bo ta
               združljivost in nezdružljivost še naprej, kot izgleda, bo. Da ne govorim še o drugih
               funkcijah.</p>
               <p>Tako jaz pač tega amandmaja ne podpiram in tudi ugovarjam v tistem delu vaših
               argumentov, ko se sklicujete na vlado, ker vlada se o tem ni izjasnila o tem
               amandmaju. In drugič, da ste dosledni, ko govorite o stroških podvajanja plače.</p>
            </sp>
            <sp xml:id="SDZ3-Redna-34-2004-02-26.sp43">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jakič, potem gospod Virant.</p>
            </sp>
            <sp xml:id="SDZ3-Redna-34-2004-02-26.sp44">

               <speaker>ROMAN JAKIČ:</speaker>

               <p>Hvala. Samo v 30-ih sekundah. Tone Anderlič ima prav. Biti je treba načelen in je
               treba gledati tako. V resnici je ta del o nezdružljivosti nastal zaradi
               nezdružljivosti oziroma odprave te nezdružljivosti za obdobje med 1. majem in 13.
               junijem, ko so volitve. Iz tega je nastalo potem, da je nekdo začel krpati tudi
               naprej, do volitev, do meseca novembra.</p>
               <p>In še nekaj, državnemu sekretarju samo toliko, v vednost. Evropski parlament ne
               nasprotuje združljivosti funkcije in z menoj v poslanski skupini LDR sedi župan mesta
               Benetk, ki je tudi evropski poslanec.</p>
            </sp>
            <sp xml:id="SDZ3-Redna-34-2004-02-26.sp45">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Virant, izvolite.</p>
            </sp>
            <sp xml:id="SDZ3-Redna-34-2004-02-26.sp46">

               <speaker>DR. GREGOR VIRANT:</speaker>

               <p>Najprej na to zadnje. Ravno to sem jaz rekel, da v evropskem prostoru ni pravne
               norme, ki bi nasprotovala združljivosti.</p>
               <p>Samo to bi rad pojasnil glede stališča vlade. Jaz zastopam osnovno stališče, torej,
               stališče, ki je bilo sprejeto ob sprejemu predloga zakona na vladi. Takrat je bila ta
               argumentacija sprejeta in to sem pojasnil.</p>
               <p>Kar se pa tiče stroškov, pa tudi, prosim, ne zavajam. Kaj pomeni, kaj sem mislil s
               temi stroški. Mislil sem sledeče, če bo poslanec državnega zbora izvoljen za poslanca
               Evropskega parlamenta, potem bo državni proračun izplačeval več plač, kot bi jih
               sicer, ker bo izplačeval plačo poslancev Evropskega parlamenta in tistemu, ki ga bo
               nadomestil v slovenskem parlamentu. To je dejstvo.</p>
            </sp>
            <sp xml:id="SDZ3-Redna-34-2004-02-26.sp47">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Majda, izvolite.</p>
            </sp>
            <sp xml:id="SDZ3-Redna-34-2004-02-26.sp48">

               <speaker>MAJDA ZUPAN:</speaker>

               <p>Hvala lepa. Zanimiva je ta razprava. Strinjam se z amandmajem gospoda Anderliča. Imam
               pa kljub vsemu en pomislek. Če pravilno razumem, bo z volitvami v evropski parlament
               poslanec, ki bo izvoljen za Evropski parlament, dejansko prenehal zaposlitev v
               domačem parlamentu in se mu začne, delovna doba teče od dan volitev. To pa težko
               verjamem, ker pri nas delovna doba teče od dneva konstituiranja zbora. Ali tam tudi?
               Samo, volitve bodo pri nas 13. junija, Evropski parlament bo pa julija. V tem času,
               me zanima, kako naj bi to teklo.</p>
            </sp>
            <sp xml:id="SDZ3-Redna-34-2004-02-26.sp49">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ3-Redna-34-2004-02-26.sp50">

               <speaker>ANTON ANDERLIČ:</speaker>

               <p>Gre seveda za to, ker je pet sekund. V vmesnem obdobju bo tako ali tako delegacija
               državnega zbora, ki bo imela začasen status. Od takrat naprej, ko bo pa konstituiran,
               pa gre za to nezdružljivost. In na...</p>
            </sp>
            <sp xml:id="SDZ3-Redna-34-2004-02-26.sp51">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Potrč, izvolite.</p>
            </sp>
            <sp xml:id="SDZ3-Redna-34-2004-02-26.sp52">

               <speaker>MIRAN POTRČ:</speaker>

               <p>Še enkrat povem. Za mene to vprašanje sploh ni usodno. Delate ga nekateri drugi za
               usodnega, ampak dejstvo je, da če bomo julija meseca dobili potrjene mandate za
               poslance, potem se pač bojim, da ne za to, ker ne bi vedeli kako. Vemo, kako se
               nadomestni opravi, ampak mogoče sploh ne bomo imeli seje, da bi nadomestni mandat
               lahko potrdili. Če nam je to ljubo, lahko. Bomo ostali na visokih principih, samo ne
               mi reči, da mi želimo pa narediti kaos v tej državi zaradi predloga, ki smo ga dali.
               To so pregrobe ocene. Hvala.</p>
            </sp>
            <sp xml:id="SDZ3-Redna-34-2004-02-26.sp53">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo besedo? (Ne.) Potem razpravo zaključujem. O amandmajih bomo
               v skladu s časovnim potekom seje zbora odločali danes v okviru glasovanj ob 21. uri
               in 25 minut. S tem prekinjam to točko dnevnega reda. Gospodu državnemu sekretarju se
               za sodelovanje lepo zahvaljujem.</p>
               <p>Ob 12. uri in 10 minut bomo prešli na obravnavo 12. točke dnevnega reda, na
               obravnavo predloga zakona o spremembah in dopolnitvah zakona o kmetijskogozdarski
               zbornici Slovenije, skrajšani postopek. Do takrat sejo prekinjam. Hvala lepa</p>
               <p>(Seja je bila prekinjena ob 11.28 uri in se je nadaljevala ob 12.11 uri.)</p>
            </sp>
            <sp xml:id="SDZ3-Redna-34-2004-02-26.sp54">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke in spoštovani poslanci, gospod državni sekretar v ministrstvu za
               kmetijstvo, gozdarstvo in prehrano, predstavnica vlade, lep pozdrav vsem! Nadaljujemo
               z delom, in sicer prehajamo na <title>12. TOČKO DNEVNEGA REDA - OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O KMETIJSKOGOZDARSKI ZBORNICI SLOVENIJE, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Prosim
               državnega sekretarja v ministrstvu za kmetijstvo, gozdarstvo in prehrano, da poda
               dodatno obrazložitev predloga zakona. Gospod Potočnik, izvolite.</p>
            </sp>
            <sp xml:id="SDZ3-Redna-34-2004-02-26.sp55">

               <speaker>FRANC POTOČNIK:</speaker>

               <p>Hvala lepa, gospa podpredsednica, za besedo. Poslanke in poslanci, lepo pozdravljeni
               v imenu vlade! Vlada je zakon o spremembah in dopolnitvah zakona o
               kmetijsko-gozdarski zbornici vložila v proceduro po skrajšanem postopku. In sicer gre
               za dve uskladitvi z odločbama ustavnega sodišča. V prvi odločbi je ustavno sodišče
               razsodilo, da zastopanost predstavnikov oziroma zastopanost članstva v svetu zbornice
               ni sorazmerna. Namreč, vemo, da v okviru zbornice deluje 13 območnih enot, ki so
               hkrati tudi volilne enote. Te volilne enote so po številu članstva v prvi volilni
               skupini zelo različne, od 3.743 članov v območni enoti Kočevje do 25.177 članov v
               območni enoti Murska Sobota. Po dosedanjem zakonu pa so vse območne enote volile
               enako število svojih predstavnikov v svet kmetijsko-gozdarske zbornice - štiri izmed
               fizičnih oseb, to se pravi, prve volilne skupine, in po dva iz druge volilne skupine,
               skupine pravnih oseb. Rešitev smo našli tako, da nismo spreminjali števila območnih
               enot, tudi ne njihovega obsega, pač pa smo pripravili takšen predlog, ki omogoča
               izvolitev različnega števila svetnikov v svet kmetijsko-gozdarske zbornice. Tako bi
               se na vsakih začetih 3.000 članov izvolilo v svet kmetijsko-gozdarske zbornice enega
               svetnika, karpomeni, v najmanjši volilni enoti dva svetnika izmed fizičnih oseb in v
               največji volilni enoti po številu članstva, to je v volilni enoti Murska Sobota,
               devet svetnikov.</p>
               <p>Prav tako smo v zvezi z območnimi enotami v zakonu tudi natančno opredelili, kaj
               spada v katero volilno enoto, in sicer našteli smo občine, ki pripadajo posamezni
               območni enoti zbornice.</p>
               <p>Uskladitev z drugo odločbo ustavnega sodišča pa gre v to smer, da v zakonu ni bilo
               dovolj natančno opisano, kakšen je zbornični prispevek in za kakšne namene se
               uporablja; to je bilo prepuščeno statutu. Ustavno sodišče je razsodilo, da je
               potrebno to zapisati v zakon in smo tudi v zakon napisali prispevne stopnje in tudi
               namene, za katere se ta zbornični prispevek uporablja.</p>
               <p>In tretja sprememba pa ni vezana na odločitev ustavnega sodišča, ampak gre za način
               oziroma za pobiranje zborničnega prispevka. Po zakonu o davčni službi je sicer za to
               zadolžena davčna uprava Republike Slovenije, da pobira zbornični prispevek, tako za
               gospodarsko, obrtno kot tudi zakmetijsko-gozdarsko zbornico. Vendar iz nekaterih
               objektivnih razlogov to ni tako teklo, zato smo za to prehodno obdobje, ko se bo
               davčna uprava Republike Slovenije usposobila za to, določili v zakonu, da lahko
               zbornični prispevek pobira kmetijsko-gozdarska zbornica sama. Hvala lepa.</p>
            </sp>
            <sp xml:id="SDZ3-Redna-34-2004-02-26.sp56">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lep. Predlog zakona je obravnaval odbor za kmetijstvo, gozdarstvo in prehrano
               kot matično delovno telo. Prosim predsednika odbora, magistra Janez Krambergerja, da
               predstavi poročila odbora. Izvolite.</p>
            </sp>
            <sp xml:id="SDZ3-Redna-34-2004-02-26.sp57">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Kolegice in kolegi, predstavniki vlade! Spoštovani
               prisotni na seji, lepo pozdravljeni!</p>
               <p>Čisto na kratko želim podati poročilo v imenu odbora za kmetijstvo, gozdarstvo in
               prehrano, kateri je na svoji 46. seji 4. februarja obravnaval predlog zakona o
               spremembah in dopolnitvah zakona o kmetijsko-gozdarski zbornici. Razlog, zakaj smo ta
               zakon obravnavali, je pravkar povedal in predstavil predstavnik vlade, državni
               sekretar gospod Potočnik. Povedati želim, da so na seji odbora prisustvovali poleg
               ministrstva tudi predsednik državnega sveta oziroma komisije državnega sveta za
               kmetijstvo, gozdarstvo in prehrano in predstavniki kmetijsko-gozdarske zbornice.
               Odbor je zakon potrdil v svojirazpravi oziroma v samem postopku druge obravnave, smo
               sprejeli amandmaje odbora in tudi amandmaje, ki jih je v proceduro vložila skupina
               poslancev s prvopodpisano kolegico Lidijo Majnik. Pripravili smo poročilo, in sicer
               to poročilo je objavljeno v Poročevalcu, se pravi, dopolnjeni predlog zakona je
               obravnavan v Poročevalcu in je tudi na voljo v računalniški mreži, tako da ga v
               podrobnosti ne bi tukaj predstavljal. Mislim, da je ta zakon nujno potreben, da ga
               sprejmemo, kajti v letošnji pomladi bodo volitve, druge volitve v kmetijsko-gozdarsko
               zbornico in je potrebno uskladiti te spremembe, katere je naložilo ustavno sodišče.
               Hvala lepa.</p>
            </sp>
            <sp xml:id="SDZ3-Redna-34-2004-02-26.sp58">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sledi predstavitev stališč poslanskih skupin. Najprej nam bo stališče
               poslanske skupine Nove Slovenije predstavil gospod Alojz Sok. Izvolite.</p>
            </sp>
            <sp xml:id="SDZ3-Redna-34-2004-02-26.sp59">

               <speaker>ALOJZ SOK:</speaker>

               <p>Spoštovana predsedujoča, predstavniki ministrstva! V imenu poslanske skupine Nove
               Slovenije moram najprej ugotoviti, da nas je vlada s tem predlogom postavila pred
               časovni zid. Kljub temu da je odločba ustavnega sodišča bila izdana oziroma dve
               odločbi pred več kot enim letom in bi te zadeve že davno morali urediti, smo danes
               soočeni s skrajšanim postopkom v zvezi s tem zakonom. Pred nami so namreč volitve v
               kmetijsko-gozdarsko zbornico in rešitve, takšne kot so danes predlagane, sigurno niso
               najboljše.</p>
               <p>Najprej naj povem, da v Novi Sloveniji ne podpiramo obveznega članstva v nobeno
               zbornico. Zakaj namreč nekoga siliti, da mora biti član nečesa, če on to noče, ampak
               trenutno je pač zakonodaja na področju vseh zbornic v Republiki Sloveniji takšna, da
               imamo obvezno članstvo, zapisano v zakonu, in ne samo pri kmetijsko-gozdarski
               zbornici, ampak tudi pri ostalih, kot je obrtna in pa gospodarska zbornica Republike
               Slovenije. Mi smo pred časom predlagali, Nova Slovenija je predlagala spremembo
               zakona o kmetijsko-gozdarski zbornici, kjer smo želeli, da bi se katastrski dohodek,
               ki je osnova za obvezno članstvo v kmetijsko-gozdarski zbornici, dvignil na 66 tisoč
               tolarjev. Zakaj smo to predlagali? Iz enostavnega matematičnega razloga, ker je
               trenutno v sedanjem zakonu zapisano, da je članarina 3% od katastrskega dohodka in da
               najnižji znesek ne more biti manjši od 2 tisoč tolarjev. Zdelo se nam je torej
               primerno, da bi to stopnjo zvišali in da bi tiste majhne kmete, ki pravzaprav nimajo
               nobene koristi od kmetijstva, razbremenili tega stroška plačevanja članarine. Na
               žalost ta predlog našega zakona ni dobil zadostne podpore. Sedaj je pred nami novi
               predlog. V tem novem predlogu pa je, kar moram ugotoviti in tukaj jasno in glasno
               povedati, Liberalna demokracija z delom svojih koalicijskih partnerjev ukinila
               pavšalno obliko članarine. Mi se s takšnim načinom plačevanja članarine ne strinjamo.
               Ne strinjamo se iz pravnoformalnega vidika. V praksi bo namreč prehajalo do tega, da
               če ostane naprej obveza, da je vsak, ki ima 20 tisoč tolarjev katastrskega dohodka,
               obvezno član, da bo plačal manj članarine, kot pa so stroški pobiranja. Torej, to je
               seveda nedopustno, da bi na takšen način urejali število članov v kmetijsko-gozdarski
               zbornici, kajti zavedati se je potrebno, da bodo ti člani, torej članarina bo manj
               kot tisoč tolarjev, ta članarina ne bo pobrana, bodo pa člani in imeli bodo vse
               pravice, ki iz tega članstva, iz tega naslova gre. Konec koncev, lahko bodo volili in
               lahko bodo tudi voljeni v svet te zbornice. Torej, takšna rešitev ni dobra in jaz
               seveda apeliram na kolege poslance in poslanke, da danes to zadevo popravimo, imamo
               možnost, vložen je amandma s strani Slovenske ljudske strankein prav bi bilo, da temu
               sledimo in ne poskušamo urejati na takšen način članstvo v zbornici. Če ga že želimo
               urejati, potem predlagam, da dvignemo katastrski dohodek kot osnovo za obvezno
               članstvo.</p>
               <p>Drugo, kar je popravljeno v skladu z odločbo ustavnega sodišča, je, da se na 3 tisoč
               članov, se pravi na približno enako število članov, voli tudi enako število
               predstavnikov v svet zbornice. Predlog v sedanjem predlogu, ki ga imamo na mizi, je,
               da se na vsakih začetih 3 tisoč članov voli po en predstavnik, mi pa smo v Novi
               Sloveniji predlagali amandma, in sicer v tej smeri, da se beseda "začetih" črta in da
               ostane napisano "na vsakih 3 tisoč". S takšno rešitvijo bi se veliko bolj približali
               odločbi ustavnega sodišča, ki govori o tem, da mora biti na približnoenako število
               članov tudi enako število predstavnikov v svetu. Če pa ostane zapisano "na vsakih
               začetih 3000", pa seveda to pomeni, da tista območna enota, ki bi imela 3001 člana,
               bi imela dva predstavnika, tista, ki pa bi imela 2999 članov, pa bi imela - se pravi
               prejšnja dva, ta pa samo enega.</p>
               <p>Za konec naj povem, mi bomo predlog tega zakona s predlaganimi amandmaji podprli.
               Podprli pa ga bomo iz tega razloga, ker vemo, da je to področje treba urediti zaradi
               bližajočih se ureditev oziroma zaradi poteka mandatov sedanjim članom sveta in pa
               predsednika kmetijsko-gozdarske zbornice. Hvala lepa.</p>
            </sp>
            <sp xml:id="SDZ3-Redna-34-2004-02-26.sp60">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavil gospod Janko Veber. Izvolite.</p>
            </sp>
            <sp xml:id="SDZ3-Redna-34-2004-02-26.sp61">

               <speaker>JANKO VEBER:</speaker>

               <p>Hvala za besedo, predsedujoča. En lep pozdrav vsem. V poslanski skupini Združenih
               listov socialnih demokratov ugotavljamo, da je ustanovitev kmetijsko-gozdarske
               zbornice, ki je bila izvedena pred leti s sprejemom seveda ustreznega zakona,
               nedorečena. Na to smo opozarjali že takrat v postopku sprejemanja zakona, vendar se
               seveda takrat ni uspelo doseči tega, da bi bil zakon resnično bolje pripravljen in
               seveda tudi usklajen. Vse te neusklajenosti so se odrazile tudi skozi pobude za
               ustavno presojo in tudi danes je pred nami sprememba zakona, ki odpravlja
               neskladnosti z ustavo. In ugotavljamo, da so v odločbah ustavnega sodišča pravzaprav
               odpravljene samo nekatere nejasnosti in te se nanašajo predvsem na to, da bodo v
               zakonu jasno zapisane volilne enote in da bodo tudi zapisani kriteriji za trošenje
               obvezne članarine. To do tega trenutka ni bilo dovolj natančno opredeljeno v zakonu.
               Ni pa predmet obravnave najpomembnejša nedorečenost, ki pa je zagotovo nekaj, kar nam
               ostane, če nič drugega, vsaj za prihodnje, da poskušamo to nedorečenost tudi
               odpraviti. Namreč, dejstvo, da se je na kmetijsko-gozdarsko zbornico preneslo veliko
               premoženje in pristojnost ustanoviteljstva javnih služb kmetijskega svetovanja,
               živinoreje, sadjarsko-vinogradniških centrov tervarstva rastlin, je zagotovo izjema v
               organiziranju zbornic na Slovenskem. Poleg tega za vse te dejavnosti, neodvisno od
               vlade in od državnega zbora, izvajajo ustanoviteljske pravice v zbornici in seveda za
               to dobivajo tudi sredstva, ki predstavljajo znotraj vseh prihodkov zbornice kar 70%
               vseh prihodkov. Torej, gre za ključno, bi rekel, dejstvo, ki ga nerazrešuje ta zakon,
               in menimo, da bo potrebno temu posvetiti veliko več pozornosti v prihodnje.</p>
               <p>Torej, sporen in danes obravnavan zbornični prispevek smo v obravnavi tega zakona
               ugotavljali, da kljub vsemu ni jasno zapisan tudi v tem besedilu. Gre sicer za
               izboljšanje besedila ali pa vsaj poskus izboljšanja tako, da je jasneje, zakaj se naj
               bi zbornični prispevek iz obveznega članstva porabljal, vendar kljub vsemu ni bil
               dosežen tisti tekst, ki bi zadovoljeval tudi naše razmišljanje, zato smo na odboru,
               na matičnem odboru, tudi podprli rešitve, ki so pravzaprav odpravile plačevanje
               pavšalnih članarin - pa, ne samo zato, ker ne vemo natančno, kam naj bi se namenjale,
               ampak tudi zato, ker so postale razlike med tistimi, ki bi plačevali pavšalno
               članarino in so hkrati tudi mali lastniki zemljišč, torej, razlike v primerjavi s
               tistimi, ki imajo večje površine zemljišč, izredno, izredno velike. To nesorazmerje
               jebil tudi eden od argumentov, da smo na matičnem delovnem telesu podprli rešitve, ki
               jih je pripravila skupina poslancev.</p>
               <p>Torej, dejstvo pa je, da smo v teh amandmajih dopustili možnost, da pavšalno
               članarino plačujejo tisti, ki se za to tudi prostovoljno odločijo; torej, se
               prostovoljno včlanijo in plačujejo potem tudi pavšalno članarino.</p>
               <p>Razumemo predlagatelja, da je verjetno poskušal prisluhniti kmetijsko-gozdarski
               zbornici na način, da je želel dvigniti članarino in povečati prihodke iz članarin in
               s tem nekako zagotoviti lažje delovanje zbornice, zagotovo pa naj bi se ta sredstva
               porabljala tudi za odpiranje novih poslovnih prostorov - pa ne v Sloveniji, ampak v
               Bruslju. Menimo, da za tak korak je potrebno izčistiti zakon do tega nivoja, da bodo
               osnovne neusklajenosti v zakonu odpravljene.</p>
               <p>V tej fazi bomo sicer podprli amandmaje poslanskih skupin, ki, bi rekel, nekako
               kompromisno rešujejo trenutno situacijo, tako da bo delovanje zbornice, najbrž da
               lahko teklo v obsegu Slovenije nemoteno naprej. Za večje korake pa seveda menimo, da
               bo potrebno počakati na trenutek, ko se bodo odpravile tudi ostale nejasnosti, ki so
               vezane predvsem na velike pristojnosti, ki jih ta zbornica ima, in seveda bistveno
               odstopa tudi .../Opozorilni znak za konec razprave./... gospodarsko zbornico in
               obrtno zbornico. Hvala lepa.</p>
            </sp>
            <sp xml:id="SDZ3-Redna-34-2004-02-26.sp62">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Demokratične stranke upokojencev Slovenije bo
               pripravil gospod Vojko Čeligoj. Izvolite.</p>
            </sp>
            <sp xml:id="SDZ3-Redna-34-2004-02-26.sp63">

               <speaker>VOJKO ČELIGOJ:</speaker>

               <p>Hvala lepa za besedo. Spoštovani. Kot je dobro znano je bil zakona o kmetijsko
               gozdarski zbornici predmet ustavne presoje in to kar dvakrat.</p>
               <p>Prvi poskus, da bi se določbe zakona, ki so po mnenju ustavnega sodišča v nasprotju
               z ustavo, uredile v skladu z njo, so se sicer izjalovile, vendar poslanci poslanske
               skupine DeSUS vztrajamo na takrat danem stališču, da je potrebno odločbe ustavnega
               sodišča spoštovati.</p>
               <p>Priznati moramo, da nas lovi čas, zato smo tudi toliko bolj veseli predlogi, ki je,
               vsaj tako izgleda na podlagi do sedaj opravljenih obravnav, dobra podlaga za dosežek
               konsenza. Ustavno sodišče Republike Slovenije je sicer v odloči zapisalo, da obvezno
               članstvo v zbornicah ne posega v pravico prizadetih oseb, da se svobodno združujejo,
               kar je na splošno zagotovljena v drugem odstavku 42. člena ustave. Vendar v poslanski
               skupini DeSUS še vedno vztrajamo na stališču, da kmetijsko-gozdarske zbornice niso
               evropska kategorija, zlasti pa ne, če se mora interesna skupina prisilno združevati.
               V poslanski skupini smo bili že ob sprejemanju zakona proti obveznemu članstvu in
               najnižji osnovi 20.000 SIT katastrskega dohodka kot meji, ki sili lastnika zemlje, da
               je obvezen član zbornice. Menili smo namreč, da tisti, ki ima do 20.000 SIT
               katastrskega dohodka, nima nobenih bonitet, saj ni ne tržni pridelovalec, njegov
               dohodek je minimalen, pa tudi do subvencij ni upravičen. Po nekaterih podatkih pa je
               takih članov kar 111.000. Kljub temu pomisleku sprejemamo razlago, da so take oblike
               zbornic ustanovljene predvsem zaradi izvrševanja določenih nalog v javnem interesu,
               kot združenje javnopravne narave in prav zaradi tega je članstvo lahko zapovedano.</p>
               <p>Za poslansko skupino DeSUS pa so bolj kot obvezno članstvo bile sporne tiste določbe,
               ki se nanašajo na zbornični prispevek. Po vladnem predlogu naj bi se zbornični
               prispevek plačeval v višini 4%, vendar ne manj od pavšalnega zneska, kar bi vsekakor
               bilo v skladu z odločbo ustavnega sodišča, ki je zakonodajalcu v veliki meri pustilo
               odprte roke,ne bi bilo pa v skladu z načelom pravičnosti, po katerem naj bi bile
               upoštevane tudi plačilne zmogljivosti posameznega zavezanca. Zatorej se nam zdi
               smotrnejša z amandmajem predlagana rešitev, da vsi člani plačujejo prispevek v višini
               4% od katastrskega dohodka, torej tudi večina tistih, ki so po sedaj veljavnem zakonu
               plačevali zbornični prispevek v pavšalnem znesku. Če bo tako sprejeto, bo popravljena
               krivica okoli 111.000 občanom, obveznim članom zbornice z nizkim katastrskim
               dohodkom, ki pa žal tudi v prihodnje od zbornice ne bodo imeli praktično nobenih
               posebnih koristi, bodo pa vsaj izenačeni z ostalimi, ki so bili doslej pri plačevanju
               zborničnega prispevka v privilegiranem položaju.</p>
               <p>V poslanski skupini DeSUS bomo zagovarjali tako rešitev in če bo le-ta potrjena, bomo
               tudi predlog zakona podprli. Hvala lepa.</p>
            </sp>
            <sp xml:id="SDZ3-Redna-34-2004-02-26.sp64">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil mag.
               Janez Kramberger. Izvolite.</p>
            </sp>
            <sp xml:id="SDZ3-Redna-34-2004-02-26.sp65">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Kolegice in kolegi! V poslanski skupini Slovenske
               ljudske stranke je vprašanje urejanja kmetijsko-gozdarske zbornice v slovenskem
               prostoru izredno pomembno vprašanje. Tudi pri samem sprejemanju zakona v preteklosti
               smo si veliko prizadevali, da je bil ta zakon sprejet. Že večkrat smo povedali, da se
               je to zgodilo prepozno. Namreč, kmetijsko-gozdarska zbornica funkcionira komaj štiri
               leta in dejstvo je, da se je v tem času soočala tudi z določenimi problemi pri sami
               ustanovitvi. In pri vstopu v Evropsko unijo bi takšna organizacija morala biti
               pravzaprav že prej ustanovljena. Namreč, tako posestna struktura kot izobrazbena
               struktura naših kmetov v slovenskem prostoru ni primerljiva z evropskimi; to je pač
               posledica bivšega odnosa do te gospodarske panoge.</p>
               <p>Zato mi v poslanski skupini podpiramo predlog vlade, da se ta sprememba, torej da se
               ta predlog sprejme. Vemo tudi, da so različni pogledi tukaj v tem prostoru, tudi v
               koaliciji so različni pogledi, ampak mi smo s sprejetjem tega zakona se odločili, da
               bomo koncept kmetijsko-gozdarske zbornice uredili po tem centralnoevropskem sistemu.
               In želimo tudi, da se ne dela razlik med ostalimi zbornicami, ki so pri nas v
               Sloveniji, tako gospodarski zbornici kot obrtni zbornici.</p>
               <p>Kar se tiče različnih mnenj glede obveznega članstva. Poglejte, postavljen je
               koncept subvencij, katerega so v okviru skupne kmetijske evropske politike deležni
               pravzaprav vsi, kateri imajo kmetijsko zemljo. In mislim, da ta koncept, da tako
               široko članstvo, da to ni narobe. Mislim, da s tem pridobimo predvsem na
               rezprezentativnosti te kmetijsko-gozdarske zbornice. In mi smo kot poslanska skupina
               tudi predlagali za obravnavo na plenarni seji nekaj amandmajev. Ti amandmaji so
               pravzaprav takšni, da vračajo predlagano besedilo nazajna tisto izhodišče, ki ga je
               predlagala vlada. V teh dneh smo se še posvetovali tudi z različnimi institucijami in
               tudi kolegi iz poslanskih skupin in pripravili smo tudi nekaj sprememb, redakcijskih
               sprememb teh amandmajev. Te bomo prestavili potem, ko bomo obravnavali te amandmaje
               vsakega posebej.</p>
               <p>Torej, kolegice in kolegi, mislim, da moramo sprejeti ta zakon, in predvsem ne smemo
               zaobiti tega koncepta, ki ga je predlagala vlada, ki izključno rešuje zadeve tiste,
               na katere opozarja ustavno sodišče. Hvala lepa.</p>
            </sp>
            <sp xml:id="SDZ3-Redna-34-2004-02-26.sp66">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               gospod Franc Sušnik. Izvolite.</p>
            </sp>
            <sp xml:id="SDZ3-Redna-34-2004-02-26.sp67">

               <speaker>FRANC SUŠNIK:</speaker>

               <p>Spoštovana podpredsednica, spoštovani zbor! Najprej bi rad z obžalovanjem ugotovil,
               da se je spet pokazalo, da odločbe ustavnega sodišča v tem državnem zboru doživljajo
               zelo različno in zelo neenakopravno obravnavo. Poglejte, na temo izbrisanih smo imeli
               tri izredne seje,še preden se je črnilo na odločbi dobro posušilo. O usodi
               kmetijsko-gozdarske zbornice oziroma kar dveh odločbah na to temo pa odločamo po
               skrajšanem postopku, čisto zadnji trenutek, pred samo izvedbo volitev.</p>
               <p>Ta kmetijsko-gozdarska zbornica na vsak način posredno odloča o usodi vsaj 170 tisoč
               njenih članov, če že ne vsega podeželja na področju kmetijstva, zato je še toliko
               bolj čudno, da izbrisani doživljajo tako favorizacijo, glede na to, da gre za peščico
               tujcev. Dobro, pa veliko o tem je bilo že povedanega.</p>
               <p>Dovolite, da vam predstavim stališče Slovenske demokratske stranke o spremembah in
               dopolnitvah zakona o kmetijsko-gozdarski zbornici v Republiki Sloveniji. Mi soglašamo
               s potrebno spremembo zakona o kmetijsko-gozdarski zbornici v delu, ki na osnovi
               odločbe ustavnega sodišča ureja in odpravlja pomanjkljivosti, povezane z
               zastopanostjo predstavnikov različnih območnih enot v svetu zbornice, različnih
               območnih enot predvsem zaradi izredno velikih razlik v številu članstva v teh enotah.
               Prav tako smo mnenja, da je potrebno določiti merila za določitev višine zborničnega
               prispevka in določiti temeljne naloge zbornice, ki se financirajo iz tako zbranega
               prispevka.</p>
               <p>Pri opredeljevanju teh nalog, ki bi se naj financirale iz zborničnega prispevka,
               pričakujemo in prednostno podpiramo tiste naloge, ki utrjujejo reprezentativnost
               kmetijsko-gozdarske zbornice Slovenije in poudarjajo njeno vlogo pri sprejemanju
               zakonodaje s področja kmetijstva in spremljanja stanja na področju kmetijstva,
               gozdarstva in ribištva.</p>
               <p>Zaradi navedenega in pa zato, ker smo prepričani, da področje kmetijstva nujno
               potrebuje dobro organizirano zbornico, ki bo zastopala interese kmetijskega sektorja,
               podpiramo vladni predlog zakona in obžalujemo, da je bil ta v parlamentarni proceduri
               kljub vsemu posredovan prepozno. Ne glede na to, da so volitve, sploh glede na to, da
               so volitve v kmetijsko-gozdarsko zbornico predvidoma že v mesecu aprilu.</p>
               <p>Odločno pa nasprotujemo vsem poskusom, ki bi kakorkoli poslabšali pogoje delovanja
               kmetijsko-gozdarske zbornice, zato na tem mestu izražam nasprotovanje in nestrinjanje
               s sprejetim amandmajem skupine poslancev s prvopodpisano gospo Lidijo Majnik, ki v 8.
               členu zakonskega predloga uveljavlja spremembo, ki v bistvu ukinja pavšal pri
               obračunavanju pavšalnega zborničnega prispevka.</p>
               <p>V Slovenski demokratski stranki razumemo to dejanje kot napad na kmetijsko-gozdarsko
               zbornico in poskus ukinitve oziroma bistvene oslabitve kmetijsko-gozdarske zbornice
               kot reprezentativnega združenja kmetov. Očitna namera predlagatelje, da se onemogoči
               delovanje kmetijsko-gozdarske zbornice, kaže na to, da je zbornica v prvem
               štiriletnem obdobju, kljub začetnim težavam, opravljala in opravila svoje poslanstvo.
               Kljub temu da v Slovenski demokratski stranki nismo soglašali z nekaterimi potezami
               najvišjega vodstva zbornice, ki je po našem prepričanju v zakonodajnem postopku
               preveč suportiralo in podpiralo posamezne rešitve, ki jih je predlagalo ministrstvo
               za kmetijstvo, gozdarstvo in prehrano. Kljub temu podpiramo zbornico kot tako.</p>
               <p>V Slovenski demokratski stranki se za to zavzemamo, da se vloga kmetijsko-gozdarske
               zbornice okrepi, kar pa je možno samo, če deležna enake obravnave in enakega odnosa
               kot obrtna in gospodarska zbornica. Ravno zato ne razumem poskusa skupine poslancev s
               prvopodpisano Lidijo Majnik, da se z ukinitvijo pavšalnega prispevka samo v primeru
               kmetijsko-gozdarske zbornice uzakoni ta posebnost. Pavšalni prispevek imata določen
               tako gospodarska kot obrtna zbornica Slovenije.</p>
               <p>Prav tako opozarjamo na smiselnost ukinitve pavšalnega prispevka z vidika stroškov
               vročanja, ki bi skupaj s stroški dela presegli višino odmerjenega prispevka.</p>
               <p>Podprli bomo tudi amandma, ki omogoča in določa pristojnost svet kmetijsko-gozdarske
               zbornice, da odloča o zvišanju in znižanju zborničnega prispevka za 20%. Zato ker ta
               pristojnost ni sporna tudi po mnenju ustavnega sodišča in ker je ta pristojnost
               podeljena tudi gospodarski zbornici. Hvala lepa.</p>
            </sp>
            <sp xml:id="SDZ3-Redna-34-2004-02-26.sp68">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališč poslanske skupine Slovenske nacionalne stranke bo predstavil
               gospod Sašo Peče. Izvolite.</p>
            </sp>
            <sp xml:id="SDZ3-Redna-34-2004-02-26.sp69">

               <speaker>SAŠO PEČE:</speaker>

               <p>Spoštovani prisotni! Pred menoj je bilo izrečeno druženje kmetov. Ne, po naši oceni
               uzakonjate in ste uzakonili prisilno druženje kmetov. V Slovenski nacionalni stranki
               nismo bili nikoli za nobeno prisilo in zato tudi na načelni ravni nasprotujemo
               kakršnikoli obliki zborničnega združevanja, kadar je v obliki prisile.</p>
               <p>Leto 1937, predlagatelj je tako navedel, je bila prvič ustanovljena
               kmetijsko-gospodarska zbornica. Verjamemo, da je takratni namen, smisel in pa ideja
               tiste zbornice bila dobrodošla za tisti čas. Danes pa žal ocenjujemo, da tovrstne
               potrebe ni več oziroma celo več, da je zbornica se izoblikovala - omenjena zbornica v
               omenjenem zakonu - vsebinsko last ene politične organizacije in da je na trgu le
               subjekt, ki povečuje administrativna pravila in ki je v stroškovno oziroma finančno
               breme uporabnikov; torej v našem primeru kmetov. Da je temu tako, nakazuje število
               obveznih članov 173.000 in še nekaj in ob upoštevanju obveznegačlanstva dokaj kmalu
               pridemo do resničnega pomena oziroma vzroka za obstoj tovrstne organizacije.</p>
               <p>V podajanju stališč poslanske skupine Slovenske nacionalne stranke pa se mi zdi
               smiselno izpostaviti naslednje. In sicer, nasprotujemo kakršnikoli obliki združevanja
               v določeno vsebino ali določeno institucijo z obveznim članstvom. Verjamemo, da je to
               v nasprotju s tržno ekonomijo, verjamemo, da je to v nasprotju z miselnostjo
               današnjega obdobja. Obvezno članstvo, katerega posledica je obvezna članarina, ne
               glede na to, ali nekdo želi biti član ali ne, je po naši oceni preživeta zadeva. Po
               naši oceni je povzeta iz ostankov SFRJ, kjer je bila podobna zamisel uveljavljena v
               okviru političnega sistema; kam nas je to pripeljalo, vemo. Po drugi strani je treba
               poudariti tezo po prostovoljnem članstvu. Torej, naj bo nekdo vključen v zbornico,
               seveda če si to želi, če ima za tako vključitev določen ekonomski interes ali pa
               mogoče tudi kakšno osebno zadovoljstvo. Toda naj se sam odloči, ali hoče uporabljati
               storitve zbornice ali noče. Po moji oceni in po oceni Slovenske nacionalne stranke bi
               bilo število uporabnikov zbornice v primeru, da bi bilo prepuščeno njim, ali bodo
               člani ali ne, bistveno drugačno. Danes, ko je to obveza, pa ima zadeva izključno
               administrativno osnovo. Žal se je sistem obveznega članstva udomačil v našem pravnem
               redu in žal poslanke in poslanci ostalih političnih skupin, zastopanih v tem državnem
               zboru, niste bili pripravljeni tudi pri ostalih zakonskih materijah, ki smo jih
               obravnavali, torej glede zbornic, povzeti ideje Slovenske nacionalne stranke, da se
               povsod predpiše prostovoljno članstvo. In, seveda, če je nekdo prostovoljen član, naj
               plačuje članarino - ampak ne v zameno za to, da je obvezno članstvo tudi v tem, da
               plačuje obvezno članarino Danes imamo po podatkih 19 zbornic v naši državi, od
               gospodarske zbornice, nepremičninske, oglaševalske, odvetniške in podobnih. Toda
               svetla izjema med vsemi temi je izključno ena: zbornica gospodarskih javnih služb in
               varstva okolja, ki ima v svoji vsebini zapisano oziroma temelji na prostovoljnem
               članstvu. Zakaj tovrstne ureditve ne moremo vpeljati tudi v ostalo zbornično materjo?
               Po naši oceni vse ostale zbornice, ki jih imate opredeljene tudi v vsebini
               Poročevalca, imajo določene obveze. In kakršnakoli obveza za uporabnika, predvsem
               takrat, kadar majhen, normalen uporabnik nima nobene koristi od tovrstne zbornice. In
               z gotovostjo lahko trdimo, da 90% članov od 170 in še nekaj tisoč, kolikor jih je
               samo v kmetijsko-gozdarski zbornici, nima od te zbornice nobene koristi. Verjamem,
               ima korist določena politična stranka pri kadrovanju. Verjamem, da ima korist sama
               zbornica s svojim obstojem in finančnimi sredstvi. Glede na to, da Nacionalni stranki
               ob obrtnem zakonu in podobnih zakonih, ki smo jih obravnavali, ni uspelo pridobiti
               podpore za prostovoljno članstvo, bomo seveda danes podprli amandmaje gospe
               Majnikove, ki po naši oceni oziroma katerih po naši oceni posledica bo izključno to,
               da bodo obvezni člani imeli vsaj eno .../Nerazumljivo./... manjše članarine.</p>
               <p>Še enkrat pa poudarjam, za nacionalno stranko ni sprejemljiva nobena rešitev, ki v
               svoji vsebini nosi in določa obvezno članstvo in s tem ne dopušča tržnemu redu, da bi
               bil vpeljan tudi v zbornični sistem naše države. Hvala.</p>
            </sp>
            <sp xml:id="SDZ3-Redna-34-2004-02-26.sp70">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo stališča poslanskih skupin. Prehajamo na razpravo o členih
               in vloženih amandmajih, ki jo bomo vodili na podlagi pregleda amandmajev z dne
               25.2.2004. Na klop pa ste dobili tudi popravke amandmajev, ki so jih kvalificirani
               vlagatelji, poslanska skupina Slovenske ljudske stranke vlagala k svojim že prej
               vloženim amandmajem. V razpravo dajem 6. člen in amandma poslanske skupine Nove
               Slovenije, ter popravljen amandma poslanske skupine Slovenske ljudske stranke.
               Amandma Slovenske ljudske stranke s popravkom. Kdo želi besedo? Gospod Džuban
               izvolite.</p>
            </sp>
            <sp xml:id="SDZ3-Redna-34-2004-02-26.sp71">

               <speaker>GEZA DŽUBAN:</speaker>

               <p>Hvala lepa. Tisti, ki danes govori v predlogu sprememb tega zakona o obveznem
               članstvu, si tega zakona ni prebral. In danes ni govora o obveznem ali neobveznem
               članstvu, čeprav je to lahko diskutabel enkrat drugič. Verjetno že drugo leto pa bo
               potrebna ponovna sprememba tega zakona.</p>
               <p>V prvem delu sprememb tega člena je govora o tem, zaradi česar so bile pritožbe na
               ustavno sodišče, glede zastopanosti v svetu zbornice, ki je bilo takrat nenavadno
               rešeno, brez ozira na število članstva. Sedaj imamo neko formulo 3000 in za vsakega
               naslednjega eden. Zaradi mene je kakorkoli rešeno. Po moje je še vedno število članov
               sveta preveliko, ampak s 3000 se nekako izide, na osnovi števila članstva po
               posameznih regijah. In ali je začetih ali vsakih 3000 in za vsakega naslednjega je,
               vseeno mislim, da ta rešitev, da se teh začetih beseda črtanj, ne spremeni nič
               bistvenega. Če bo ta svet imel 65 ali 60 članov je popolnoma vseeno. Jaz te rešitve
               ne bom podprl.</p>
               <p>Druga zgodba glede zborničnega prispevka, ki se tudi rešuje v tem členu. Bistveni
               problem, to kar ni napadeno s strani ustavnega sodišča je ... katastrski dohodek, ki
               se bo verjetno že drugo leto spremenil in bo potrebna ponovna sprememba zakona, ker
               bo vzpostavil povsem druge relacije in bo potem tudi korigiral prag za članstvo.
               Ampak ne morem verjeti, kaj vse se ne zganja okrog nekega članstva in zborničnega
               prispevka ter pavšala. Ne eni strani naj ga politična stranka napade, rešitev, zakaj
               se pavšal ukinja. 2000 ali 3000, ali pa 800 tolarjev, ki je na osnovi procenta
               izračunan. In da tudi vsi mali so dolžni plačati prispevek. Na drugi strani pa
               predlaga zakonsko rešitev praga KD 66 tisoč. Za božjo voljo vendar! Povejte kaj bi
               radi, in koga bi za nos vodili. Saj to dvoje vendar ne gre skupaj.</p>
               <p>Zadovoljen bi bil, če sem povsem napak razumel to razpravo. Ampak to je čisto
               zavajanje. Ali rečemo, da so vsi, ki obdelujejo zemljo, član te zbornice, ali pa da
               rečemo, da jih 75% ni članov. To sta ti dve rešitvi. 66 ali pa prag 20 tisoč
               KD-ja.</p>
               <p>Tukaj imamo tri bistvene rešitve. Ena se ponuja v tem členu glede zborničnega
               prispevka, da dobimo nek pavšal 2000 tolarjev, ker se manj ne splača pobirati. In so
               zadeve povezane z naslednjimi členi in z besedili, vključno s spremembami amandmajev
               ljudske stranke, da potem glede eventualnih sprememb stopenj za 20% ima soglasje svet
               zbornice, in da pri tem sodeluje tudi vlada. To so sedaj tri bistvene rešitve v tej
               fazi sprejemanja zakona. In teh amandmajev, ki jih imamo pred sabo, o katerih bi
               morali doseči kompromis, kot je rekel kolega Veber. V tej fazi je to neka vmesna
               rešitev, po mojem videnju, da rečemo, da je pavšal 2000, ker očitno 3000 ne bi imel
               dovolj podpore v tem parlamentu, da o eventualnih spremembah, ki bi bile vmes
               potrebne, odloča svet, ampak 20% navzgor in navzdol, in da tukaj sodeluje še vlada.
               In mislim, da so te rešitve vgrajene sedaj v spremembe teh amandmajev. In da je to
               ena vmesna rešitev, ki za zbornico nekaj pomeni. Glede problemov v kmetijstvu, ki so
               pa desetkrat večji, ali bodo desetkrat večji enkrat pozneje, kot so te rešitve, o
               katerih se danes preigravamo tukaj, in so te v primerjavi z onimi, ki bodo mnogo
               manjše, mislim na strukturo v kmetijstvu, ker imamo opravka v zbornici pri
               financiranju kmetijstva s strani države pa pozneje širše glede zelo majhne kmetije.
               Tukaj se ukvarjamo s približno hektar in pol, in navzgor. Ministrstvo še z nižjimi.
               Kaj bomo s tem naredili? To bo pa seveda stvar drugega mandata, nove vlade in novih
               rešitev tudi v zakonu o kmetijsko-gozdarski zbornici.</p>
               <p>Ker sem rekel, da so za mene ti amandmaji povezani, bi rekel še naslednje. 20 tisoč
               KD-ja pomeni približno hektar in pol ene poljedeljske kmetije, ki res ni kmetija, ne
               po slovenskih, kaj šele po evropskih merilih. Vendar je za ta hektar in pol je
               potrebno, da neka strokovna služba svetuje lastniku ali upravljavcu teh zemljišč,
               kakšne pravice ima na osnovi obstoječe zakonodaje, kaj mora narediti, da se
               evidentira in da je upravičen do nekih podpor s strani države; da mu svetuje, kako se
               organizira in kakšne podatke pripravi, ali za njega hrani podatke, da bo do nekih
               podpor prišel; da za njega izpolni obrazce, ki so pogosto zelo problematični in
               zaradi slabega izpolnjevanja marsikdo izpade; in da pozneje ob eventualnih zapletih
               zopet potrebuje neko pomoč. In da za vse to, kar sem naštel, dobi morda 50 ali
               100.000 podpore od države, za to pa plača, po tem zadnjem predlogu, 2.000 tolarjev
               prispevka za zbornico. Hvala lepa.</p>
            </sp>
            <sp xml:id="SDZ3-Redna-34-2004-02-26.sp72">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kebriča. Izvolite.</p>
            </sp>
            <sp xml:id="SDZ3-Redna-34-2004-02-26.sp73">

               <speaker>IVAN KEBRIČ:</speaker>

               <p>Hvala za besedo. V naši poslanski skupini smo se temu vprašanju zelo posvetili, saj
               smo že v prejšnjem mandatu o zadevah razpravljali. Naš takratni poslanski kolega je
               sprožil tudi ustavni spor in ustavno sodišče je kar dve stvari razveljavilo, zato smo
               danes v taki časovni stiski.</p>
               <p>V poslanski skupini bomo podprli prvi amandma k 6. členu, da se ne na vsakih začetih
               3.000, temveč na 3.000, brez ozira, ali bo to samo zaradi tega 5 ali 10 manj
               delegatov - če jih bo manj, bo tudi manj stroškov. To je osnovno načelo. Kajti
               menimo, s tem obveznim članstvom, o čemer je brezpredmetno danes govoriti, glede na
               drugi amandma Slovenske ljudske stranke, da smo absolutno proti vsakemu pavšalu. Saj
               je ta člen v nasprotju z onim členom, ki govori, da je obvezno članstvo, obvezna
               članarina 4%. Če je 4% od najnižjega katastrskega dohodka 20.000 samo 800 tolarjev in
               če je to premalo za tiste, zakaj hočejo potem imeti te člane? Naj jih odpišejo, naj
               cenzus postavijo na tako višino, da se jim bo tiste 4% izplačalo. Zakaj bi stroški
               bili večji, kot pa je pravzaprav prihodek? To obvezno članstvo z ozirom na tako nizek
               cenzus postavlja bom rekel okroglo, med 80 do 100.000 teh malih posestnikov - zdaj
               bom pa čisto konkreten -, kajti ni vseeno, ali imaš 1,5 hektarja gozda ali
               enostavnega travnika (govorim za primer vikendašev), ali pa imaš 1,5 hektarja
               vinograda; katastrski dohodek je odvisen od teh različnih kategorij, kaj gojiš,
               katero kulturo. To se pravi, da se sam in poslanska skupina ne strinjamo s tem, da se
               uvede pavšal, pa četudi so zdaj znižali s 3.000 na 2.000. Meni bi bilo, če seveda, do
               nekje logično, da bi, če že mora biti neki pavšal, da se ne splača. Da bi povedali,
               pavšal je največ do 100% iznad minimalnega izračunanega zneska iz 4%, to bi bilo še
               nekako za raztolmačiti in bi ljudje razumeli.</p>
               <p>Zakaj si gre tem določenim kmetijsko gozdarski zbornici, določenim funkcionarjem za
               tisti denar, da ga bodo pa seveda trošili zato in kaj bodo imeli ti mali posestniki
               in ti mali posestniki sploh ne živijo od tega, kar imajo hektar pa pol, dva ali pa
               tri hektarje. To so ljudje, ki so nekaj podedovali pa tam si postavljajo eden vikend
               ali pa hodijo tam ob koncu tedna malo rekreirati, da si pokosijo tisto travo in vse
               ostalo, kaj bodo ti imeli?</p>
               <p>Tudi, če gledamo z državnega vidika, iz proračunskega, potem ni logično, da iz tega
               obveznega članstva na ta račun lahko iz državnega proračuna dobivaš nekaj, čeprav od
               tega kmetijstva ne živiš, to se pravi, da zopet podpiramo določene bogataše, ki so si
               izmislili vikende z dvemi, tremi hektarji, pa si izmislijo nekaj takega, bodisi, da
               sami delajo ali najamejo, da jim kdo dela, na drugi strani paiz tega naslova preko
               kmetijsko-gozdarske zbornice računajo na neka sredstva za obnovo vinogradov,
               sadovnjakov itd., če pa ne živijo od tega?</p>
               <p>Zato, naša poslanska skupina se niti pod razno ne more strinjati z nobenim pavšalom,
               ampak predlagamo, da je tisti minimalni znesek osnova, naj se pač zviša, pa se odpiše
               tistih par deset tisoč teh malih kmetov. Hvala lepa.</p>
            </sp>
            <sp xml:id="SDZ3-Redna-34-2004-02-26.sp74">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim, gospoda Soka. Izvolite.</p>
            </sp>
            <sp xml:id="SDZ3-Redna-34-2004-02-26.sp75">

               <speaker>ALOJZ SOK:</speaker>

               <p>Hvala za besedo. Jaz moram povedati, da imam pogosto težave z razumevanjem
               obrazložitve gospoda Džubana.</p>
               <p>Torej namen, ki smo ga mi predlagali, je bil kristalno jasen. Se pravi, kje je tista
               meja, ko nekdo, ker imamo pač uzakonjene te obvezne, obvezno članstvo v zbornico, kje
               je tista meja? Ali vi trdite, da je 20 tisoč tolarjev katastrskega dohodka tista
               meja? Tisti, ki imajo 20 tisoč tolarjev katastrskega dohodka nič ne producirajo, ali
               pa, lahko nič ne producirajo na kmetijskem področju, pa tudi, do nobene subvencij
               niso opravičeni.</p>
               <p>To, kar ste pa vi predlagali v LDS-u in kar ste tudi vi, gospod Džuban pomagali
               izglasovati, to pa je pravzaprav, meni se zdi, ena perverzna poteza, oprostite
               izrazu, ker so stroški pošte za vse te, ki imajo 20 tisoč tolarjev katastrskega
               dohodka večji, kot pa bo učinek, zato je tudi zakonodajalec takrat prinesel v to
               članarino neki pavšalni znesek.</p>
               <p>Meni se zdi to čisto normalno, če se je že tako nizko določilo katastrski dohodek za
               obvezno članstvo. Zakaj pa ne bi bili obvezni člani tudi tisti, ki imajo nekaj malega
               katastrskega dohodka? Zakaj samo tisti, ki imajo 20.000? Pa naj vsi, ki imajo kaj
               zemlje pomagajo sofinancirati to zbornico, ki je izredno pomembna in se ne strinjam s
               tistim, ki jo politizirate, če ravno samo v nekaj trenutkih zdi, da tako deluje. Ta
               zbornica je izredno pomembna, če opozorim na to, kako so slovenski kmetije prepuščeni
               danes sami sebi. In tudi v tem državnem zboru nimajo veliko zagovornikov, imajo pa
               ogromno nasprotnikov, to pa je res. Vam samo lahko naštejem zakone, kako smo jih
               sprejemali in kdo jih je seveda izglasoval, od zakona o kmetijskih zemljiščih, zakona
               o veterinarstvu, zakona o živinoreji, kjer ste hoteli doseči, da bi moral imeti kmet
               soglasje, da lahko gnoji svoje njivein tako naprej. Takšne amandmaje ste vlagali.
               Hvala bogu, je prevladal vsaj še razum večine tu, da niso nekaj takega podprli.</p>
               <p>Torej, kmetijstvo je več kot zgolj ekonomija. In iz te projekcije je treba tudi
               gledati na to zbornico. Torej, jaz jo vidim prvenstveno, ker v ekonomskem smislu ne
               predstavlja dosti. Tudi zaposleni, veliko vodilnih v kmetijstvu, ampak če hočemo
               kultivirano skrajne obdržati, potem pa kmetijstvo nujno potrebujemo. In tudi
               zbornico, ki pač zagovarja te interese. Moramo pa se dogovoriti, kakšen je tisti
               način, ki bi naj dejansko pogojeval, kdo je član, koliko mora plačati in tako naprej.
               Tu pa seveda imamo različne poglede.</p>
               <p>In predlog Nove Slovenije je bil, da obveznost za obvezno članstvo na podlagi KD-ja
               nekoliko dvignemo in potem pridemo skozi to, do tistega pavšalnega zneska, ki naj bi
               bil sporen. Vi pa predlagate povesem drugo pot, se pravi pavšalni znesek se ukine,
               nekdo bo član, ima 20.000 tolarjev katastrskega dohodka, članarina bo 800 tolarjev,
               ker so seveda stroški pobiranjavečji od 800 tolarjev, se to ne izplača. In boste na
               takšen način skozi zadnja vrata, pač zaradi tega, ker nasprotujete slovenskemu
               kmetijstvu, ker vam za slovensko kmetijstvo ni mar, boste pač na takšen način
               pomagali zbornico, bi rekel, pripeljati na neko tisto mesto, ki ga želite delati, pa
               tega nočete v resnici povedati. To je resnica, gospod Džuban.</p>
            </sp>
            <sp xml:id="SDZ3-Redna-34-2004-02-26.sp76">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Rokavca. Najprej replika - gospod Rokavec samo
               sekundo - gospod Džuban izvolite.</p>
            </sp>
            <sp xml:id="SDZ3-Redna-34-2004-02-26.sp77">

               <speaker>GEZA DŽUBAN:</speaker>

               <p>Hvala lepa. Zdaj sem lahko ugotovil, da sem gospoda Soka dobro razumel, da na eni
               strani napada rešitev, zakaj se ukinja pavšal, na drugi strani pa še vedno govori o
               66.000 praga KD-ja, ki ga je on predlagal v svojem zakonu. Pomeni, da tisti pod
               66.000 niso člani zbornice in nič ne plačujejo. In imamo v članstvu zbornice, če ta
               prag 20.000, manj kot 20.000 in sto tisoč jih ne bo nič plačalo. En kup laži, ampak
               ne do zdaj, naprej. Jaz nisem predlagal te rešitve in nisem glasoval za to rešitev.
               Kolega Kebrič! Članstvo v zbornici ni pogoj za državne subvencije in ni osnova. Sem
               pa rekel, da bi bilo morda v bodočnosti dobro, ampak v tem mandatu s tega ne bo nič,
               ker tudi danes smo od koalicijskih slišali, da mi sicer nek pavšal podpiramo, bom
               paproti zaradi tega, ker so volitve pred nami. Sem za rešitev, ki ni predmet tega
               zakona, pač pa enkrat pozneje, da bi kriterij za kmeta, za ukvarjanje z dejavnostjo
               dobili skupni prag, kriterij, kje se začne kmet, ali je to KD 20 tisoč ali 40 tisoč.
               Če bo po novem KD izračunan, ki bo nekoliko drugačnejši, bo treba popraviti en zakon
               in bi bilo dobro, da bi tudi država se odločila, da se bo ukvarjala s tistimi, ki
               imajo ali primerljivih površin - na pamet govorim - 3 hektarje ali da imajo KD 40
               tisoč ali nekaj podobnega. Tisti, ki imajo hektar in pol travnika, pašnika, gozda,
               nimajo 20 tisoč KD-ja in niso člani zbornice. Hvala lepa.</p>
            </sp>
            <sp xml:id="SDZ3-Redna-34-2004-02-26.sp78">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ni tega. Gospod Rokavec, gospod Kramberger, gospod Sušnik so
               prijavljeni. Lahko vas prijavim...</p>
            </sp>
            <sp xml:id="SDZ3-Redna-34-2004-02-26.sp79">

               <speaker>FRANCI ROKAVEC:</speaker>

               <p>Hvala za besedo. Verjetno je toliko različnih razmišljanj glede pomena in tudi glede
               števila članstva v zbornici prav zaradi tega, ker smo jo dobili zelo pozno. Če bi
               dobili prej in razrešili ključna politična vprašanja, bi verjetno, sedaj se s tem ne
               bi ukvarjali in tudi slovensko kmetijstvo bi bilo bolj pripravljeno za vstop v
               Evropsko unijo kakor je sicer. Vendar izrecno moram povedati sledeče. Če bi Slovenija
               v preteklosti in tudi do sedaj ne bi imela tako različne strukture velikosti kmetij,
               bi verjetno v tem trenutku bilo še več zaraščenih kmetijskih površin. In tukaj ne bi
               ločil, tudi mogoče v narekovaju, nekaterih vikendašev, če imajo 2 ali 3 hektarje
               zemljišč in jih obdelujejo in so hkrati tudi člani zbornice. Verjetno moramo v
               Sloveniji temeljiti na temu, če hočemo imeti obdelano krajino, da bomo v sinergiji
               velikih kmetij, ki se bodo same preživele, pol kmetij, ki bodo v kombinaciji, seveda
               po domače rečeno "šiht kmetija" poskušali obdelovati zemljišče in tudi takoimenovanih
               nekaterih vikendašev, ki bodo obdelali zemljišče, poskušali čim bolj obdržati
               obdelanost slovenske zemlje. S tega namena verjetno tudi upravičen namen
               zakonodajalca pred štirimi leti, da je uvedel takšen prag za obvezno članstvo v
               zbornici. Tudi iz tega namena. Vendar prepričan sem, da nihče od malih slovenskih
               kmetov, če bo plačal obvezno članarino kot pavšal v zbornici 2000 več ali manj, ne bo
               to razlog za to, da bo opustil kmetovanje. To zagotovo trdim. Zagotovo trdim.
               Problemi, tako kot je že povedal kolega Džuban, so drugje. In jih je treba drugje
               reševati. Zbornici pa dati možnost, da vsem tem članom zagotovi maksimalne možnosti,
               od svetovalnih, informacijskih, izobraževalnih in tako naprej, pogojev, da bodo
               dejansko tisti del zemlje, katerega so lastnik, čim bolje tudi obdelali.</p>
               <p>In sedaj pa, konkretno k temu amandmaju. Namreč ta amandma, ki ga je vložila
               Slovenska ljudska stranka, popravila danes, kot kompromisno rešitev, govori o tem, da
               se tri primerljive zbornice v Sloveniji enakovredno obravnavajo. Kmetijska, obrtna in
               pa gospodarska. Pred sabo imam seveda odločbo ustavnega sodišča, ki je presojalo
               pooblastilo, ki je bilo dano skupščini gospodarske zbornice Slovenije, da na osnovi
               programa dela poveča ali zmanjša stopnjo članskega prispevka za največ 2%. Kriterij
               za povečanje in zmanjšanje je program dela zbornice, ki ga sprejme njena skupščina.
               Se pravi, skupščina zbornice sprejme program dela samostojno, vendar mora pri tem
               upoštevati, da se s članskim prispevkom financirajo samo naloge, ki so seveda
               določene v zakonu o gospodarski zbornici. Prav tako je odločalo in presojalo ustavno
               sodišče. Pavšalni znesek v tem zakonu in tudi v zakonu o gospodarski zbornici. Kjer,
               citiram, govori sledeče: "Tudi določitev najvišjega zneska članskega prispevka in
               določitev pavšalnega zneska, mora biti v okvirih, ki jih določa zakon. Zato iz
               navedenih razlogov določbe 20. b člena zakona niso v neskladju s 147. členom ustave."
               Se pravi, verjetno bi bila edina naloga zakonodajalca, da popravi tisto, kar
               jedejansko v neskladju z ustavo, kar je ugotovilo ustavno sodišče. In ustavno sodišče
               ni ugotovilo, da je v neskladju pavšalni znesek, in ustavno sodišče ni ugotovilo, da
               je bilo v neskladju pooblastilo posameznim zbornicam, med drugimi tudi tej, da lahko
               poveča ali zmanjša do 20% višine zborničnega prispevka. Gre se predvsem za enako
               obravnavanje vseh ključnih segmentov zborničnega organiziranja v naši državi. Če bo
               seveda odločitev v naši državi kdaj, da naj bi zbornice organizirale prostovoljno, in
               da se bomo iz srednjeevropskega koncepta zborničnega organiziranja preusmerili v
               anglo-saksonski del zborničnega organiziranja, potem bo to pač politična opredelitev
               države. V tem trenutku je takšna. Jaz sem prepričan, da je pravilna, da pa je seveda
               štiriletno delovanje kmetijsko-gozdarske zbornice ima sigurno veliko vprašanj, ampak
               vprašanje, če je to verodostojno obdobje za kritično in temeljito presojo načina
               presoje organiziranosti, ki smo jo zapisali v zakon.</p>
               <p>Lahko, dopustne so politične odločitve drugačne, ampak potem spreminjamo merila za
               enega tako, za drugega drugače. To pomeni, da pa ni dopustno. Hvala lepa.</p>
            </sp>
            <sp xml:id="SDZ3-Redna-34-2004-02-26.sp80">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kramberger izvolite.</p>
            </sp>
            <sp xml:id="SDZ3-Redna-34-2004-02-26.sp81">

               <speaker>MAG. JANEZ KRAMBERGER:</speaker>

               <p>Hvala lepa gospa podpredsednica. Govorim o 6. členu, v katerem sta dva amandmaja.
               Pravkar ste kolegice in kolegi dobili na klop že popravljen ta amandma, katerega smo
               mi danes vložili.</p>
               <p>Torej, prvi amandma - za nas pravzaprav niti ni tako pomembno ali je na začetih 3000
               članov eno mesto v svetu zbornice ali kako drugače. Bistvo, to gre mogoče za nekaj
               mandatov, ampak to ni tako bistveno. V konceptu bi mogoče res kazalo to dodelati.
               Drugi amandma, katerega smo mi popravili, se glasi, da v soglasju z vlado se določa
               znižanje zborničnega prispevka. Mi torej, tudi to je nekako izven koncepta
               zborničnega urejanja pri nas. Zakaj to ni potrebno za gospodarsko zbornico in za
               obrtno zbornico, za kmetijsko-gozdarsko je pa potrebno. Kmetijsko-gozdarska zbornica
               tudi mora vsako leto dati svoj program na vlado, da ga vlada potrdi. To je pač, tako
               je v prejšnjem sklicu državnega zbora. Smo pač na tak način to zadevo uredili. Sled
               bojazni nekaterih, da si ne bi slučajno ta, tako imenovani kmetijski lobij, kaj torej
               dovolil, česar takšnega, ki ne bi bilo po volji drugim. Tukaj smo danes slišali, bi
               rekel, nekakšno skrb za male kmete, kako so recimo na teh 2000, ki je predlaganih ali
               3000 zborničnega prispevka, da bo to v bistvu onemogočilo kmetovanje. Tega se kolega
               Ivan Kebrič, to se ne bo zgodilo.</p>
               <p>Jaz bi predlagal, da ko imamo tudi kakšne druge teme tukaj v tej hiši, ko govorimo o
               drugih zadevah, da bi tudi takrat bili tako velikodušni, ne samo v besedah, tudi v
               dejanjih in odločitvah, do drugih stvari. Poglejte, kmetijstvo je vsekakor
               specifikum. Slovensko kmetijstvo v evropskem prostoru pa še toliko večje. In če ne
               bomo negovali tega in če ne bomo imeli močne kmetijske gozdarske zbornice, močnega
               svetovanja, ki bo znal tem ljudem dobro svetovati in tudi dobrega vodenja v tej
               zbornici, torej, da ne bomo imeli takšno zbornico, ki bo dobro vodena in bo
               demokratično vodena. Če ne bo tega, se bo kmetijstvu slabo pisalo. Veliko smo
               zamudili in čas je, da to spoznamo in zadevo uredimo tako, kot jeurejena v drugih
               evropskih državah. Mi smo to, tako kot je kolega Rokavec povedal, da smo ta zakon
               uredili, tako kot je v sosednji Avstriji, Nemčiji in teh centralo evropskih državah.
               Saj ne moremo, zakaj ga pa bi mi drugače uredili, zakaj bi zadevo urejali na nek drug
               način, ki je pravzaprav tudi neprimerljiv z nami? Jaz mislim, da lahko presežemo te v
               nekem smislu tudi ideološke različne poglede in to zadevo uredimo. Hvala lepa.</p>
            </sp>
            <sp xml:id="SDZ3-Redna-34-2004-02-26.sp82">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sušnik, izvolite.</p>
            </sp>
            <sp xml:id="SDZ3-Redna-34-2004-02-26.sp83">

               <speaker>FRANC SUŠNIK:</speaker>

               <p>Jaz bi rad izrazil svoje nestrinjanje z drugim amandmajem na 6. člen predlaganega
               zakona o spremembah in dopolnitvah zakona o kmetijsko-gozdarski zbornici, ker sem
               prepričan, da je nedopustno, da uzakonjajo soglasje vlade pri določevanju oziroma
               poviševanju vstopno zborničnega prispevka in določevanju pavšalnega zneska v povezavi
               s prejšnjo dikcijo tega člena. Tukaj je ena posebnost, ki jo jaz ne razumem, niti
               nobena od zbornici nima vgrajenega tega določila, da vlada daje kakršnokoli soglasje.
               Bojazen vlade tu preprosto ni mogoče razumeti, vsaka pametna vlada bi si morala
               želeti ob stanju na področju kmetijstva in podeželja, da v Sloveniji obstaja močna in
               dobro organizirano kmetijsko gozdarska zbornica.</p>
               <p>Očitno temu ni tako, očitno ste protagonisti kmetijske politike, kar se je pokazalo
               že v zadnjem obdobju. Že prej tudi, pri sprejemanju zakona o divjadi in lovstvu, ki
               je bil delež podobne obravnave, ste očitno ocenili, da je kmetijsko gozdarska
               zbornica tista ovira, ki vam preprečuje izvajanje neke kmetijske politike, ki ima za
               končno posledico ukinitev podeželja in kmetijstva, drugače si to enostavno ni mogoče
               razlagati. Pri tem, da minister za kmetijstvo nemočno zadevo lahko samo opazuje,
               tako, kot je to počel tudi pri sprejemanju zakona odivjadi in lovstvu. Tako početje
               oziroma tako ravnanje je izjemno neodgovorno in nevarno in dolgoročno spreminja
               podobo slovenskega podeželja, zadeve tako preprosto ne gredo in nimajo perspektive.</p>
               <p>Ko sem poslušal gospoda Kebriča, ga kar razumem. Poglejte, dnevno propade 10 kmetij,
               ljudje, ki so si v tej tranziciji nabrali denarja, se selijo na podeželje, si
               kupujejo te propadle in obubožane kmetije, delajo lepe vikende in normalno padejo
               tudi v, bom rekel, nabor tistih, ki morajo plačevati zbornični prispevek. In tem
               ljudem, ob vsem tem izobilju, ki so ga izkazali s prehodom, pa z odkupom takih parcel
               in pa s svojo dejavnostjo, ki nenazadnje bom rekel po drugi strani spet spreminja
               podobo in ustroj podeželja, se bojijo plačati tistih 3 tisoč tolarjev pavšala.
               Poslušajte, tukaj ste na izredno spolzkih tleh. To kar ste zagovarjali, ne zdrži
               nobene pametne presoje in bom rekel kaže odnos stranke, ki, mislim, da bi morala več
               narediti za razvoj podeželja in se bolj potegniti za slovenskega kmeta, ker imate ne
               nazadnje tam največ volivcev. Mislim, da je celoten način reševanja te problematike
               izredno sporen, da to, kar počnete, ni dobro. Tudi kompromis, ki je zapisan v
               popravku teh členov, ni konsistenten. Ne verjamem, da bo z znižanjem pavšala ostalo
               delovanje kmetijsko-gozdarske zbornice neokrnjeno. V to ne verjamem zaradi tega, ker
               se kmetijsko-gozdarska zbornica istočasno srečuje tudi z izredno velikimi problemi
               glede financiranja nalog, ki jih je prevzela in ki jih je vlada dolžna financirati.
               Slišali smo predstavnike kmetijsko-gozdarske zbornice na seji odbora za kmetijstvo,
               da imajo izjemno visoke stroške s financiranjem izpada prihodkov s strani vlade. Ti
               prihodki izpadajo za več mesecev oziroma tudi za pol leta in več. To je dodaten
               problem, ki ga potencira še izpad prihodkov na račun ukinitve oziroma zdaj, kot
               vidimo, poskusa znižanja pavšala. Vse skupaj predstavlja zelo velik problem za
               kmetijsko-gozdarsko zbornico, vendar, kot sem že prej povedal, zaradi bojazni, da bi
               kmetijsko-gozdarska zbornica predstavljala oziroma bila reprezentativna organizacija
               na področju kmetijstva, ki bi vam lahko prekrižala kakšne načrte ali izvirne rešitve,
               ki samo črpajo in izčrpujejo slovenskega kmeta, je tako početje ne nazadnje tudi
               normalno. Za primer bom dal popolnoma čudno, nesprejemljivo in izrazito
               izkoriščevalsko naravnan način ravnanja s klavničnimi odpadki, kjer tudi
               kmetijsko-gozdarska zbornica na žalost ni mogla storiti ničesar. Tu gre za tipičen
               primer odlivanja kapitala iz slovenskega kmetijstva v privatno sfero. Imeli smo
               priložnost prebrati, da je za leto 2002 pooblaščen predelovalec klavničnih odpadkov,
               ki se mu v predelavo zaupa vse klavnične odpadke, ne samo tistih rizičnih, dosegel
               skoraj 3 milijarde dobička; vse to je šlo na račun kmeta. In to so načrti in
               interesi, ki jih udejanjate, in bojite se, da bi vam udejanjanje teh načrtov
               preprečila kakršnakoli zbornica. Zato mislim, da so tudi ti vaši amandmaji oziroma
               poskus oslabiti to zbornico, neločljivo povezani s takim načinom vodenja kmetijske
               politike vodenja razvoja podeželja ne nazadnje, če hočete, ker je vse to neločljivo
               povezano. Hvala lepa.</p>
            </sp>
            <sp xml:id="SDZ3-Redna-34-2004-02-26.sp84">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Majnik, izvolite.</p>
            </sp>
            <sp xml:id="SDZ3-Redna-34-2004-02-26.sp85">

               <speaker>LIDIJA MAJNIK:</speaker>

               <p>Hvala lepa. Ne bom polemizirala ne o obveznem članstvu ne o spodnji meji, ne o
               potrebnosti ali nepotrebnosti kmetijsko-gozdarske zbornice, ne o tem, kdo je bolj za
               kmeta in kdo je manj za kmeta. To ni predmet zakona, ki ga danes popravljamo, zato v
               tej smeri ne bi niti diskutirala.</p>
               <p>Povedala pa bi, da ima kmetijsko-gozdarska zbornica po zadnjih podatkih 167.904
               člane. Če sprejmemo amandma SLS, da se uvede pavšal, se bo zgodilo, da bo kar 103.712
               članov plačevalo zbornični prispevek v višini 3.000 oziroma 2.000 tolarjev. V noveli,
               ki jo danes sprejemamo, je predvideno plačevanje v višini 4% od katastrskega dohodka,
               spodnja meja pa je 20.000, kot že vsi vemo. Ob 4-odstotni odmeri bo zbornica iz tega
               naslova pridobila 650 milijonov tolarjev. Ta odmera je za skoraj 200 milijonov višja
               od tiste, ki je bila odmerjena za leto poprej. Ne bom polemizirala, zakaj je bila
               izterjava za leto 2001 le 72-odstotna, saj smo v zakonu zdaj napisali, da bo
               izterjavo opravljal Durs, ne več zbornica sama. Vzrokov za tako nizko izterjavo je
               najbrž kar nekaj in bi bilo škoda časa, da bi šli skozi vse. Če bi sprejeli amandma
               SLS, bi zbornica k odmerjenemu 4-odstotnemu zborničnemu prispevku pridobila še
               dodatnih 300 milijonov. Tako bi iz naslova članarine oziroma zborničnega prispevka
               zbornica razpolagala z nekaj manj kot milijardo tolarjev. To pa je od 480 milijonov
               iz preteklega leta kar velik skok.</p>
               <p>Po podatkih iz letnega poročila se z zborničnim prispevkom zbere 6,5% celotnega
               prihodka zbornice. S tem denarjem, po njihovem poročilu, pa se financirajo predvsem
               stroški storitev, kjer predstavljajo izplačila sejnin za udeležbo na sejah obveznih
               organov zbornice največji delež.</p>
               <p>Treba je tudi povedati, da se zbornica financira predvsem iz državnega proračuna in
               da iz tega naslova dobi 70% sredstev ali 3 milijarde 800; da so njeni tržni prihodki
               milijardo 300 ali 24% in da že prej omenjeni zbornični prispevek predstavlja 6,5%
               celotnih prihodkov, ima pa še 63 milijonov izrednih prihodkov. Tako je zbornica imela
               v letu 2002 5 milijard 500, in mi se danes pogovarjamo o pravzaprav zelo majhnem
               deležu denarja.</p>
               <p>Poudariti je treba tudi to, da ves program dela javnih služb kmetijskega svetovanja,
               živinoreje, sadjarsko-vinogradniških centrov in varstva rastlin zagotavlja država s
               proračunskim denarjem. Proračun zagotovi tudi vsa sredstva za plače in stroške,
               povezane z delom. Zato očitek, da je ukinjanje pavšala poseg v zbornico, ostro
               zavračam. Pač pa je bila intenca amandmaja predvsem v tem, da se obremenitev pri
               plačevanju zborničnega prispevka pravičneje prerazporedi na vse obvezne člane. Tudi
               sklicevanje napodobne ureditve pri obrtni in gospodarski zbornici ni korektno. Saj je
               kmetijsko-gozdarska zbornica nastala popolnoma drugače. Ob ustanovitvi je namreč
               dobila vse zavode, vse zaposlene in ves proračunski denar, kar ostali dve zbornici
               nista. Obrtna pridobiva sredstva s članarino in zaračunavanjem storitev za izvajanje
               javnih pooblastil, podobna je tudi ureditev pri gospodarski zbornici. Vse tri
               zbornice, vključno s kmetijsko-gozdarsko zbornico, pa poznajo tudi pavšal. In pavšal
               smo tudi predlagatelji amandmajev na odboru pustili v tistem delu, kjer ni znana
               osnova za izračunavanje zborničnega prispevka. Pri vseh ostalih kategorijah, pri teh
               103 tisoč članov, se pa absolutno zavzemamo za to, da plačujejo v procentu. Pavšalno
               zaračunavanje po posameznih sklopih se namreč meni zdi izredno krivično.</p>
               <p>Rada bi opozorila tudi na to, da je po mojem mnenju amandma, ki je vložen k 9. členu
               napačno vložen, ker govori o pavšalu v višini 2000 tolarjev, zato ker je pavšalni
               znesek in njegova višina določena v 11. členu. In če se sprejme amandma, popravljeni
               amandma, ki smo ga dobili na klop, bo zakon neusklajen. Skratka, amandmaja, ki
               ponovno vrača plačevanja pavšala, sama osebno ne bom podprla. Ne želim se pa kregati
               o tem, kdo je bolj za kmete in kdo je manj za kmete inkje naj bodo meje, zato ker
               žal, to danes ne more biti predmet razprave, ker zakon v tem delu ni odprt. Hvala
               lepa.</p>
            </sp>
            <sp xml:id="SDZ3-Redna-34-2004-02-26.sp86">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Avšič izvolite. Po vrstnem redu potem naprej, gospod Brenčič.
               Gospod Sok, gospod minister je želel besedo, gospod Rokavec. Gospod Avšič izvolite.
           </p>
            </sp>
            <sp xml:id="SDZ3-Redna-34-2004-02-26.sp87">

               <speaker>JOŽE AVŠIČ:</speaker>

               <p>Hvala za besedo. Torej, na vsak način podpiram obvezno članstvo v, tako
               kmetijsko-gozdarski zbornici, kot obrtni, kot gospodarski in nekaterih drugih, na
               katere je država prenesla del svojih pooblastil. In v tem delu, se z obveznim
               članstvom vsekakor strinjam.</p>
               <p>Predmet in problem, ki je prisoten tudi v današnji razpravi je to, kdo je član
               zbornice. In tu se žal ni zgodilo to, kar sem sam tudi pričakoval, da bo predlagatelj
               sprememb zakona, ob usklajevanju zakonskih določil za ustavno odločbo, upošteval tudi
               številne pripombe, ki so se pojavile in so vsakodnevno prisotne, odkar smo zakon o
               zbornicah sprejeli in odkar so se zbornice, oziroma se je zbornica tudi ustanovila.
               Članstvo v zbornici bi moralo biti vezano na dejavnost, ne na lastnino, to je moje
               mnenje. /Govorjenje iz dvorane./ Hvala za medklic. Ni na dejavnost. To lahko
               dokazujem z večimi razlogi. V gospodarski zbornici seveda, so člani zbornice,
               delniške družbe in d.o.o.-ji, ki opravljajo neko gospodarsko dejavnost. Nikakor pa ne
               lastniki teh organizacij. Tudi v d.o.o., kjer so posamezni partnerji lahko s 5, 10%,
               20% lastniki tega d.o.o., niso lastniki člani.</p>
               <p>Isto velja seveda za obrtne zbornice. Za kmetijske ne velja. Jaz se v času od seje
               odbora pa do danes imel kar vrsto obiskov, takih, ki se čutijo na nek način zelo
               prizadeti, ker morajo biti člani. Dobil sem tudi nekatera pisma. Zanimivo je in bi
               bilo dobro da poslušate recimo kdo je in na kakšen način nekdo iz Kopra član
               kmetijske zbornice. Ima katastrski dohodek, Geza poslušaj malo, da ti bo jasno o čem
               govorim. Bom počakal. Iz Kopra sem dobil zanimivo eno pismo, kjer se pritožuje nek
               član kmetijske in gozdarske zbornice, ki ima katastrski dohodek v letu 2002 23 tisoč
               tolarjev, po nekih olajšavah 17 tisoč, in je lastnik sedmih parcel. V štirih primerih
               do ene četrtine, v dveh primerih do ene petine. Približno ve, kje te parcele so,
               kajti izhaja to iz njegovega nekdanjega rojstnega kraja. In se s kmetijstvom nikdar v
               življenju ni ukvarjal. Je pa član zbornice s četrtinskim deležem v tem notri. In to
               jaz govorim. Ne more tisti ki je član 10% nekega d.o.o.-ja, član zbornice, ampak je
               d.o.o. član zbornice. In ne more biti nekdo, ki je solastnik kmetijskih zemljišč do
               ene osminke, do ene četrtinke, in mu presega to katastrski dohodek obvezni član
               zbornice. In to je. Naprej. Ko govorite o tem, da pavšalni znesek, ali pa procent od
               te osnove ne bo pokrival stroškovza izterjavo, oziroma za obračun. Seveda ne. Pa ni
               dosti tudi 3000, pa ni dosti 5000 v takih primerih. Poglejte, ta šop papirja je
               pritožba tega istega konkretnega človeka. Po sedmih mesecih je dobil odgovor na svojo
               pritožbo, da mora v 15. dneh dopolniti In potem je še v 15. dneh od tega dobil
               odgovor na štirih straneh, podpisan od predsednika zbornice in diplomirane pravnice,
               vodje pravne službe zbornice, da je njegov zahtevek neutemeljen. Tak postopek stane
               50 tisoč, ali pa 100 tisoč, če nekdo najame še recimo odvetnika. Torej, ni vic v tem,
               da je teh 3000, 2000 preveč ali premalo. Vic je v tem, da naj bi bili po moje člani
               zbornice tisti, ki opravljajo kmetijsko dejavnost, ki od nje živijo. Od nje živijo
               člani gospodinjstev, in ustvarjajo nek primeren dohodek iz tega naslova.</p>
               <p>Hkrati s tem niso člani zbornice pa tisti, ki nimajo nič zemlje, pa kmetujejo. Na
               primer ribiči, čebelarji, vrtnarji na malih površinah. Teh tu ni. Zato sem jaz
               zagovarjal, in še vedno zagovarjam, da so lahko lastniki kmetijskih zemljišč manjši,
               tudi člani zbornice na prostovoljni bazi. In naj bo članarina tudi 5.000 in 6.000 ali
               10.000, kolikor je pač kdo pripravljen plačati za prostovoljno članstvo. Ne pa
               prisiljevati teh 103 tisoč malih lastnikov kmetijskih zemljišč, da morajo biti člani
               zbornice, v kateri seveda opravljajo in z njo gospodarijo tisti, ki imajo svoj glavni
               interes. Meni je jasno, da v tej razpravi ne moremo ničesar narediti, ker členi, ki
               bi to lahko uredili, niso odprti. Zaradi tega se je pravzaprav zgodil ta amandma, da
               bi izbrisali pavšal in da ga ne bi bilo ter da bi na ta način prisilili tudi tiste,
               ki pripravljate to zakonodajo, da pripravite novelacijo zakona v skladu s problemi,
               ki so, ne z direktivo ustavnega sodišča oziroma samo odločbo ustavnega sodišča ni
               samo odločba ustavnega sodišča problem. Problem je teh 103.000 obveznih članov
               zbornice, ki ne dosegajo 20.000 katastrskega dohodka in ki ne vedo, zakaj so, in se
               pritožujejo. Res bi rad vedel, koliko pritožb ste imeli v reševanju - verjetno nobena
               nibila rešena ugodno, kajti zakon je pač tak kot je - in koliko ti pritožbeni
               postopki stanejo, pa bomo videli, kje in kaj se splača v tem delu. Ta isti gospod mi
               je napisal: "Zakaj jaz nisem član tudi obrtne zbornice? Pa imam manjšo delavnico,
               imam nekaj orodja, včasih naredim ptičjo hišico, včasih popravim kolo, pa nisem član
               obrtne zbornice." To je podobno kot to, če ima nekaj kvadratnih metrov preveč vrta
               okoli hiše, pa če je s četrtinami lastnik na nekaterih površinah in na ta način
               presega cenzus 20.000 tolarjev.</p>
               <p>Seveda bom zakon podprl, zaradi tega, ker ni rešitev v tem delu ta, da bi danes
               zakona ne sprejeli, da ne bi omogočili volitev naprej. Vendar če ta problem ne bo
               rešen, se bomo s temi diskusijami vedno znova srečevali. Hvala lepa.</p>
            </sp>
            <sp xml:id="SDZ3-Redna-34-2004-02-26.sp88">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Brenčiča. Izvolite.</p>
            </sp>
            <sp xml:id="SDZ3-Redna-34-2004-02-26.sp89">

               <speaker>STANISLAV BRENČIČ:</speaker>

               <p>Hvala lepa za besedo. Lep pozdrav, kolegice in kolegi! Dobro veste, da se v naši
               poslanski skupini sam kaj dosti ne ukvarjam z vprašanjem, ki je povezano s politiko v
               kmetijstvu in s stvarmi, ki so vezane na to politiko. Zato se tudi ne bom poglabljal
               v to, kakšni pogoji, kateri so limiti za članstvo v neki stanovski organizaciji, niti
               ne v to, da je lastnina tudi breme - to je dejstvo; tisti, ki misli, da je lastnina
               samo nekaj superiorno "nobel", je v končni fazi kaj hitro sam pri ugotovitvi, da je
               tudi breme. Vendar pa me ob amandmaju k 6. členu nekaj ne navdušuje in ne razumem
               vzroka ali namena, zakaj o vprašanju višine limitiranja, zviševanja ali zniževanja
               zborničnega prispevka zahtevamo v zakonu soglasje vlade. To mi je popolnoma
               nerazumljivo. Eno ali dve ključni načeli v Evropski uniji, povezani z javnopravnim
               sistemom, sta v ospredju, in to je subsidiarnost in partnerstvo. In v smislu
               subsidiarnosti evropske vlade še kako prenašajo določena javna pooblastila na
               stanovske organizacije (mi jim pravimo zbornice) - zakaj? Ker dobro vedo, da prav
               taka organizacija celo vrsto postopkov in stvari opravlja bolje kot drugi državni
               organi. Zato z zakonom prenašajo del pooblastil na te organizacije ali zbornice.</p>
               <p>V skladu z obsegom pooblastil jim tudi zagotavlja iz državnih proračunov potrebnost
               vseh sredstev za izvajanje teh pooblastil. Da pa so ta pooblastila izvajana
               kompetentno ali odgovorno, je tudi pogojevano obvezno članstvo. Obvezno članstvo je v
               nadaljevanju tudi pogoj za avtonomijo, v tem primeru zbornice, in ni važno, katera je
               to. Ali je to neka kmetijska zbornica ali je obrtna zbornica ali je gospodarska
               zbornica. To so dejstva. In avtonomija zbornice se kaže v tem, da njeni organi v
               skladu z zakonom in pravili igre, s katerimi ustanovimo zbornico, avtonomno odločajo
               o stvareh, ki so povsem njihova izvirna pristojnost. In v to sodi tudi odločitev o
               višini zborničnega prispevka. Ne razumem popolnega nezaupanja v neko zbornico, pa je
               to x zbornica. Da ne zaupamo organom, da bodo oni sami v skladu s pravili igre
               določali višino zborničnega prispevka. Kaj takega je za obrtno, gospodarsko zbornico
               popolnoma nepojemljivo. Jaz se ne ukvarjam s to politiko, pravim, ampak za mene, kot
               poznavalca tudi drugih področjih, bolj iz drugih segmentov gospodarstva, je takšen
               vložek v zakon, da vlada daje soglasje ali celo določa višino zborničnega prispevka,
               popolnoma irelevanten, popolnoma nekaj, kar ne gre v špil subsidiarnosti, s katero je
               vlada, državni organi, zavestno prenesel neko odgovornost upravljanja države ali
               nekega področja, s sistemom javnih pooblastil, na to organizacijo, če ji tudi rečemo
               kmetijsko-gozdarska zbornica. In jaz tega sploh ne razumem, od kje izvira to
               strahovito nezaupanje po eni strani v organe neke zbornice, ki smo jim pa z zakonom
               zaupali del upravnih funkcij države. Tako da jaz tega res ne razumem, zakaj je tak
               amandma lahko nastal. Hvala lepa.</p>
            </sp>
            <sp xml:id="SDZ3-Redna-34-2004-02-26.sp90">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Kolega Alojz Sok želi besedi. Prosim.</p>
            </sp>
            <sp xml:id="SDZ3-Redna-34-2004-02-26.sp91">

               <speaker>ALOJZ SOK:</speaker>

               <p>Hvala lepa. Še enkrat bom seveda povedal, da je ukinitev pavšala z
               ekonomsko-finančnega vidika nespametno.</p>
               <p>Bolje bi bilo, če ste to želeli, da bi dvignili tisti nivo, ki je pač obveza za
               obvezno članstvo. Se pravi, da bi dvignili katastrski dohodek. Ker bo članarina tako
               nizka, da se je ne bo splačalo pobrati, potem pa nastane tudi ta zadeva sporna iz
               pravno formalnega vidika. Ker bo nekdo, člankmetijsko-gozdarske zbornice, z vsemi
               pravicami, pa zato ne bo v članarini prispeval ničesar. Torej, to je pač, se meni iz
               teh dveh vidikov zdi ukinjanje pavšala sporno in pač boste vi, ki imate večino
               odločili. Ampak jaz mislim, da to ni dobro.</p>
               <p>Prav bi bilo, da bi se pa dobro odločili, ker to bo imelo seveda velike posledice za
               delovanje kmetijsko-gozdarske zbornice, za naprej, ki je odigrala, prepričan sem, da
               je odigrala tisto vlogo, morda ne v celoti, ampak v glavnem tisto, za kar je bila
               ustanovljena.</p>
               <p>Kar se tiče amandmaja Nove Slovenije k 6. členu. Res je vseeno, če bo pet ali šest
               članov sveta več ali manj, vendar gre za nekaj drugega. Gre za to, kar je napisalo
               ustavno sodišče v svoji odločbi. Ustavno sodišče je napisalo, da mora biti na
               približno enako število članov tudi enako število v svetu. In če rečemo, da na vsakih
               začetih 3.000, potem to matematično pomeni, da bo tista območna enota, ki ima 3.001
               člana, imela dva predstavnika v svetu, tista območna enota, ki pa ima 2.999 članov,
               bo imela pa enega. Kaj pomeni načelo enakosti? Pomeni, da gre lahko za razliko plus
               minus 10%. V tem primeru, ki sem ga sedaj prikazal, pa bi lahko šlo za razliko skoraj
               plus minus 100%. Se pravi, s tega vidika bi bilo dobro besedo "začetih" črtati, ker
               če rečemo drugače, potem seveda ne more priti do tako velike razlike. Sicer se pa
               strinjam, da je s samega stroškovnega vidika ali števila članov sveta bolj ali manj
               nepomembno. Torej, gre pa za uresničitev odločbe ustavnega sodišča in če bi tako
               ostalo, bi se verjetno zopet lahko nekdo spomnil, pa se ponovno pritožil na ustavno
               sodišče, ker pač ne sledimo čisto dosledno temu, kar je ustavno sodišče določilo.
               Hvala lepa.</p>
            </sp>
            <sp xml:id="SDZ3-Redna-34-2004-02-26.sp92">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj bom dal besedo ministru za kmetijstvo mag. Francu Butu. Prosim.</p>
            </sp>
            <sp xml:id="SDZ3-Redna-34-2004-02-26.sp93">

               <speaker>MAG. FRANC BUT:</speaker>

               <p>Hvala lepa. Najprej se opravičujem za odsotnost v začetku, ker smo na vladi
               sprejemali veliko število uredb, s katerimi smo uveljavili 42 milijard tolarjev
               subvencij in drugih oblik neposrednih plačil v letu 2004, kar je tretjino več kot
               lansko leto in polovico tega plača Evropska unija zaradi uspešnih pogajanj. Tako, da
               smo opravili zelo, zelo pomembno delo, ki bo v veliko korist slovenskemu podeželju in
               kmetom. Zato se še enkrat opravičujem za odsotnost v začetku.</p>
               <p>Kar se tiče tukajšnje razprave, seveda ne morem dati stališča vlade, ker se vlada do
               teh amandmajev ni opredeljevala. Kot minister lahko povem svoje osebno stališče.
               Vlada je takrat pripravila v osnovnem tekstu 3.000 tolarjev pavšala. Predvidevam, da
               je vlada zagotovo že takrat izhajala iz dveh izhodišč. Eno je tisto, da naj bo
               zbornica čim bolj neodvisna, zato da lahko v tistem osnovnem delu opravlja funkcije,
               ki niso funkcije, podeljene s strani države, ampak zastopstva, ter da ima za to tudi
               na razpolago dovolj finančnih sredstev, da je tudi finančno neodvisna. Zato je
               interes države, da so prispevki zbornici - bom tako povedal - dovolj visoki, da lahko
               zbornica tudi opravlja določene svoje storitve; vse ostalo je pač neke vrste
               navidezna skrb za kmete in podobno Drugo, iz česar izhajam, je, da je jasno, zakaj
               osebno menim, da če pač tak predlog ni bil sprejemljiv, da je morda pametno sprejeti
               amandmaje SLS, ker pač lahko pomenijo neko podobno kompromisno rešitev. Mislim, da se
               moramo vrniti nazaj na začetek, ko je pred leti predlagatelj predlagal državnemu
               zboru, državni zbor pa je sprejel zakon o zbornici. Takrat je bilo govora o
               reprezentativnosti in o neodvisnosti v tistem delu, ki govori o osnovnih funkcijah.
               Reprezentativnost pa pomeni obvezno članstvo, ki je ena od dveh evropskih kategorij,
               ki je lastna državam kot so Slovenija, Nemčija, Italija, Avstrija. Ni pa lastna
               nekaterim drugim, drugačnim državam od Slovenije. Rekli smo pač, da biti
               reprezentativen pomeni hkrati tudi imeti neko vlogo in mesto v družbi. Biti neodvisen
               pa pomeni imeti tudi določene finančne vire. Zato mislim, da pravzaprav ni noben
               greh, če so, če je nekdo v nekem klubu - klub se imenuje lastniki zemljišč in gozdov
               - je pač v tistem klubu. Če je pač določeno, da v tistem klubu pripadaš nekemu
               združenju, plačaš temu združenju neko svojo ceno in odškodnino. Potem pa moraš seveda
               zahtevati, da te zastopajo, povedo in uveljavljajo tudi tvojo voljo. Interes države
               je lahko samo čim večja finančna neodvisnost s strani zbornice. To pomeni zagotovo ne
               ravno ukinjanje pavšala, ampak pravzaprav nekaj, kar bo pomenilo nek spodoben vir
               preživetja zbornice za funkcije, ki niso funkcije, ki jih plačuje država.</p>
            </sp>
            <sp xml:id="SDZ3-Redna-34-2004-02-26.sp94">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, izvolite!</p>
            </sp>
            <sp xml:id="SDZ3-Redna-34-2004-02-26.sp95">

               <speaker>FRANCI ROKAVEC:</speaker>

               <p>Hvala za besedo. Dotaknil bi se treh stvari, ki so bile v razpravi. Prvo - kar je
               rekel kolega Sušnik in tudi kolega Brenčič - s popravkom amandmaja, ki se uvaja v
               soglasju z vlado. Tudi sam menim, da dejansko ta del ne sodi in da povzroča manjšo
               neodvisnost oziroma vprašljivost zaupanja v ta del zborničnega organiziranja.</p>
               <p>To tudi dejansko kaže odnos večinskega dela slovenske politike in zaupanje do tega
               dela zborničnega organiziranja. Ampak stvar je takšna, da je v politiki potrebno
               iskati kompromise. Če tukaj v soglasju z vlado, menim, da bo vlada le toliko prožna,
               da ne bo onemogočala normalnega delovanja zbornice.</p>
               <p>Drugo pa - kar je gospa Majnikova povedala v zvezi z amandmajem k 8. členu, da tukaj
               ne moremo določati višine pavšalnega zneska, ki je določen v 11. členu. Ni res!</p>
               <p>V 11. členu je določen pavšalni znesek za osebe, za druge osebe, ki so pokojninsko,
               zdravstveno invalidsko zavarovane. V 8. členu pa se je govorilo o pavšalnem znesku za
               vse tiste kategorije, ki ne dosegajo 4% katastrskega dohodka. Zato menim, da če tukaj
               določimo in sprejmemo ta kompromisni amandma na 2000, je še vedno možno v obliki
               uskladitvenega amandmaja popraviti 11. člen. Se pravi, tudi tam spremeniti določbo,
               da je med seboj tudi konsistentno. To je minimalen predlog sprejemljivega kompromisa,
               ki smo ga pripravili v Slovenski ljudski stranki, pripravili tudi zato, da se le
               najde poenotenje o teh vprašanjih, ki pa dejansko niso predmet prilagoditve odločbi
               ustavnega sodišča. To vprašanje za ustavno sodišče ni bilo sporno.</p>
               <p>Tretjič. Menim, da je bilo navajanje kolegice Majnikove v zvezi s porabo stroškov
               zbornice nekorektno. Ker je navedla, da se večino stroškov porabi za sejnine. V letu
               2002 je bilo v kmetijsko gozdarski zbornici porabljenih 19% stroškov za sejnine,
               stroškov poštnin je bilo 18%, da ne naštevam naprej. Ampak to je v masi stroškov
               storitev 278 milijonov tolarjev. Se pravi, da ne moremo tako poenostavljeno povedati,
               da gre večino tega prispevka za sejnine. So še drugi stroški: stroški območnih
               izpostav, območnih enot izpostav, stroški z informiranjem, ostali stroški, se pravi,
               poslovanje - telefon, internet, stroški tiskarn, sejni, itd. To je dejansko vse
               zapopadeno v teh 5, 6%, ki se zberejo iz naslova članskega prispevka.</p>
               <p>Trditi, da člani, pa naj si bodo tisti, ki imajo KAD-e 500 tisoč, ali tisti, ki ga
               imajo 21 tisoč, nimajo koristi od zbornice, je dobesedno zavajanje javnosti. Samo
               tiste storitve, ki jih nudi zbornica preko informiranja preko svojega časopisa že
               odtehtajo dejansko vplačani vložek članskega oziroma pavšalnega zneska. Če te znižamo
               na 2 tisoč, iz 3 tisoč na 2 tisoč, se pravi, bodo vsi člani zbornice imeli prej
               pozitivne koristi negativne koristi.</p>
               <p>Dejansko menim in predlagam, da v tem prinesli ne delamo lažne skrbi za malega kmeta.
               Tukaj je dobesedno lažna skrb za malega kmeta, ki lahko v tem trenutku koristi za
               nekatere politične cilje v določenih političnih strankah. Ne koristi pa našemu
               kmetijstvu. Ne koristi! Ker kot sem povedal že prej na začetku - moramo v Sloveniji
               gledati in dejansko pospeševati tako velikega, srednjega in malega kmeta, tudi
               vikendaša, ki ima toliko zemlje, da je tudi član zbornice in ki obdeluje zemljišče.
               Če želimo, da bo ta Slovenija še ostala, kolikor toliko obdelana in tudi poseljena.
               Mislim, da je to ključno vprašanje in da zaradi dveh ali enega tisočaka ne bo pobralo
               enega kmeta, ampak ga bo pobralo zaradi drugih ukrepov te države ali neprimernih
               rešitev, ki jih ta država lahko sprejema, in zaradi odnosa do te panoge. Mislim, da
               je to tisto ključno vprašanje.</p>
            </sp>
            <sp xml:id="SDZ3-Redna-34-2004-02-26.sp96">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kramberger, izvolite.</p>
            </sp>
            <sp xml:id="SDZ3-Redna-34-2004-02-26.sp97">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Želel bi samo popraviti navedbo kolegice Lidije
               Majnik, ki je v svoji razpravi povedala, da zbornica zbere milijardo s članarino in s
               pavšalnim prispevkom. To ni res! Po novem izračunu bi bilo 770 milijonov, brez
               pavšala pa okoli 600 milijonov. Tukaj gre za velike razlike. Prav je, da se tudi to
               zapiše. Hvala lepa.</p>
            </sp>
            <sp xml:id="SDZ3-Redna-34-2004-02-26.sp98">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Džuban, izvolite.</p>
            </sp>
            <sp xml:id="SDZ3-Redna-34-2004-02-26.sp99">

               <speaker>GEZA DŽUBAN:</speaker>

               <p>O znižanju in povišanju zborničnega prispevka, ki je v 6. členu, bo vlada soodločala
               v štirih letih, morda enkrat ali pa še niti enkrat ne. Ker se to verjetno ne bo
               zgodilo. Sploh pa ne po tem predlogu zakona, ki bo moral biti sprejet in bodo tudi
               rešitev, o kateri nekateri danes upravičeno govorite, drugačnejše zaradi spremembe
               KAD in še marsičesa.</p>
               <p>Vendar je to besedilo, kolega Rokavec, ki ga vi napadate, je podpisal Janez Podobnik
               in zmenita se prosim. Hvala lepa.</p>
            </sp>
            <sp xml:id="SDZ3-Redna-34-2004-02-26.sp100">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, replika izvolite.</p>
            </sp>
            <sp xml:id="SDZ3-Redna-34-2004-02-26.sp101">

               <speaker>FRANCI ROKAVEC:</speaker>

               <p>Ne, kolega Džuban. Tudi jaz bi od vas pričakoval korektnost, saj ste v teh pogovorih
               tudi sodelovali. Namreč, povedal sem, da je v politiki potreben kompromis. Zato
               ponujamo kot minimum sprejemljivega kompromisa to dikcijo, ki pa ni zrasla najprej na
               našem zelniku, je zrasla nekje drugje. Ampak, če je potrebno ta kompromis doseči, ga
               bomo tudi mi upoštevali. Dejansko tukaj jaz nimam problemov v zvezi s tem, kar smo v
               Slovenski ljudski stranki predlagali oziroma kar je podpisal vodja naše poslanske
               skupine. Odgovoril sem samo na tisto vprašanje, ki je bilo izpostavljeno s strani
               govornikov pred menoj, da je dejansko v primerjavi z drugimi zbornicami, to res
               vprašanje. Ampak če to takšna dikcija potrebuje, da dosežemo minimalen kompromis na
               tej točki, potem je za nas tudi sprejemljiv.</p>
            </sp>
            <sp xml:id="SDZ3-Redna-34-2004-02-26.sp102">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peče, izvolite.</p>
            </sp>
            <sp xml:id="SDZ3-Redna-34-2004-02-26.sp103">

               <speaker>SAŠO PEČE:</speaker>

               <p>Spoštovani prisotni. Rad bi se navezal na izvajanje ministra Buta, ko je opravičeval
               članstvo v klubu. Upam, da vas prav citiram, ko navajam: "če pripadaš klubu, pač
               nosiš nek strošek." Drži, ampak poudarek je in zelo smiselno je ravno zaradi
               javnosti, zaradi tega, da ne bi prišli v področje zavajanja, poudariti, da ste rekli,
               če pripadaš, seveda prav je, če pripadaš, nosiš članarino, ampak omogočimo ljudem, da
               se odločijo, ali bodo pripadali ali ne. To je osnovna dilema vsaj v okviru poslanske
               skupine Slovenske nacionalne stranke, ne in te pripadnosti v temu klubu, uporabljam
               vaš žargon, uzakoniti oziroma saj je že uzakonjena. Proti temu se borimo v Nacionalni
               stranki. Skratka, naj imajo možnost, v našem primeru zdaj kmetje, da se odločijo, ali
               bodo pripadali temu klubu ali ne. To je osnovana dilema. Drugič, glede zavajanja,
               gospod Rokavec je govoril, da je potrebno ravno v izogib zavajanju poudariti, da
               imajo člani oziroma kmetje koristi iz naslova omenjene zbornice. Jaz trdim obratno.
               Jaz pravim da velik del kmetov, torej članov, nima nobene koristi od tega. Popolnoma
               je nesmiselno, da se midva danes prepirava. Vi meni trdite, da imajo korist, jaz da
               je ne. Prepustimo to možnost njim samim. Če bodo ocenili, da imajo korist, se bodo
               včlanili. Če bodo ocenili, da te koristi nimajo, se ne bodo včlanili. Torej je ideja
               oziroma težnja Slovenske nacionalne stranke, vsaj po moji oceni, popolnoma
               sprejemljiva. Toliko v izogib zavajanju javnosti in glede poprave gospoda Rokavca in
               gospoda Buta. Hvala.</p>
            </sp>
            <sp xml:id="SDZ3-Redna-34-2004-02-26.sp104">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mislim, da lahko zaključimo razpravo o 6. členu in amandmajih k temu
               členu. Odpiram razpravo o 8. členu in opravljenem amandmaju poslanske skupine
               Slovenske ljudske stranke. Želi kdo besedo? Ne. Razpravo zaključujem. V razpravo
               dajem 9. člen in amandma iste poslanske skupine. Želi kdo besedo? Tudi ne. Razpravo
               zaključujem. O amandmajih bomo v skladu s časovnim potekom seje zbora odločali danes
               v okviru glasovanj ob 21.25 uri. S tem prekinjam to točko dnevnega reda. Gospodu
               ministru in predstavnikoma vlade se za sodelovanje lepo zahvaljujem. Mi pa bomo
               nadaljevali ob 14.40 uri, ko bomo prešli na obravnavo 14. točke dnevnega reda, to je
               na tretjo obravnavo predloga zakona o glavnem mestu Republike Slovenije. Hvala lepa.</p>
               <p>(Seja je bila prekinjena ob 14.01 uri in se je nadaljevala ob 14.40 uri.)</p>
            </sp>
            <sp xml:id="SDZ3-Redna-34-2004-02-26.sp105">

               <speaker>PODPREDSEDNIK VALENTIN POHOREC:</speaker>

               <p>Spoštovane kolegice in kolegi, gospe in gospodje.</p>
               <p>Prehajamo na <title>14. TOČKO DNEVNEGA REDA - TO JE NA TRETJO OBRAVNAVO PREDLOGA ZAKONA
                  O GLAVNEM MESTU REPUBLIKE SLOVENIJE.</title>
               </p>
               <p>Besedo dajem predstavniku predlagateljev predloga zakona za dopolnilno obrazložitev
               predloga zakona. Kolega Miran Potrč, imate besedo, prosim.</p>
            </sp>
            <sp xml:id="SDZ3-Redna-34-2004-02-26.sp106">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovane kolegice in kolegi! Smo pred odločanjem o
               zakonu o glavnem mestu Republike Slovenije, v tretji obravnavi. Dolgotrajna in tudi
               zelo polemična razprava o tem zakonu ni bila le naporna. Bila je tudi dobra in
               koristna. V njej se je namreč potrdilo, da je prav, da tudi v Sloveniji po vzoru
               večine evropskih držav, nekatere posebnosti glavnega mesta v razmerju do državnih
               organov uredimo s posebnim zakonom, da morajo ta razmerja temeljiti na načelu
               prirejenosti, sodelovanju in skupnih interesov, ter medsebojnih enakopravnih pravic
               in obveznosti. Uresničujejo pa se lahko le dogovorno. Ta načela morajo veljati za
               vsako mesto in vsako občino v državi, kadar opravlja naloge, ki so nujne za
               uresničevanje funkcij države.</p>
               <p>Večinsko - upam - je dozorelo spoznanje, da ta zakon ni namenjen niti privilegijem
               glavnega mesta, niti da ne more prispevati k nujni dekoncentraciji in
               decentralizaciji državnih funkcij, predvsem pa ne k bolj enakomernemu razvoju
               Slovenije. Kakor vsi, tudi predlagatelji tega zakona, priznavamo kot poseben problem
               in aktualno nalogo slovenske politike ta vprašanja. Toda rešiti jih je mogoče s
               prerazporeditvijo pristojnosti med državo in lokalno samoupravo, s prerazporeditvijo
               virov sredstev za odločanje o vprašanjih razvoja in kvalitete življenja z
               oblikovanjem pokrajin, ki bodo del državnih funkcij prenesla na raven samoupravnega
               odločanja bolj približanega ljudem od države, pa tudi in predvsem s politiko
               pospeševanja skladnega, regionalnega razvoja in odpravljanja neutemeljenih razlik v
               razvitosti in pogojih njihovega preseganja, kar je posebna naloga države.</p>
               <p>Edino nerazumevanje - upam, da res gre le zato, ki ob koncu zakona še obstaja - je
               to, da je njegov 1. člen. K njemu sta vložena dva amandmaja. Predlagatelji teh
               amandmajev po eni strani menijo, da bi z njihovim amandmajem, ki ne določa več
               možnosti opredelitve, da so v Ljubljani določeni organi, vendar je njihov sedež
               urejen v posebni zakonodaji, da bi bilo s črtanjem tega omogočeno, da se sedeži
               državnih organov in organizaciji javnega pomena določajo v področnih zakonih in s tem
               tudi v ostalih krajih Slovenije.</p>
               <p>Trdim in prosim kolege, da sami svoj predlog le še enkrat ocenijo, ali je res takšen,
               kot ga predlagajo, poimensko in z naslovom. Namreč, naš predlog zakona več ne navaja
               prav nobenega organa ali organizacije in zatrjuje, da so v Ljubljani le sedeži tistih
               organov ali organizacij, za katere bo tako določil zakon ali drugi akt. To je
               papopolnoma enako, kot je predlog in obrazložitev njihovega amandmaja. In tudi
               obratno, da lahko zakon ali drugi akt, kot sedež organa ali organizacije določi torej
               katerikoli kraj v Sloveniji. Da torej vsebina predlaganega člena že omogoča, da so
               sedeži drugih organov ali organizacij lahko v drugih krajih Slovenije, če se ta zakon
               in takšna vsebina 1. člena res v nobenem primeru ne onemogoča.</p>
               <p>Drugo. Upam, da ni mogoče razumeti, da samo dejstvo, da se opredeljuje, da je
               Slovenija tudi upravno središče, da je Ljubljana tudi upravno središče Slovenije,
               pomeni, da s tem želimo centralizirati. Če namreč v glavnem mestu ne bi bil nobeden
               državni organ in se bi opravljale nobene upravne funkcije, potem pač to ne bi bilo
               glavno mesto.</p>
               <p>Če je mogoče bi - torej v zvezi s tem vprašanjem - res želel slišati kakšne razloge,
               argumente, ne pa zgolj trditve, ki ni argumentirana. Upam torej, da bomo ob ustrezni
               razpravi odpravili tudi ta nesporazum in da bo državni zbor danes v zadovoljstvo vseh
               sprejel zakon o našem skupnem glavnem mestu. O glavnem mestu vseh državljanov
               .../Opozorilni znak za konec./... Slovenije, ne glede na to, kjerkoli po naši lepi
               domovini prebivajo. Hvala lepa.</p>
            </sp>
            <sp xml:id="SDZ3-Redna-34-2004-02-26.sp107">

               <speaker>PODPREDSEDNIK VALENTIN POHOREC:</speaker>

               <p>Hvala za uvodno razlago, dopolnilno obrazložitev predstavniku predlagatelju.
               Pozdravljam gospo Astrid Prašnikar, državno sekretarko ministrstva za notranje zadeve
               in vprašam, če želi besedo. Prosim.</p>
            </sp>
            <sp xml:id="SDZ3-Redna-34-2004-02-26.sp108">

               <speaker>ASTRID PRAŠNIKAR:</speaker>

               <p>Hvala. Rada bi samo še enkrat poudarila, da se je vlada glede zakona o glavnem mestu
               izjasnila, da ga podpira. Pri tem je opozorila na nekatere nejasnosti oziroma lepše
               povedano, podala je nekatere pripombe, ki so bile vse v predhodnih obravnavah tudi
               upoštevane. Tako da teh zadržkov ni več.</p>
               <p>Rada pa bi še poudarila, da je vlada v svojem mnenju opozorila na to oziroma
               izpostavila to, da se s tem zakonom pravzaprav na novo izpostavlja sistem upravnega
               dogovarjanja in partnerstva. Najprej med glavnim mestom in državo, vendar pomembno se
               nam seveda zdi tudi to, in tudi državo in drugimi občinami v primeru, ko gre za
               zagotavljanje pogojev ali za delovanje države oziroma organov, organizacij in drugih
               predstavništev, kakor tudi, kadar gre za izvedbe posebnih dogodkov, lahko rečemo, v
               imenu oziroma pooblastilu države in jih lahko opravlja v tem primeru tudi katera
               druga občina.</p>
               <p>Tudi ta določba pravzaprav prinaša, kvaliteto v tem dogovarjanju, v tem partnerstvu.
               Zato je tudi s strani vlade zakon ves čas doživljal podporo, še posebej potem, ko so
               bile upoštevane tudi pripombe s strani vlade. Hvala.</p>
            </sp>
            <sp xml:id="SDZ3-Redna-34-2004-02-26.sp109">

               <speaker>PODPREDSEDNIK VALENTIN POHOREC:</speaker>

               <p>Hvala, predstavnici vlade. O predlogu zakona v celoti bom dal besedo predstavnikom
               poslanskih skupin za stališča le-teh. Majde Zupan trenutno ni tu. Bo kdo drug? Mag.
               Janez Drobnič, stališče poslanske skupine Nove Slovenije.</p>
            </sp>
            <sp xml:id="SDZ3-Redna-34-2004-02-26.sp110">

               <speaker>MAG. JANEZ DROBNIČ:</speaker>

               <p>Hvala lepa za besedo. Lepo pozdravljeni, kolegice in kolegi! Zakon o glavnem mestu
               Republike Slovenije je torej v tretjem branju. To je poskus, da bi uredili razmerja
               med državo oziroma uredili glavno mesto tako, kot pritiče pravi državi, zlasti pa
               državi, ki s 1. majem vstopa v združbo Evropske unije oziroma Evropske zveze, kajti
               postajamo člani te skupnosti.</p>
               <p>Torej, zakon naj bi urejal razmerje med državo in mestno lokalno skupnostjo. Res je,
               da je to namen zakona. Vprašanje pa je, koliko so zapisane določbe operativne, da bi
               to razmerje postalo urejeno.</p>
               <p>Vsi se strinjamo, če zakon dobro pogledamo, da vidimo, da zakon ostaja na splošni
               ravni in kot takšen ni najboljši pripomoček za to, da bi razreševali eventualne spore
               med mestom in državo oziroma celo več, da bi to urejanje postalo lažje oziroma na
               zgledni ravni.</p>
               <p>Določbe zakona se sicer nanašajo na protokolarne zadeve, na regionalni razvoj,
               izrabo prostora, državno upravo, lokalno samoupravo, mednarodne institucije, vendar
               vse ostaja na dogovorni ravni.</p>
               <p>Zakon odkazuje na dogovor, ki naj ga skleneta mestna oblast in državna oblast. Kako,
               na kakšen način, s katerimi instrumenti? Te reči pa v zakonu manjkajo. Ravno tako
               postopek oziroma instrumenti, kaj se zgodi, če se v nekem postopku nekdo ne odzove na
               primeren način.</p>
               <p>Zato se sprašujemo: Kako bomo razreševali nekatere ključne stvari, ki so se v zadnjem
               času odvijale v mestu Ljubljana? Ali je ta zakon resničen pripomoček, da bi probleme,
               ki so nastali bodisi pri namestitvi institucij državnega pomena ali pa mednarodnega
               pomena, lahko rešili. Tudi vsak, ki se ukvarja s temi problemi, se bo vprašal, ali ta
               dokument, ta zakon lahko pripomore k lažjemu reševanju spornih stvari. Zato bo
               verjetno še nadalje ostala podoba mesta Ljubljane klavrna. Namesto da bi to postalo
               moderno upravno, državno, potniško, poslovno središče, bomo ostali na enakem nivoju.
               Tudi prostorsko-ureditveni načrti v mestu Ljubljana sledijo dejstvom oziroma posegom
               v prostor. Mestna uprava se pravzaprav odziva na bodisi slabo izvedeno delo v praksi
               ali pa zadev pravočasno ne ureja, zato da bi se lahko subjekti podredili oziroma
               umestili v slovenski prostor. Glavno mesto ima simbolni pomen za državnost, zato bi
               moralo biti v tem zakonu navedeno, katere institucije državnega pomena imajo sedež v
               mestu Ljubljana.</p>
               <p>V poslanski skupini Nove Slovenije podpiramo in zagovarjamo, da mora biti, kar se
               tiče parlamenta, kar se tiče vlade, sedež zagotovo v mestu Ljubljana. To ni noben
               odgovor ali dejstvo centralizacije. Vlada in državni zbor imata simbolni pomen za
               državnost. Ljubljana je najbolj tipičen, kar se tiče mesta, simbol državnosti. Za
               ostale institucije pa lahko v smislu decentralizacije zagotovimo prostor kje drugje.
               Tudi za mednarodne institucije. Ni nujno, da so v Ljubljani. So lahko v Mariboru,
               Celju ali še marsikje drugje. Vendar pa bi morali biti tiste, ki so ključnega pomena,
               navedene v tem zakonu. Zakon, njegovo besedilo, setorej dotika predvsem dogovorov med
               vlado in županstvom. Mislim, da tudi če tega zakona ne bi bilo, ne bi bilo zapletov,
               če bi bilo razumno ravnanje na strani vlade in na strani mestnih oblasti. Če
               razumnosti v bodoče ne bo, tudi ta zakon o dogovorih med vlado in županstvom ne bo
               imel pozitivnih učinkov. Hvala lepa.</p>
            </sp>
            <sp xml:id="SDZ3-Redna-34-2004-02-26.sp111">

               <speaker>PODPREDSEDNIK VALENTIN POHOREC:</speaker>

               <p>Hvala. Mag. Majda Potrata za stališče Združene liste socialnih demokratov.</p>
            </sp>
            <sp xml:id="SDZ3-Redna-34-2004-02-26.sp112">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci, spoštovana
               državna sekretarka, gospa županja in predstavniki mesta Ljubljana! Poslanska skupina
               Združene liste socialnih demokratov je v predstavitvi stališč ob splošni razpravi in
               ob amandmajih v drugi obravnavi pojasnila svoje poglede na vsebino predlaganega
               zakona. Vendar se nam zdi zaradi pogostega odpiranja problemov in vprašanj, ki niso
               povezani s cilji in načeli tega zakona, potrebno ponovno pojasniti, kako gledamo
               nanj.</p>
               <p>Predlagatelji zakona so sledili praksi večine evropskih držav, ki imajo v glavnem
               mestu oziroma prestolnici poseben zakon. Čeprav so različno poimenovani, je iz vseh,
               ki zadevajo upravljanje glavnih mest, mogoče razbrati, da izhajajo iz določil
               Evropske listine o lokalni samoupravi, po kateri organi lokalnih oblasti v okviru
               pravnega reda posamezne države in njene politike avtonomno izvršujejo svoje z zakonom
               določene naloge.</p>
               <p>Tako tudi obravnavani predlog zakona uresničuje poseben status mesta Ljubljana,
               določen v 10. členu ustave v okviru mestne občine. Po mnenju vlade ne posega v
               ustavni položaj samoupravnih lokalnih skupnosti, ker je zakon mogoče razumeti
               predvsem kot predpis, s katerim se urejajo odnosi med dvema nosilcema javno upravnih
               funkcij na območju glavnega mesta. Z njim se zagotavlja medsebojno usklajeno
               izvajanje nalog mestne občine na eni strani in državnih organov na drugi strani. Prav
               zaradi tega ne moremo pritrditi tistim, ki menijo, da je sprejem zakona v nasprotju z
               interesi drugih občin, celo na njihovo škodo. Določbe tega zakona so namreč pravna
               podlaga za urejanje pogodbenega razmerja med državo in vsako mestno ali ne mestno
               občino, ki bo in kadar bo izvajala naloge državnega pomena. V drugi obravnavi je bil
               prvi člen tako dopolnjen, da je sedež državnih organov in organizacij državnega
               pomena tujih diplomatskih predstavništev, tujih konzulatov, mednarodnih organizacij
               in predstavništev mednarodnih organizacij določen z zakonom ali drugim aktom.</p>
               <p>Torej ne gre za samoumevno umeščanje le teh v glavno mesto. Nenazadnje je bil predlog
               posredovan v presojo vsem 193-im občinam. Na prste ene roke je mogoče našteti tiste,
               ki so o zakonu posredovale svoje mnenje. Zato je težko pritrditi tistim, ki hočejo
               sprejem zakona preprečiti. Soglašamo, da je treba prenoviti zakonodajo, povezano z
               delovanjem lokalnih skupnosti, še posebej tudi financiranje občin. Ko bo to
               opravljeno, bo število odprtih vprašanj bistveno manjše. Zanesljivo pa tudi vprašanj
               neskladnega regionalnega razvoja in njegovih posledic v tem zakonu ni mogoče
               reševati. Neproduktivno se nam zdi nenehno spodbujanje napetosti med mestnimi
               občinami, zlasti med glavnim in drugim največjim mestom. Tekmovalnost med njimi
               spodbuja razvoj. Nevoščljivost in alibičnost pa razvoj samo zavirata. Poslanska
               skupina Socialnih demokratov bo zakon o glavnem mestu Republike Slovenije podprla.
               Hvala.</p>
            </sp>
            <sp xml:id="SDZ3-Redna-34-2004-02-26.sp113">

               <speaker>PODPREDSEDNIK VALENTIN POHOREC:</speaker>

               <p>Hvala. Na vrsti je stališče poslanske skupine DeSUS. Ivan Kebrič ima besedo.
               Prosim.</p>
            </sp>
            <sp xml:id="SDZ3-Redna-34-2004-02-26.sp114">

               <speaker>IVAN KEBRIČ:</speaker>

               <p>Gospod podpredsednik, hvala za besedo. Spoštovane kolegice, kolegi, spoštovana
               predstavnica vlade, državna sekretarka!</p>
               <p>V poslanski skupini Demokratične stranke upokojencev Slovenije menimo, da Republika
               Slovenija, sedaj, ko smo samostojni, potrebuje tak zakon, ki bo ustoličil mesto
               Ljubljana, ki je nekako center. Je tudi v centru, kakorkoli gledamo iz katere meje,
               oddaljenost. Ustrezna je za vse, ki se morajo po takih ali drugačnih dolžnostih ali
               nalogah javljati v Ljubljani z ozirom na to, kar je v Ljubljani dosegljivo in v
               kateri so tisti uradi, od katerih je marsikdo odvisen.</p>
               <p>V poslanski skupini menimo, da je prav, da - kot imajo druge države po svetu urejeno
               glavno mesto in da je to urejeno z zakonom - ponavljam in poudarjam, strinjamo se, da
               je mesto Ljubljana.</p>
               <p>Bistvo problema nastane, o katerem tudi v poslanski skupini razmišljamo, leži pa
               drugje. Menimo, da glavnemu mestu pripadajo določene funkcije in za te funkcije tudi
               mestna občina Ljubljana za glavno mesto republike želi in pričakuje določena
               materialna sredstva. Že v prejšnjem mandatu, če smem spomniti tiste, ki ste bili
               takrat prisotni, je bil predlog za glavno mesto Ljubljana in enostavno utemeljitev,
               da glavno mesto potrebuje določena sredstva že iz naslova, ker ga obiskujejo tujci.
               Takrat sem nastopil in povedal: niti malo ni potrebno, da dajemo denar zaradi tujcev,
               dajmo ga zaradi sebe, zaradi nas, in da naj tujci, ki bodo prišli v Slovenijo, čisto
               vseeno, v katero mesto, to vidijo urejeno, dobro, estetsko, z arhitekturo, z
               obnovljenimi fasadami, z zelenicami - ne zaradi njih, zaradi nas, ki živimo v tem
               okolju. V poslanski skupini se strinjamo z glavnim mestom, vendar še enkrat opozarjam
               na razmišljanje, da prav gotovo kot glavno mesto republike pričakuje, čeprav to še ni
               jasno nikjer nakazano, če pa beremo medije, pa se že marsikaj sluti in vidi, kam se
               želi in kaj se pričakuje.In verjetno je, da bo glavno mesto tudi iz državnega
               proračuna ne samo pričakovalo, pač pa tudi zahtevalo za svojo ureditev, za določene
               institucije, ki morajo biti v glavnem mestu - tu se popolnoma strinjamo, da bi moral
               biti in ostati parlament, se pravi, državni zbor Republike Slovenije v glavnem mestu.
               Prav tako mora biti z ozirom na neposredne povezave med izvršno oblastjo, se pravi,
               vlado in državnim zborom neposreden stik, zato je prav, da sta obe ti državni
               instituciji, tako zakonodajna kot izvršilna, v glavnem mestu Republike Slovenije.
               Seveda pa se postavlja osnovno vprašanje, kaj pa druge institucije, saj imamo še
               tretjo institucijo, to je sodstvo, pa tudi vse ostalo, kar je vezano po neki logiki,
               ki pa ji mi nasprotujemo, da ni nujno, da morajo vsi sedeži biti v Ljubljani. Ne
               menimo namreč, da je z uzakonjanjem mesta Ljubljane kot sedeža oziroma glavnega mesta
               republike neposredno povezano s centralizacijo ali decentralizacijo, menimo pa, da
               moramo pustiti odprto in ni treba, da karkoli, razen kar sem dejal, zapišemo v ta
               zakon, da sta v glavnem mestu Republike Slovenije tudi državni zbor in vlada, vse
               ostalo pa v ta zakon ne sodi in ni nujno, da se karkoli od tega navaja, niti da se
               karkoli iz tega, razen teh dveh institucij, izključuje. Zahvaljujem se za vašo
               pozornost.</p>
            </sp>
            <sp xml:id="SDZ3-Redna-34-2004-02-26.sp115">

               <speaker>PODPREDSEDNIK VALENTIN POHOREC:</speaker>

               <p>Hvala. Franci Rokavec, stališče poslanske skupine Slovenske ljudske stranke.</p>
            </sp>
            <sp xml:id="SDZ3-Redna-34-2004-02-26.sp116">

               <speaker>FRANCI ROKAVEC:</speaker>

               <p>Hvala za besedo, gospod predsedujoči. Spoštovana predstavnica vlade, predstavniki
               mesta Ljubljana in pa seveda poslanke in poslanci. V poslanski skupini Slovenske
               ljudske stranke že od samega začetka zagovarjamo stališče, da je primerno, da se
               status glavnega mesta, ki je eden od simbolov naše državnosti uredi z zakonom. Prav
               tako podpiramo stališče, daje za učinkovito, ažurno in harmonično sodelovanje med
               mestno občino in državo smotrno urediti to razmerje z zakonom. Predvsem je smiselno
               urediti razmerje v tistem delu, ki opredeljuje izvajanje skupnih oziroma med seboj
               povezanih nalog. Predlagatelj je kot eden izmed namenov zakona opredelil tudi
               zagotovitev pogojev, potrebnih za nemoteno delovanje državnih organov in tujih
               diplomatskih predstavništev ter nikakor ne more biti sporno. Pozitivno ocenjujemo
               določila zakona, ki Mestni občini Ljubljani nalagajo odgovornost, da pri izvrševanju
               nalog upošteva interes države. Na sejah matičnega odbora in na januarski seji
               državnega zbora so bile v vroči razpravi izpostavljene dileme o pričajočem zakonu,
               ali predstavljajo tendence dodatne centralizacije države in ali ima Ljubljana kot
               prestolnica res priviligiran položaj. Po dejanski oceni zakona, ki je pripravljen za
               tretjo obravnavo, sledi, da nekatere medsebojne rešitve niso najboljše izpeljane.
               Predvsem bi pri tem opozoril na zadnjo alineo 3. člena, ki dejansko skorajda v
               absolutno domeno daje organizacije in izvedbe prireditev in proslav državnega pomena.
               Verjetno bo praksa pokazala, da bo potrebno nekatere rešitve v nadaljevanju tudi
               popraviti in dograditi.</p>
               <p>V poslanski skupini prav tako ob sprejemanju tega zakona ponovno poudarjamo in
               menimo, da bi bilo modro, če bi določene državne institucije država locirala v drugih
               večjih mestih v državi in tako na statusni, kakor tudi simbolni ravni pripomogla h
               krepitvi policentričnega razvoja države, s tem pa smiselno tudi razpršitve določenih
               državnih institucij v Republiki Sloveniji. Predlog zakona bo poslanska skupina
               podprla. Hvala lepa.</p>
            </sp>
            <sp xml:id="SDZ3-Redna-34-2004-02-26.sp117">

               <speaker>PODPREDSEDNIK VALENTIN POHOREC:</speaker>

               <p>Hvala. Franc Sušnik, stališče Slovenskih socialnih demokratov Slovenije. Slovenske
               demokratske stranke, se opravičujem, kolega Sušnik.</p>
            </sp>
            <sp xml:id="SDZ3-Redna-34-2004-02-26.sp118">

               <speaker>FRANC SUŠNIK:</speaker>

               <p>Spoštovani podpredsednik, predstavnica vlade, spoštovana gospa županja. Slovenski
               demokrati bomo glasovali za zakon o glavnem mestu Republike Slovenije. V poslanski
               skupini Slovenske demokratske stranke smo že večkrat poudarili, da potrebujemo zakon
               o glavnem mestu, da pa na žalost zakon o glavnem mestu, ki ste ga v parlamentarno
               proceduro vložila gospod Miran Potrč in Anton Anderlič, ni zakon, ki bi zadovoljivo
               rešil oziroma uredil položaj glavnega mesta Republike Slovenije. Povedali smo že, da
               je po našem mnenju ta zakon prej resolucija kot zakon. Nima potrebne vsebine, ki bi
               zadovoljivo urejala odnos med državo, državnimi institucijami in Mestno občino
               Ljubljana. V poslanski skupini Slovenske demokratske stranke smo mnenja, da na žalost
               ta zakon ni zakon, ki bi v skladu z 10. členom Ustave Republike Slovenija zadovoljivo
               opredelil poseben status Ljubljane kot glavnega mesta v Republiki Sloveniji. Ne glede
               na navedeno pa bomo Slovenski demokrati glasovali za zakon. Pri tem pa opozarjamo na
               naslednje pomanjkljivosti, opozarjamo in ne soglašamo z administrativnim določanjem
               sedežev v posameznih državnih organih in institucijah, ker bi tak način
               administrativnega določanja lahko pomenil dodatno spodbudo že tako pereči
               centralizaciji v Republiki Sloveniji.</p>
               <p>Podpiramo in se zavzemamo za uveljavitev načela decentralizacije funkcij državnega
               središča. Mnenja smo, da je poskus zakonskega predloga, da uredi odnos države in
               njenih institucij do glavnega mesta sicer dobrodošel in potreben, da pa rešitve iz
               zakonskega predloga - kot sem že povedal - niso zadovoljive in celovite.</p>
               <p>Poslanci poslanske skupine Slovenske demokratske stranke predvsem opozarjamo na
               nevarnost dodatnega obremenjevanja državnega proračuna oziroma na nevarnost
               uzakonitve novih poti in načinov financiranja Mestne občine Ljubljana, kar bi samo še
               dodatno poglobilo že tako nesprejemljivo razmerje med obsegom financiranja Mestne
               občine Ljubljana v primerjavi z drugimi mestnimi, sploh pa ostalimi občinami v
               Republiki Sloveniji. To je nesporno nevarnost, ki je evidentna.</p>
               <p>Zakonski predlog ne razmejuje in ne daje garancije, da se to ne bo zgodilo.
               Opozarjamo tudi na možnost poseganja in direktnega vmešavanja države v pristojnosti
               Mestne občine Ljubljana kot glavnega mesta. Ne glede na to, kot sem že povedal, bomo
               zakon podprli. Mnenja smo, da je omenjeni zakonski predlog obeh predlagateljev tudi
               odgovor na slab odnos tega državnega zbora do lokalne, do problematike lokalne
               samouprave, ki je pogojen nenazadnje tudi s tem, da smo v državnem zboru ukinili
               komisijo, ki bi se kot samostojno delovno telo ukvarjala s problematiko lokalne
               samouprave. Tudi kot odgovor na to, da pristojna vladna služba ni pripravila
               ustreznega vladnega predloga, ki bi zadovoljivo in celovito opredelil status in vlogo
               glavnega mesta v Republiki Sloveniji. Hvala lepa.</p>
            </sp>
            <sp xml:id="SDZ3-Redna-34-2004-02-26.sp119">

               <speaker>PODPREDSEDNIK VALENTIN POHOREC:</speaker>

               <p>Hvala. Sledi stališče poslanske skupine Stranke mladih. (Ne.) Še stališče poslanske
               skupine Slovenske nacionalne stranke. Podal ga bo kolega Sašo Peče.</p>
            </sp>
            <sp xml:id="SDZ3-Redna-34-2004-02-26.sp120">

               <speaker>SAŠO PEČE:</speaker>

               <p>Spoštovani prisotni! Prvopodpisani oziroma eden izmed predlagateljev zakona je svojo
               razpravo začel s pravilno ugotovitvijo, da je bila dosedanja razprava v okviru prve
               in druge obravnave koristna. S tem se strinjamo, kajti če pogledamo vsebino 1. člena
               zakona, ki je bil objavljen v Poročevalcu, ter vsebino pripravljenega predloga za
               današnji sprejem, vidimo, da so bistvene razlike. V osnovni želji predlagateljev
               zakona, torej Liberalne demokracije in Združene liste, so bilahotenja in težnje po
               fiksni določitvi vseh državnih organov, tako zakonodajne kot izvršne ter sodne veje
               oblasti, ter - kar je po naši oceni doseglo višek - tudi sedeži predstavništev
               Evropske unije in držav.</p>
               <p>Te napake oziroma hotenja predlagateljev so v sedanjem besedilu, pripravljenem za
               tretjo obravnavo, odpravljene. Zato ocenjujemo, da je bila razprava resnično
               koristna, ne pa v popolnosti. Toda napredek v predlogu zakona je dosežen.</p>
               <p>V poslanski skupini Nacionalne stranke ocenjujemo, da je zakon dosti manj škodljiv,
               kot je bil v prvotni fazi, da pa so v njem še vedno elementi, ki bodo povzročali
               nadaljnji centralističen razvoj, ter elementi, ki so v nasprotju s hotenji in
               težnjami Republike Slovenije, institucij Republike Slovenije po enakomernem celostnem
               razvoju Slovenije.</p>
               <p>Toda, kot sem dejal, še vedno sem osebno prepričan, da gre v primeru tega zakona o
               glavnem mestu žal za škodo ostalih mestnih občin oziroma v škodo drugih delov naše
               države. Sicer pa se bom zakona dotaknil v pomanjkljivostih, ki smo jih v Nacionalni
               stranki ugotovili skozi obravnavo.</p>
               <p>Pri 1. členu, ki ga je bilo možno edinega amandmirati oziroma predlagati dopolnitve,
               v Nacionalni stranki predlagamo dopolnitev, in sicer z načinom ureditve, kot je ta
               opredeljena v ustavi Republike Slovenije. Ocenjujemo, da bi, če bi uporabili dikcijo,
               kot jo predlagamo in v 1. člen zelo skopo zapisali, da je Ljubljana glavno mesto
               Republike Slovenije, s tem zadovoljili osnovne težnje predlagateljev. Kajti bojimo
               se, da je obstoječi 1. člen, kot ga navajajo tokrat predlagatelji, preobsežen in po
               naši oceni poln nepotrebnega naštevanja. Torej ocenjujemo, da je rešitev, ki jo
               ponujamo, sprejemljiva za državni zbor. Povedanim argumentom ne gre nasprotovati.</p>
               <p>Po drugi strani še vedno ocenjujemo, da državni zbor v predhodnih fazah obravnave ni
               našel dovolj modrosti, da bi spremenil 3. člen obravnavanega zakona, ki govori
               oziroma našteva izvajanje nalog iz pristojnosti državnih organov. Predvsem, po naši
               oceni, ko je govora o prvi alinei, to je urejanje pogojev za delovanje državnih
               organov in organizacij ter predstavništev. V nadaljevanju predstavitev glavnega mesta
               države v protokolarnih in promocijskih zadevah. Po naši oceni sta najbolj sporni v
               tem momentu v tem zakonu organizacija in izvedba prireditev in proslav državnega
               pomena. Bojimo se, da bodo kasnejše izpeljave tega zakona ali razumevanje tega zakona
               pripeljalo do dojemanja situacije kot ekskluzivne pravice mesta Ljubljana do vseh teh
               nalog. To bo šlo v škodo ostalega dela naše države.</p>
               <p>Prav tako še zmeraj ocenjujemo, da je slabo oziroma da bi morala biti boljše
               opredeljena tudi dikcija 4. člena v drugem odstavku, in sicer, da bi morala biti
               podrobneje opredeljena obseg in lokacija aktov in programov, ki so navedeni v drugem
               odstavku 4. člena. Torej, da bi dejansko poznalo obseg in lokacijo teh zadev.</p>
               <p>Kar se tiče 5. člena, torej, naslednjega v zaporedju, pa v Nacionalni stranki
               ocenjujemo, da bi bilo smiselno, da v kolikor ostane 5. člen in kar seveda bo ostal v
               predvideni obliki bi bilo pošteno s strani predlagatelja gradiva, da tudi v uvodu,
               kjer govori o obrazložitvi, opredeli tovrstne finančne posledice, za katere v
               obrazložitvi govori, da se ne bodo bistveno spremenile v 5. členu. In kasneje v
               povezavi z 8. členom pa seveda določa, da se ocenijo finančne posledice. Zato bi bilo
               smiselno vsaj v obrazložitvi predloga zakona tudi s številko opredeliti, kolikšne
               bodo te finančne posledice iz naslova 5. in 8. člena.</p>
               <p>Iz navedenega in večkrat povedanega tako iz okvira razprave za prvo obravnavo, kot
               drugo obravnavo in pa na matičnem telesu ocenjujemo, še enkrat poudarjam, da bi bilo
               smiselno in pa v smislu politične higiene predvsem pa higiene poskušanja ustvarjanja
               decentralizacije v naši državi spremeniti predvsem 1. člen.</p>
               <p>Jaz apeliram državni zbor, da sprejme amandma k 1. členu, najsi bo s strani Stranke
               mladih ali pa poslanske skupine Slovenske nacionalne stranke. Dejstvo pa je, da je po
               naši oceni še vedno kar nekaj nepravilnosti oziroma slabo opredeljenih zadev v
               materiji tega zakona in da se bo žal uveljavitev tega zakona poznala na enakomernem
               razvoju Republike Slovenije na račun škode oziroma na škodo ostalih delov Slovenije.
               Hvala.</p>
            </sp>
            <sp xml:id="SDZ3-Redna-34-2004-02-26.sp121">

               <speaker>PODPREDSEDNIK VALENTIN POHOREC:</speaker>

               <p>Hvala. S tem smo končali s predstavitvijo stališč poslanskih skupin. Sledi razprava o
               predlogu zakona v celoti. Kolegica Silva Črnugelj.</p>
            </sp>
            <sp xml:id="SDZ3-Redna-34-2004-02-26.sp122">

               <speaker>SILVA ČRNUGELJ:</speaker>

               <p>Hvala lepa, za besedo. Lepo pozdravljeni, predstavnik ministrstva za notranje zadeve,
               gospa županja, dragi kolegi. Ko so me ob drugi obravnavi nekateri poslanci in
               poslanke spraševali, kaj sem to mislila, ko sem povedala, da ima mesto verjetno
               drugačne ambicije in bi zagotovo želela v nekem aktu morda nekatere stvari urediti na
               tak način, da so odnosi med mestom in državo bolj jasni in vsekakor bolj definirani.
               Zakaj? Verjetno tudi zato in v letnem planiranju in načrtovanju aktivnosti, ker so
               nenehni nesporazumi, ki nastajajo na relaciji vlada-država-mesto in predvsem, zaradi
               tega, ker ima tudi sama kakovost načrtovanja in planiranja dejansko za posledico
               kakovost izvedbe določenih nalog, akcij in vsega, kar je kot posledica tega.</p>
               <p>Če sem bolj konkretna. Kot nam je znano, spoštovane kolegice in kolegi, je bila za
               potrebe zbora in ob nastajanju tega zakona opravljena raziskovalna naloga našega
               raziskovalnega sektorja, in sicer na temo normativna ureditev glavnih mest. V njej so
               bila vključena mesta Dunaj, Budimpešta, Bruselj, Lizbono, Helsinki, Luksemburg,
               Kopenhagen. Po večini imajo v nekaterih državah status glavnih mest tudi nekatera
               večja mesta, recimo Porto, Lyon in tako naprej.</p>
               <p>Kot recimo nekatere diskusije, ki so bile primerjane v tem državnem zboru, bi bilo
               mogoče, da bi mogoče v naslednjem mandatnem obdobju vendarle definirali status večjih
               mest, kot so recimo Maribor, Nova Gorica, Novo mesto.</p>
               <p>Kaj je za mene nekoliko bolj ambiciozen pristop pri koncepiranju zakonske podlage?
               Jasnejši in določnejši pristop. Kaj to pomeni? Da se jasno definira splošno področje,
               splošne določbe, kaj naj bi opredelilo in opisovalo in kako bi se to delo
               organiziralo. Kako se tvorijo mestne četrti? Katere izmed teh mestnih četrti imajo
               poseben status zlasti v glavnem mestu? Katere izmed teh mestnih četrti imajo posebni
               status, glede na dejstvo, da je večina glavnih in javnih institucij v njih in imajo
               državni in protokolarni značaj in pomen. Kako in na kakšen način bi se urejale te
               zadeve? Saj se tudi način in sistem varovanja za te institucije razlikujeta od načina
               in sistema varovanja za ostale in ostalih drugih mestnih četrti.</p>
               <p>V tem zakonu bi pričakovala tudi možne druge načine členitve. V splošnem delu bi bile
               jasno definirane vloga in funkcije župana. Ker je današnja funkcija župana oziroma
               županje glavnega mesta definirana samo skozi splošno funkcijo župana v zakonu o
               lokalni samoupravi. Najbolj pomembna pa sta način in mesto financiranja.</p>
               <p>V posebnih nalogah in funkcijah bi bili jasno določeni funkcija uprave, njena
               organizacija, način komuniciranja med mestno upravo in upravnimi enotami znotraj
               mesta pristojnosti in finance. V enem poglavju bi posebej definirali naloge policije,
               ki ima v mestu čisto drugačno funkcijo v mestu kot na podeželju. Način komuniciranja
               med mestno upravo in upravnimi enotami se mi zdi toliko bolj pomemben, da se definira
               v enem od bodočih zakonov. Predvsem zaradi tega, kako in na kakšen način se sklepajo
               dogovori, kakšna je, recimo, pogostnost dogovarjanja in kakšen je protokol
               dogovarjanja med njima, zaradi tega, ker je to dejansko zelo pomembno za doseganje
               določenih zelo pomembnih odločitev zlasti na prostorskem delu in urejanju prostora.</p>
               <p>Jasno je, da je mnogo tega urejenega v področnih zakonih. Vendar imamo mnogo tega,
               kar je značilno samo za mesto. Zato je treba vsekakor tudi to napisati: Kako in na
               kakšen način se odreja red, kateri so posebni varnostni ukrepi, dovoljenja za parade,
               mimohode, protestne manifestacije, proslave in vse ostale javne skupne izhode in
               tiste dogodke, ki so vezani na zgodovino mesta Ljubljane na mesto kot glavno mesto in
               na druge svečane prireditve, katere so vezane na državne praznike in prireditve.</p>
               <p>Spomnimo se samo, koliko nesoglasij in koliko konfliktov je bilo ravno med mestom in
               državo, mogoče med vlado, vladnimi komisijami in mestnimi komisijami, ko so se
               snovale različne proslave, pa ne samo jubilejne, ampak tudi tiste redne letne.</p>
               <p>Za primer bi rada povedala, da ima, recimo v mestu Pariz župan tudi to možnost in mu
               je policija podrejena. Za področje splošne in javne varnosti, zlasti za varovanje
               državnih institucij. V Parizu župan določa tudi višino denarnih kazni za
               neupoštevanje ukrepov in za vse ostale druge kršitve. Za stroške delovanja policije v
               Parizu, za namene mesta, krije država, in to je posebej definirano v proračunu in z
               letnimi pogodbami. Zelo je jasno, zelo je razvidno in ni prepuščeno vsakoletnemu
               dogovarjanju med bodisi ministrstvom in županstvom. Bilo bi tudi dobro, da bi jasno
               in določeno opredelili, kaj so izjeme in kdaj so dovoljene pričakovane prekoračitve
               določenih proračunskih postavk. Koliko je takih primerov, recimo, ko je bodisi
               Ljubljana alitudi vlada oziroma ko so posamezna ministrstva zaradi nejasno določenih
               kompetenc in predvsem zaradi nejasno določenih in neupoštevanih pogodbenih obveznosti
               prekoračila tudi proračunske zneske itn. Zato mislim, da je to pomembno opredeliti,
               zlasti načinein kako, na kakšen način se to v pogodbenih relacijah določa.</p>
               <p>Pri nas so nekatere stvari toliko bolj opredeljene že s področno zakonodajo, recimo
               zakonodajo urejanja prostora, zakonodajo o graditvi objektov, z dolgoročnimi plani in
               nenazadnje zelo zapleteno zakonodajo za pridobitev soglasij in zakonodajo za
               prostorsko ureditvene pogoje. Gotovo je, da so ambicije enega mesta, kot je Ljubljana
               z veliko tradicijo, tudi da so nekatere stvari, zlasti tiste investicije, ki imajo
               daljšo dobo izvedbe, zelo stabilno definirane. Zaradi nejasnosti in nestabilnosti
               velikokrat pride do tega, da so nekatere investicije, ali slabo izvedene ali da se
               velikokrat odloči njihova izvedba oziroma da potekajo javne razprave, ki so večkrat
               nekonstruktivne, neučinkovite in jalove.</p>
               <p>Spomnimo se investicije nacionalke, Narodno univerzitetne knjižnice, pa tudi
               nenazadnje zadnje investicije stadiona, ki vsekakor ni in ne bo samo za Ljubljančane,
               ampak bo dejansko v prid vseh državljanov Slovenije.</p>
               <p>Nenazadnje, kako in na kakšen način bi se uredila vloga županov oziroma županj.
               Poglejte, recimo, v Rimu je župan tudi poveljnik, načelnik in predsednik v
               predsedujoči pokrajini. Če bomo šli mi v regionalizacijo, bi bilo vsekakor dobro tudi
               to urediti. Glede tega, kaj vse bi lahko župan še bil in katere vloge in funkcije bi
               lahko opravljal, bi lahko naštevala zelo veliko, od komunale do zdravstva, glavno
               mesto ima veliko takih specifik. Vendarle, da strnem samo nekatere osnovne cilje, za
               katere menim, da so pomembni in so se že do sedaj urejali z nekaterimi področnimi
               pogodbami. Zakon naj bi uredil določanje urbanega področja, ohranitev in valorizacijo
               kulturne, arheološke ter umetniške dediščine s posebnim poudarkom na določenih
               predelih mesta. To je tudi trenutno, sami veste, v fazi potrjevanja sporazuma med
               mestno občino Ljubljana in ministrstvom za kulturo. Se pravi, da se v praksi nekatere
               stvari vendarle izvajajo. Zagotoviti je učinkovito varstvo okolja, s posebnim
               poudarkom na določenih predelih mesta. Zakaj varstvo okolja in čisto okolje?
               Ljubljana skupaj s svojimi rezervati in vodnimi viri ni tako pomembna samo za
               meščane, pač pa tudi ne nazadnje za državljane celotne Slovenije. Prilagoditev
               prometne infrastrukture, zlasti železnice in avtobusa - ne nazadnje morate vedeti, da
               pride vsakdan v Ljubljano iz okoliških in drugih občin okrog 75.000 drugih občanov.
               Se pravi, da je tudi tu verjetno na področju prometa nekaj postoriti. Prilagoditev
               dela v korist delovanja kongresne in sejemske dejavnosti. Ureditev primernega
               položaja mednarodnihinstitucij s sedežem v glavnem mestu.</p>
               <p>Naštela sem samo nekatere izmed ambicij, ki bi jih lahko, recimo, uresničili v zelo
               dognanem in dovršenem zakonu. Ta zakon kaže, kako in na kakšen način smo se sposobni
               parlamentarci pogovarjati med seboj in koliko smo sposobni doseči konsenz na tem
               nivoju. Pričakujem in verjamem, da bo državni zbor v naslednjem sklicu nekatere izmed
               teh zelo ambiciozno naštetih želja uspel dopolniti v tako osnovno opredeljenem
               zakonu. Hvala lepa.</p>
            </sp>
            <sp xml:id="SDZ3-Redna-34-2004-02-26.sp123">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima kolega Franc Kangler.</p>
            </sp>
            <sp xml:id="SDZ3-Redna-34-2004-02-26.sp124">

               <speaker>FRANC KANGLER:</speaker>

               <p>Hvala za besedo. Prav na smeh mi gre, ko sem sedaj poslušal svojo poslansko kolegico
               Silvo Črnugelj, ki je dejansko izdala skrivnost, kaj se za tem zakonom skriva; pa bom
               to malo kasneje komentiral.</p>
               <p>Seveda, sam se zavedam, da ima Slovenija kot država glavno mesto, da potrebujemo
               glavno mesto in da je tudi potreben zakon za glavno mesto. V ustavi smo zapisali, da
               imamo glavno mesto, da je to mestna občina Ljubljana. Ne vem, katere pripombe so bile
               dane s strani vlade, za katere je poudarila, da jih je s predlagateljem uskladila. Ne
               vem, katere vse so bile tiste pripombe, saj na odboru za notranjo politiko nismo bili
               deležni kakšnih pripomb. Predstavnica vlade je tudi povedala, da bo s tem zakonom
               dodelan sistem dogovarjanja in partnerstva tako med mestno občino Ljubljana in državo
               oziroma vlado Republike Slovenije. Tu se mi postavlja vprašanje, ali to pomeni, da
               dogovarjanja in partnerstva do sedaj med lokalno skupnostjo in vlado ni bilo? Ali to
               pomeni,da bomo s tem zakonom dali nekomu privilegiran položaj? Druge mestne občine in
               vse ostale občine, pa postavili v takšen obupen položaj, kot da so na robu bankrota.</p>
               <p>Zelo sem razočaran, ker me je marsikdo izmed tistih, ki je podpisal ta zakon
               imenoval, da sem lokal patriot. Ampak dejstvo je, da me prav nekateri posamezniki, ki
               delajo politično v tej državi in ki kakorkoli delate tudi v tem državnem zboru silite
               v to, da razmišljam in delam kot lokal patriot za tisti konec, od koder prihajam. Ali
               ni en velik privilegij, če si danes doma v prestolnici, v glavnem mestu. Zakaj to
               govorim? Prav dobro bi bilo, da bi me kolega Potrč poslušal, pa še katera od njegovih
               kolegic, ker prihajam iz tistega mesta, kjer ima župan Mestne občine Maribor, gospod
               Sovič, velikeprobleme na področju financiranja kulture. In ne samo župan mestne
               občine gospod Sovič. Če bi povprašali župana Mestne občine Nova Gorica ali Celje,
               Ptuj ali Koper, bi imel popolnoma enake pomisleke in poglede, kot jih bom tudi sam
               predstavil. Ta zakon, ki ga danes imamo pred seboj, bi bil za mene sprejemljiv, če bi
               sprejeli amandma Slovenske nacionalne stranke ali Stranke mladih Slovenije k 1.
               členu. Zelo bi bil sprejemljiv, mogoče bi ga celo podprl. Vendar te zanke, ki so
               notri postavljene in to, kar semslišal danes od kolegice Silve Črnugelj, ki je
               naštela vrsto nalog, ki jih mora lokalna skupnost peljati, me sili v to, da tega
               zakona ne morem podpreti.</p>
               <p>Kolega Potrč, jaz spoštujem vas, kot predlagatelja, prepričan pa sem, da kljub
               lokalpatriotizmu, ne storimo popolnoma nič, da bi pripeljali v ta državni zbor zakon
               o financiranju mestnih občin. Na ta način bi lahko tudi pomagali vašemu, našemu,
               mojemu županu, Borisu Soviču iz Mestne občine Maribor, iz mestne občine Nova Gorica,
               Celje in še kje drugje. Vsi se dobro zavedamo in vemo, na kakšen način se financirajo
               občine, to je skozi dohodnino in izravnavo. Ali je vseeno, če človek v mestu Maribor
               zasluži 100 tisoč osebnega dohodka, če, pod velikim vprašanjem, v Ljubljani, kjer so
               vse ustanove in vse institucije in jaz se zavedam, da vlada, državni zbor,
               ministrstva morajo biti v Ljubljani in naj bodo v Ljubljani, pa je nadpovprečni
               osebni dohodek in je priliv v mestni proračun dosti večji kot pa v eni izmed mestnih
               občin, kot je Maribor. Za primerjavo, kolega Potrč, da boste slišali. Mestna občina
               Maribor zbere komaj 19 milijard proračunskih sredstev. Mestna občina Ljubljana 61. In
               prav je, da jih ima 61, ne nasprotujem temu, hvala bogu, vendar je treba zagotoviti
               skozi zakon financiranja mestnih občin, da bomo tisto kar smo že enkrat v državnem
               zboru sprejeli, tudi zakon o skladnejšem regionalnem razvoju, in na pravičen način
               razdelili in to ne samo mestnim občinam, ampak tudi vsem ostalem občinam. Tu pa
               prihajamo do velikega razhajanja. In moje mnenje je, če danes živiš sredi
               prestolnice, sredi glavnega mesta je en velik privilegij predvsem kar se tiče
               brezposelnosti. Včeraj smo govorili pri zakonu o lokalni samoupravi. Veliko
               razpravljavcev iz vseh strank je opozarjalo na nekatere razlike, ki prihajajo med
               enim ali drugim centrom. Tudi sam sem na zadnji seji v ponedeljek postavil poslansko
               vprašanje, ker prihaja celo do razlik v dveh avtonomnih popolnoma samostojnih
               organizacijah, kot sta Univerza Maribor in Univerza Ljubljana, tam torej kjer se
               delijo sredstva, kjer so raziskovalni sektorji, kjer se imenujejo razni predstavniki
               (iz Univerze Ljubljana je bilo 48 imenovanih, iz Univerze Maribor pa 4). In če gremo
               pogledati Občino Pesnica, Krajevno skupnost Pernica ali Jerenina ali Jakob ali
               Pesnica, kjer je najbolj prisotna brezposelnost, je recimo Združena lista kar močna v
               tej občini. Ali boste, spoštovani kolegi predlagatelji, v tem mandatu še tudi
               pobrigali in poskušali poskrbeti, ali bomo poskušati prilagoditi razvoj, skladnejši
               razvoj, vseh mestnih občin z razvojem v samem glavnem mestu oziroma Mestni občini
               Ljubljana? Odveč je, da to govorim, ker očitno naletimo na gluha ušesa, vendar bom
               podprl amandma k 1. členu, ker mislim, da je zelo pomemben. Od tega bo tudi odvisno
               ali bom sam podprl zakona ali ne. Apeliram pa na kolegico Potrata, ki maha z roko,
               kot da ji je vseeno kaj se dogaja z njenim, mojim županom v Mestni občini Maribor
               gospodom Sovičem in z vsemi ostalimi župani v mestnih občinah po Sloveniji, ki se
               srečujejo s problematiko financiranja mestnih občin. To je resen problem. In te
               razlike bo potrebno zmanjšati na takšen ali drugačen način in tu pričakujem vašo
               podporo tudi podporo vseh tistih poslancev, ki prihajajo iz Mestne občine Ljubljana.
               Rad bi to doživel v tem mandatu in rad bi doživel tudi da recimo selimo glede na 1.
               člen kot je kolega Potrč v drugi obravnavi zatrdil, da bi bil pripravljen podpreti,
               da selimo nekatere institucije izven Ljubljane širom po Sloveniji. Pa dajmo državni
               svet v Celje, pa dajmo ustavno sodišče v Koper, pa dajmo vrhovno sodišče v Maribor,
               imajo prostor, sprejmimo zakon. Jaz ga bom napisal, ga bom predlagal. Še enkrat
               pravim, nimam nič proti Ljubljani. Sedaj pa bi rad povedal bistvo, to kar me je
               najbolj zbodlo in kar je naštevala kolegica Silva. To pa so vodni viri, ki so
               pomembni za celotno državo ne samo za mesto Ljubljana. V kateri občini pa niso vodni
               viri pomembni za celotno državo? Ali to pomeni, da lahko zdravo vodo pijejo samo v
               Ljubljani, vsi ostali pa lahko pijemo s takšnimi ali drugačnimi kemikalijami? V vsaki
               občini je pomembna voda za državo. Stadion, ste omenili kolegica Silva, stadion.
               Stadion ste omenili. Ali je sramotno to, čerečemo, nacionalni stadion naj bo v Celju,
               kjer ga je župan občine Celje, gospod Bojan Šrot z občinskim svetom dogradil, zgradil
               brez večjih podpor države. Ministrstvo za šolstvo, kolikor mi je znano, je nekaj
               pomagalo, ampak v malem procentu. Ali je to problem za to državo, da se nekdo iz
               Ljubljane ali iz Maribora pelje v Celje na tekmo? Ali mora obveljati to, kolegica
               Silva, kot je pred leti dejal predsednik nogometne zveze, dokler bo on predsednik,
               bodo vse tekme v Ljubljani.</p>
               <p>Omenili ste avtobusno postajo. Katera mestna občina pa nima avtobusne postaje, kamor
               se vozijo ljudje iz drugih občin v tisto mesto. Tisti ljudje tudi zapravljajo denar,
               hodijo po nakupe v mesto, v tiste trgovine. Ne strinjam se z vami kolegica Silva, da
               je to ena izmed tistih malih, katere bi vi radi skozi zakon o glavnem mestu spravili
               skozi. To ste dejala. Dejala ste železniško postajo. Več mestnih občin ima železniško
               postajo. Ne more biti Ljubljana prioriteta ali pa imeti priviligiran položaj zato,
               ker je glavno mesto, da bo železniška postaja pod posebnim okriljem financirana ali
               sofinancirana s strani države. Za mene so vse tri železniške postaje ali pa štiri v
               mestnih občinah, peti, pa še mogoče v kateri, tudi v Mariboru, v Celju in v Murski
               Soboti popolnoma enake kot v Ljubljani. Ljudje se vozijo, prihajajo, odhajajo in to
               ne sme biti razlog tega. Infrastrukturna železnica je državna, in to je drugi
               problem. Vas povabim v Maribor, pridite si pogledati našo mariborsko železniško
               postajo, pa si oglejte vašo v Ljubljani, ki je prav lepa v marmorju, pri čemer pri
               nas je v zelo slabem stanju in upam, da bo deležna, glede na to, da Maribor s
               Šentiljem je bil zmeraj, vrata ali vhodna vrata v Evropo, tako za Balkan, tako za
               vzhod ali zahod. Ena izmed največjih vrat. S takšnimi pogledise ne morem strinjati z
               vami. Verjamem, da je problem v Ljubljani, v dogovoru znotraj ljubljanske politike,
               kako in na kakšen način priti do nogometnega stadiona. Ampak to ni problem glavnega
               mesta, ta nacionalni stadion. Druge pa tiščite na stran, zato ker če ni v Ljubljani
               je vse narobe. To se vidi pri kadrovski politiki te vlade, ki sem jo večkrat
               opozarjal, tudi predsednika vlade, tudi pri kadrovanju v nadzornih svetih in še bi
               lahko našteval. Verjemite mi, da smo zelo občutljivi. Nekateri prihajamo
               izobčutljivega območja, kjer mestne občine ne morejo več dihati in ne živeti. Moj
               župan, Boris Sovič, ima velike probleme pri sestavi proračuna mestne občine Maribor,
               tako na kulturnem na infrastrukturnem in še na katerem drugem področju.</p>
               <p>In še enkrat apeliram na vas, da poskušate vsaj ta amandma k 1. členu sprejeti. Za
               mene je jasno, še enkrat poudarjam, da je glavno mesto Ljubljana in naj to tudi
               ostane. Naj v Ljubljani ostane državna uprava, vsaj tista, kot jo sam razumem, vlada,
               ministri, ministrstva, da naj v Ljubljani ostane državni zbor. Nekatere institucije
               pa se lahko selijo širom po Sloveniji, zlasti nekatere državne agencije, ki so jih
               ministrstva ustanavljala za potrebe Evropske unije. Slovenija je tako majhna - če
               lahko v Nemčiji kompletno vladoin državni zbor selijo iz enega velikega mesta v drugo
               veliko mesto in ustavno sodišče preselijo izven glavnega mesta, upam, da to ne bo
               problem tudi v tej naši mladi državi. Zato še enkrat apeliram na vas, podprite
               amandma poslanske skupine Stranke mladih Slovenije ali Nacionalne stranke k 1. členu,
               saj to ne bo katastrofa za ta zakon. Na tiste, ki pa mislite, da se za tem zakonom
               skriva kaj drugega, pa apeliram, da javno in glasno več o tem ne razmišljate. S tem
               vnašate nestrpnost in nemir med nas, poslance, ki prihajamo iz tako občutljivih in
               različnih koncev Slovenije. In prav vse vabim, naj gredo na Dolenjsko, Primorsko, v
               Prekmurje, na Štajersko ali Koroško, da si malo pogledate kraje, ki so zelo, zelo
               zapostavljeni.</p>
            </sp>
            <sp xml:id="SDZ3-Redna-34-2004-02-26.sp125">

               <speaker>PODPREDSEDNIK VALENTIN POHOREC:</speaker>

               <p>Kolegica mag. Majda Potrata ima repliko.</p>
            </sp>
            <sp xml:id="SDZ3-Redna-34-2004-02-26.sp126">

               <speaker>MAG. MAJDA POTRATA:</speaker>

               <p>Hvala za besedo. Gospod Kangler, ne vem, s čim sem si zaslužila tolikšno vašo
               pozornost, da je vsak vaš redek obisk v tej sejni dvorani pospremljen z omembo mojega
               imena. Teorija o razumevanju neverbalne komunikacije je zelo bogata in s svojim
               govorjenjem dokazujete, da znate brati moje misli. Dovolite, da vam pojasnim. Zamah z
               roko zagotovo ni pomenil neupoštevanja mesta Maribor in neupoštevanja ter
               nespoštovanja župana mestne občine. In bi prosila, da to korigirate v svojem
               dojemanju. Hvala.</p>
            </sp>
            <sp xml:id="SDZ3-Redna-34-2004-02-26.sp127">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Kangler.</p>
            </sp>
            <sp xml:id="SDZ3-Redna-34-2004-02-26.sp128">

               <speaker>FRANC KANGLER:</speaker>

               <p>Ne bom repliciral, pač pa samo pojasnil kolegici Potrati, glede na to, da je ona mene
               izzvala na eni izmed zadnjih sej v zvezi z nekimi simpatijami ali pa da sem
               simpatičen. In sedaj povem, da je verjetno to posledica tega, da mi večkrat njeno ime
               ostane v ušesih in da ugotavljam, da je treba tudi koga izzvati, da začne naglas
               razmišljati.</p>
            </sp>
            <sp xml:id="SDZ3-Redna-34-2004-02-26.sp129">

               <speaker>PODPREDSEDNIK VALENTIN POHOREC:</speaker>

               <p>Kolegica Silva, imate repliko?</p>
            </sp>
            <sp xml:id="SDZ3-Redna-34-2004-02-26.sp130">

               <speaker>SILVA ČRNUGELJ:</speaker>

               <p>Hvala lepa. Se opravičujem, ker sem ta medsebojni "epp" med kolegico Potrato in
               Kanglerjem prekinila. Pa vendarle, gospod Kangler, opravičujem se vam, da ste
               nekatere moje želje in vizije, pa tudi nekaterih drugih, tako dojeli, da ste imeli
               občutek, da je mesto Maribor ogroženo. Ampak danes govorimo o glavnem mestu in
               govorimo o zakonu o glavnem mestu in nekako smo po sedmih ali osmih letih vendarle
               dosegli, da je toliko napisanega in zato smo prispevali kar dosti energije in želje.
               Glede vodnih virov bi se opravičila. Ljubljana pač leži med dvema sotočjema Sore in
               Save, Ljubljanice in Save. In to tudi nekaj pomeni, nimamo Drave, pa vendarle mislim,
               teh vodnih virov je kar nekaj in se dejansko skozi Ljubljano preteka kar veliko vode,
               takšne in drugačne. Če ste me napačno razumeli, se dejansko opravičujem. Glede
               zakonskih določil in vseh tistih pogodbenih izvedb, ki utegnejo biti posledica tega
               zakona, jaz globoko upam, da bo diskusija, ki smo jo pač v tem državnem zboru imeli v
               zvezi s tem zakonom, dejansko doprinesla, da bodo tudi vladni uradniki in nenazadnje
               tudi mestni uradniki uspeli zbrati toliko pozitivne energije, da bodo na nekaterih
               poudarkih in projektih presegli vse konflikte in vendarle prišli do nekaterih
               dejansko dobrih rešitev. Hvala lepa.</p>
            </sp>
            <sp xml:id="SDZ3-Redna-34-2004-02-26.sp131">

               <speaker>PODPREDSEDNIK VALENTIN POHOREC:</speaker>

               <p>Gremo naprej z razpravo. Kolega Roman Jakič dobi besedo, da nadaljujemo z rednim
               delom razprave. Prosim.</p>
            </sp>
            <sp xml:id="SDZ3-Redna-34-2004-02-26.sp132">

               <speaker>ROMAN JAKIČ:</speaker>

               <p>Hvala za besedo podpredsednik. Gospa županja, kolegice in kolegi. Vedno, ko nanese
               beseda v tem zboru na Ljubljano, me silite, da bi se moral sramovati, da sem
               Ljubljančan, pa se ne, nasprotno. Prav tako sem ponosen, da živim v Ljubljani kot
               Rudi Moge, da živi v Mariboru, ali pa Dorijan Maršič, da živi v Kopru.</p>
               <p>In res, Ljubljana v resnici nudi določene privilegije nam, ki živimo v Ljubljani. So
               pa tudi hendikepi. Gospod Kangler, mlade družine v Mariboru, na primer, lahko za
               kvadratni meter zazidljive parcele plačajo od 100 do 150 evrov, v Ljubljani
               zazidljiva parcela stane med 350 in 450 evri. Ampak to intermeco. Mesto Ljubljana je
               v resnici dober gostitelj vsem drugim in seveda vsem nam. Če temu ni tako, potem je v
               resnici treba sprejeti ponujeno rokavico gospoda Šrota. Nenazadnje smo danes slišali
               za stadion, slišali smo oziroma vemo, da je atletski stadion, prepoznan, kot državni
               objekt, v Celju in tudi Vid Kavtičnik ni daleč, kot najboljši rokometni igralec
               Slovenije. In se preselimo tja. To je bilo seveda povedano v šali, ker mislim, da se
               je tudi gospod Šrot šalil, ko je rekel, da bi državni zbor preselili v Celje</p>
               <p>V torek sem bil v Bruslju soudeležen sestanka evropskih parlamentarcev in
               opazovalcev z župani zbranimi v Evro city. Tako se imenuje, ker so tu vsi župani
               oziroma vsa glavna mesta in pa 95 drugih mest Evropske unije. In seveda med njimi sem
               malo pogledal nekaj glavnih mest ima zakon. Predvsem so se pa vsi strinjali, tudi
               župani tistih majhnih mest, da so v glavnem mestu sedeži državnih organov,
               organizacij, tujih diplomatskih predstavništev in mednarodnih organizacij. Zato ne
               vidim ali pa se čudim, da pri razpravi vedno rečemo, podpiram ta zakon, ampak in
               potem se naštevajo neka, po meni, vrsto pomislekov. Nekateri pomisleki so seveda
               upravičeni, ampak vrsto, vrsto pomislekov, ki imajo za osnovo, po mojem prepričanju,
               nek neizčrpen vir ljubosumja, ki je iracionalen. Jaz ne morem pomagati, če je
               Ljubljana glavno mesto in ni Maribor, razen če se seveda ne odločimo. In zato tudi te
               primerjave, ki jih je gospod Kangler danes govoril se mi zdijo nekorektne, ko
               govorijo po absolutnih številkah. Res je. Mesto Maribor zbere 19 milijard, mesto
               Ljubljana zbere 60 milijard. Ampak, istočasno pa ne pove gospod Kangler, da v mestu
               Ljubljana živi 2,17 krat več prebivalk in prebivalcev.</p>
               <p>V vsakem primeru, jaz bom podprl predlog zakona, kot je napisan iz preprostega
               razloga, ker ne vidim strahov o katerih se je leta, odkar je zakon o glavnem mestu v
               proceduri, razpravljalo. Iz tega vidim, da je Ljubljana glavno mesto in upravno
               središče Ljubljane. V dogovoru med državo in mestom Ljubljana bo potrebno urejati
               pogoje za delovanje državnih organov in organizacij ter predstavništev za opravljanje
               nalog pomembnih za razvoj glavnega mesta, predstavljanje glavnega mesta in države v
               protokolarnih in promocijskih zadevah. Nenazadnje tudi Ljubljana ni sama
               protokolarna, Brdo pri Kranju je večkrat prostor, kjer se ti protokoli odvijajo.
               Predstavljanje glavnega mesta države v zadevah meddržavnega in mednarodnega
               sodelovanja ravno zato, ker so mednarodne institucije izbirajo in tukaj in ne moremo
               zapovedati tujim diplomatskim predstavništvom, da naj gredo v Celje ali Maribor, ker
               tudi mi svoja diplomatska predstavništva odpiramo v glavnih mestih tujih držav, zato
               ker so v glavnih mestih tujih držav diplomatska predstavništva in sedeži državnih
               organizacij in pa organov. In iz tega zakona seveda vidim, da se bomo v zvezi
               prostorskih aktov in razvojnih programov države in mestne občine morali še
               dogovoriti. Ker so tudi prioritete mesta Ljubljana včasih ustavljene zaradi prioritet
               države po izgradnji, ne vem nekih državnih objektov, čeravno bina primer v Ljubljani
               mnogo bolj potrebovali stavbne enote oziroma stanovanja, ki jih je v Ljubljani
               premalo. In seveda iz tega zakona, iz 6. člena vidim, da se bomo pogajali ali pa
               dogovarjali na področjih varstva okolja, rabe prostora, javne varnosti, prometne
               varnosti, mestnega prometa ecetera, ecetera. Hvala.</p>
            </sp>
            <sp xml:id="SDZ3-Redna-34-2004-02-26.sp133">

               <speaker>PODPREDSEDNIK VALENTIN POHOREC:</speaker>

               <p>Kolega Kangler, izvolite.</p>
            </sp>
            <sp xml:id="SDZ3-Redna-34-2004-02-26.sp134">

               <speaker>FRANC KANGLER:</speaker>

               <p>Repliciram zato, ker me je kolega Jakič imenoval s priimkom. Mislim, da imam pravico
               do replike predsedujoči. Pa ne želim reči to kolegu Jakiču, ampak ponavadi tako, ko
               stopiš mački na rep, zacvili. Ampak kolega Jakič jaz se popolnoma strinjam z vami,
               kar ste povedali. To sploh ni bilo sporno. Jaz sem tudi povedal, da se zavedam tega,
               da vladne ustanove, tudi veleposlaništva, konzularna predstavništva in vse ostalo
               imamo v Ljubljani in morajo biti tukaj, v glavnem mestu. To sploh ni sporno.
               Repliciram pa vam v tem delu, ko ste rekli, da si mlada družina v Mariboru lahko kupi
               za takšen tolar, kvadratni meter stanovanja v Ljubljani je pa takšen. V Ljubljani si
               mogoče lahko kupil, v Mariboru pa sploh ne. Ker v Mariboru zasluži mlada družina
               komaj za preživetje kolega Jakič. Ker so plače, če jih primerjate, dajte si vzeti
               statistične podatke, pa si primerjate, kolikšni in kakšniso osebni neto prejemki na
               prebivalca v Ljubljani ali bilo katerega drugega mesta, da ne bom spet rekel Maribor,
               v Sloveniji. In kakšna je brezposelnost, 20% v Mariboru ali 25 ali 23% v Rušah ali v
               Šentilju, vse okoli Maribora. In potem, kdo si lažje kupuje in na kakšen način.</p>
               <p>Je pa res, da se je tudi z vaše strani potrebno vprašati, zakaj je Ljubljana tako
               draga. Stanovanja so dražja v Ljubljani in nekatere storitve dražje od vseh ali pa
               večine evropskih večjih mest, zato ker se preveč koncentrira kapitala, gospodarstva
               in politike na enem koncu in vse sili v en konec, v en center in cene na ta način
               rastejo in bodo še rasle, dokler se ne bo pričela decentralizacija v tej državi, malo
               bolj aktivna kot sedaj.</p>
            </sp>
            <sp xml:id="SDZ3-Redna-34-2004-02-26.sp135">

               <speaker>PODPREDSEDNIK VALENTIN POHOREC:</speaker>

               <p>V nadaljevanju bi pozval vse razpravljalce, da se vrnemo k zakonu. In dajem besedo
               kolegu Sašu Pečetu.</p>
            </sp>
            <sp xml:id="SDZ3-Redna-34-2004-02-26.sp136">

               <speaker>SAŠO PEČE:</speaker>

               <p>Jaz mislim, da smo se skozi razpravo v zadnjih nekaj momentov, dotaknili prave
               poante tega zakona. Po moji oceni gre zakon na škodo preostalih delov Slovenije ravno
               skozi pasivnost do problematike drugih koncev in ravno to se pozna. Dva govornika
               pred menoj, gospa Črnugelj in gospod Jakič, sta izpostavila dilemo, da govorimo o
               Ljubljani in da ne smemo mešati ostalih koncev naše države. Ravno to je problem.
               Zaradi tega, ker moramo vedno iz besed izničiti oziroma izvzeti ostale konce naše
               države. Prav tako moram izraziti svoje strinjanje s kolegom Kanglerjem. Res je
               sramota, da nekdo trdi, da je problem pitne vode izključno problem Ljubljane, kot da
               drugje tovrstnih osnovnih življenjskih potreb nimamo. In mislim, da bi se morali
               najmanj kar je, opravičiti. Tudi vsi ostali imamo enake probleme z infrastrukturo,
               ali čim drugim. Dejstvo pa je, da ta država nima oziroma ne pozna prioritet
               zakonodaje. Vemo, da je v lokalni samoupravi področje mestnih občin popolnoma
               nedorečeno, ampak ker je politiki v določenem momentu ustrezalo, da reši izključno
               vprašanje glavnega mesta Ljubljana, kateremu noben ne zanikata njegov status, smo
               prišli na to, po moji oceni, akrobatsko dogajanje. Ob vsem tem pa puščamo ob strani
               vso statistiko, ki bi izkazovala kaj je prava prioriteta te države. Nikoli ne
               predlagatelji ne v razpravi, razen z izjemo gospoda Kanglerja, niso govorili o
               regijskih razlikah, o regijski statistiki, ki po eni strani izkazuje tako plače,
               socialno bedo in vse ostale kazalce. Tudi ne razvojni statistiki, razvojnem
               potencialu in o tem koliko ta država vlaga v posamezne regije, kakor seveda tudi ne o
               institucijski statistiki. Po naši oceni oziroma po poznavanju te statistike je
               izključno na vrhu, torej v pozitivnih kazalcih, mesto Ljubljana. Zato, ker državni
               zbor in vlada Republike Slovenije vodita pasivno politiko do drugih koncev naše
               države. Vesel sem, da nas je vsaj nekaj poslancev iz drugih koncev Slovenije, ki ime
               svojega kraja upamo izpostaviti. Dejstvo pa je, da v tem državnem zboru več kot
               tričetrt krajev niti enkrat še ni bilo izpostavljenih, ker sledijo vladni politiki,
               pasivnosti posameznih koncev, ker sledijo politiki gospe Silve Črnugelj, ki vidi
               problematiko pitne vode izključno v Ljubljani. Rad pa bi izpostavil željo, če je
               lahko politika Združene liste socialnih demokratov prizanesljiva do drugih mest, če
               se zave obstoja drugih mest. In v povezavi s tem, ko je govora o spoštovanju županov
               posameznih mest, ja, tudi moj župan je gospod Boris Sovič, toda osebno ocenjujem, da
               se spoštovanje do Soviča oziroma do župana in spoštovanje do posameznega mesta lahko
               v prvi fazi izkazuje na ta način, da se enako govori takrat, ko je človek v svoji
               okolici, in takrat, ko je v tem državnem zboru v Ljubljani. Toda vse prepogostokrat
               prihaja do teh razlik v zagovarjanju določenega stališča, ko si v določeni lokaciji,
               ko pa si v Ljubljani, pa je to stališče popolnoma nasprotno.</p>
               <p>Predvsem pa bi se rad navezal, ker mislim, da je, nezavedajoč se sicer, delno
               pravilno prišel do ugotovitve kolega Jakič - poudarjam, verjetno nezavedajoč se. Res
               je, cenovne razlike tako v ceni zemljišč kot v ceni nepremičnin, in to ni edino,
               problematika je tudi na področju parkirišč, so v Ljubljani izjemne. Cene so visoke,
               tega se zavedamo vsi. Ampak ravno to počnete s tem zakonom in s tako regijsko
               politiko, kot jo uvaja Liberalna demokracija ob pomoči Združene liste socialnih
               demokratov. Toda ob vsem tem je treba upoštevati še nekaj - vam v razlago samo glede
               prvega dela, kolega Jakič, mi uzakonjamo, da so vse institucije v tem mestu in
               zemljišča dosti višje ocenjena in ovrednotena kot na drugih koncih države. Ampak tu
               je tudi vprašanje, in to zelo pomembno, vprašanje kupne moči. In to je problematično
               vprašanje. V Ljubljani je kupna moč mnogo močnejša kot v drugih koncih, in to
               izkazuje bedo naše države, kajti ne zavedamo se, kaj počne en sam zakon. Zakon o
               glavnem mestu, kot ste ga predlagali za prvo obravnavo, ki je uzakonjal sedež vseh
               institucij v tej državi, bi še bolj dvignil ceno vseh zemljišč in omogočilo še večji
               standard življenja v Ljubljani. Toda zanemarjamo druge konce in to je problematika
               tega državnega zbora. Po naši oceni gre za veliko več kot zgolj za vprašanje statusa
               glavnega mesta v povezavi z zakonom o glavnem mestu. Status sam niti ni pomemben.
               Status sam ima Ljubljana že opredeljen v ustavi Republike Slovenije in tega se
               zavedamo dejansko vsi. Ampak gre za aktivnosti, ki spremljajo ta status. In kar je še
               huje, gre za pasivnost te politike do drugih koncev naše države. In dokler se ne
               boste zavedali tega in dokler se boste posamezniki sramovali, da prihajate iz drugih
               koncev in na občinskih svetih Mestne občine Maribor zagovarjali stališča, ki
               ustrezajo mestu Maribor, ko pa pridete v Ljubljano, pa boste delali čisto drugače,
               toliko časa ne bomo naredili tega, kar nas bi pripeljalo k resnični poti za
               vzpostavitev enakomernega razvoja v tej naši državi. To bi moralo biti v interesu
               vseh nas. Hvala.</p>
            </sp>
            <sp xml:id="SDZ3-Redna-34-2004-02-26.sp137">

               <speaker>PODPREDSEDNIK VALENTIN POHOREC:</speaker>

               <p>Dve repliki imam najavljeni. Roman Jakič.</p>
            </sp>
            <sp xml:id="SDZ3-Redna-34-2004-02-26.sp138">

               <speaker>ROMAN JAKIČ:</speaker>

               <p>Samo popravek navodila. Mislim, da gospod Peče zavestno ni hotel razumeti moje
               razprave. Jaz sem govoril o zakonu o glavnem mestu Republike Slovenije in ne o zakonu
               o skladnem regionalnem razvoju v katerem je potrebno rešiti vsa vprašanja, ki jih je
               kolega Peče navedel. In seveda tudi ni prav in je treba popraviti ta navedek. Ta
               zakon ne uzakonja, da so vsi sedeži državnih organov vmestu Ljubljana. Če bi gospod
               Peče pogledal do konca 1. člen, bi videl, da piše: "Če tako določa zakon ali drugi
               akti." In v tem državnem zboru smo že nekaj državnih organov oziroma sedežev državnih
               organov z zakonom oziroma z akti prenesli izven mesta Ljubljane.</p>
            </sp>
            <sp xml:id="SDZ3-Redna-34-2004-02-26.sp139">

               <speaker>PODPREDSEDNIK VALENTIN POHOREC:</speaker>

               <p>Hvala. In še kolegica Silva Črnugelj.</p>
            </sp>
            <sp xml:id="SDZ3-Redna-34-2004-02-26.sp140">

               <speaker>SILVA ČRNUGELJ:</speaker>

               <p>Se odpovedujem, ker je kolega Jakič že povedal. Hvala lepa.</p>
            </sp>
            <sp xml:id="SDZ3-Redna-34-2004-02-26.sp141">

               <speaker>PODPREDSEDNIK VALENTIN POHOREC:</speaker>

               <p>... še ni razlog za repliko na repliko. Kolegica Silva Črnugelj, imate repliko?</p>
            </sp>
            <sp xml:id="SDZ3-Redna-34-2004-02-26.sp142">

               <speaker>SILVA ČRNUGELJ:</speaker>

               <p>Sem povedala, da se odrekam repliki, ker je gospod Jakič vse povedal.</p>
            </sp>
            <sp xml:id="SDZ3-Redna-34-2004-02-26.sp143">

               <speaker>PODPREDSEDNIK VALENTIN POHOREC:</speaker>

               <p>Nadaljujemo z razpravo. Mag. Janez Drobnič.</p>
            </sp>
            <sp xml:id="SDZ3-Redna-34-2004-02-26.sp144">

               <speaker>MAG. JANEZ DROBNIČ:</speaker>

               <p>Očitno se bo sedaj razprava nadaljevala v smeri zagotovitve skladnega regionalnega
               razvoja, govorimo pa o glavnem mestu države.</p>
               <p>Poslanski kolega gospod Kebrič je govoril o priložnosti za mesto, da ne bomo
               razmišljali o tem, da damo predvsem priložnost za tujce. S tem, ko zagotovimo dobre
               servise v Ljubljani, dobro ponudbo za mednarodne insitucije ali pa kjerkoli drugje,
               bomo seveda v največji meri koristili našim državljanom. Takšen je pač princip, pravi
               princip gledanja na razvoj, da ponudiš dobro za tistega, ki prihaja in on ti bo dobro
               plačal. Topomeni tudi hotelske usluge, to pomeni tudi nakupovalne usluge, železnico,
               mestni promet, tramvaj, upravno središče z železnico in še marsikaj. Tako, kot je
               gospod Kangler rekel, Maribor ima v redu železniško postajo, Ljubljana je nima. Mesto
               Ljubljana nikrivo za to oziroma Maribor ni kriv za to, da Ljubljana nima dobre
               infrastrukture. Ravno tako ni Ljubljana kriva, da je v Mariboru marsikaj narobe,
               ampak je uprava tam kriva za to. Ravno tako ni celjski župan kriv za to, da nimamo v
               Ljubljani stadiona, ampak je mestna oblast. To je vendarle logično, kdo koga ogroža.
               In nenazadnje, če iz neke regije ali iz nekega mesta ni poslanca v državni zbor, še
               ni rečeno, da bo tisto mesto zapostavljeno. Kar poglejte Novo mesto. Nima poslanca in
               v strukturi državnih pomoči je najslabše zasedeno, torej ima najmanjši pritok
               sredstev, pa je vendarle pokazalo to elastičnost in razvojni potencial. Maribor pa
               pred desetimi leti 12 milijard v TAM, poslanci so to izglasovali. Kje je tisti denar
               ostal? Čez mejo, nekje v Klagenfurtu. To pomeni, država ne skrbi za infrastrukturo,
               kot so ceste, železnice in tako naprej. Seveda je pa pomembno, da se postavlja tudi
               skozi takšen zakon možnost, da imajo kakšni centri ali mednarodne institucije mesto v
               drugih mestih in to moramo tudi v 1 členu zagotoviti. Simbolni pomen mesta Ljubljane
               pa se zagotovi skozi najpomembnejše tri ali štiri institucije, torej vladne in pa
               državni zbor. Ostalo pa seveda, glede na potrebe, glede na racionalnost, glede na
               smiselnost, smotrnost, kulturne značilnosti, pa ne vem, kaj še vse, se jih postavlja
               lahko tudi na drugi konec, ali v druge kraje, kar bo zagotovilo tudi v tem smislu
               skladen gospodarski razvoj.</p>
               <p>Kot smo videli tudi iz predstavitve kolegice Črnugelj, mislim, da ji ne bo potrebno
               replicirati. Navedla je ogromno nalog, ki jih je potrebno izpeljati. Skozi ta
               instrument, kot je ta zakon, jih ne bomo mogli dobro izpeljati, ker nima za to
               potrebnih orodij. To je bolj deklaracija, navodilo o sodelovanju med mestom in
               državo. To ni zadostni pogoj, da bi se nevralgične točke države, ki so povezane z
               mestom Ljubljana razreševale. Konec koncev se je pokazalo tudi pri umestitvi
               umetniških akademij. Ker ni za to zadostnega prostora, ker ni zadostnih kapacitet, ki
               bi jih morala Ljubljana imeti in si jih zagotoviti v okviru prostorskih načrtov.
               Seveda nima kaj ponuditi. In potem je predlog s strani Domžal, da se to zagotovi v
               Domžalah. Nimam nič proti, ampak na tak način lahko mesta tudi tekmujejo med seboj,
               kdo lahko kaj ponudi, tudi v smislu kadrovskega potenciala, prostorskih načrtov in še
               marsičesa drugega.</p>
               <p>Ta zakon bi bilo potrebno sprejeti. Na žalost je pa prazen in verjetno ne bo nobene
               koristi, pa tudi ne škode, če ga bomo sprejeli. Še eden verjetno v množici tistih, ki
               ne bodo za slovensko državnost ali pa slovensko glavno mesto kaj prispevali k
               boljšemu rezultatu.</p>
            </sp>
            <sp xml:id="SDZ3-Redna-34-2004-02-26.sp145">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Kolega Bojan Kontič. Ivan Kebrič nimate besede. Ni replike. Bojan Kontič
               ima besedo.</p>
            </sp>
            <sp xml:id="SDZ3-Redna-34-2004-02-26.sp146">

               <speaker>BOJAN KONTIČ:</speaker>

               <p>Opozarjam samo, da moj čas teče. Hvala lepa. Že tako sem, verjetno je prav kot
               predsednik poslovniške komisije, ta teden je že tretjič časovno omejen, ampak tako
               pač je.</p>
               <p>Že v splošni obravnavi zakona o glavnem mestu Republike Slovenije sem napovedal
               podporo temu predlogu zakona, čeprav se je v zadnjih letih ta tako imenovani lokal
               patriotizem, kar je bilo danes že omenjeno, zelo razširil. Izven glavnega mesta
               Ljubljane je izredno popularno, o glavnem mestu govoriti kot o krivem za vse težave,
               ki nastanejo, brez najmanjše samokritičnosti. Najlažje je kritični pogled in prst
               usmeriti v Ljubljano kot simbol slovenske oblasti.</p>
               <p>Mnogi opozarjajo, da bomo s sprejemom tega zakona zgolj utrdili obstoječe stanje.
               Sam menim, da temu ni tako in da je odločanje o tem, kje bo katera izmed institucij
               imela sedež prepuščena zakonu ali drugim aktom, ki določajo vsebino delovanja te
               institucije. Vsaka država ima glavno mesto, znotraj katerega se prepletajo državne in
               lokalne funkcije in to prepletanje je potrebno urediti.</p>
               <p>Ta zakon namreč zavezuje na eni strani državo, k povezovanju z lokalno skupnostjo,
               hkrati pa zavezuje lokalno skupnost, da upošteva poseben interes države, ki je
               povezan s funkcijo glavnega mesta.</p>
            </sp>
            <sp xml:id="SDZ3-Redna-34-2004-02-26.sp147">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Jožef Jerovšek.</p>
            </sp>
            <sp xml:id="SDZ3-Redna-34-2004-02-26.sp148">

               <speaker>JOŽEF JEROVŠEK:</speaker>

               <p>Gospod predsedujoči, kolegice in kolegi!</p>
               <p>Večkrat sem že omenil, da menim, da zakon o glavnem mestu seveda potrebujemo. In da
               bi bil ta zakon takšen, da bi pripomogel k neki plodni kohabitaciji glavnega mesta in
               države. Žal je v tem zakonu preveč poudarjeno to, da je glavno mesto sedež vseh
               institucij in ne dopušča niti najmanjšega upanja in možnosti, da tudi drugi deli
               države na nek način participirajo pri tem, kar pade z državne mize. Namreč, tudi
               druge države ki so zelo demokratično urejene, imajo razdeljene institucije po drugih
               mestih. In mislim, da bi Slovenija ravno tako lahko bila takšen primer.</p>
               <p>Glejte, preden pa se začne izvajati ta zakon, bi se po mojem mnenju moral začeti
               izvajati zakon o enakomernem regionalnem razvoju. Vemo, da je to mrtva črka na
               papirju. Ta zakon bi lahko bil kvečjemu dvojček s to politiko in s tem zakonom. Tu pa
               se sedaj lahko strinjam oziroma moram dopolniti kolega Pečeta, ko je govoril o
               enakomernem regionalnem razvoju. O pasivnostidrugih krajev Slovenije. Ne samo, da so
               v pasivnem položaju. V Sloveniji je Slovenija dveh hitrosti ali pa večih hitrosti,
               žal stvarnost. Ne samo to, pomembni deli Slovenije so v vzvratni brzini. Razvojno
               propadajo, ne razvijajo, Prekmurje, Sorška dolina,Dravinjska dolina Haloze in tako
               naprej. Ti kraji propadajo. In dokler se slovenska oblast, slovenska vlada ne bo
               zavedala, da je to treba delati z roko v roki, ker le na tak način lahko dosežemo
               harmoničen razvoj, bo to slabo za to državo.</p>
               <p>Glejte ta razvojna in ekonomska podhranjenost drugih krajev včasih vodi tudi do
               brezglavih dejanj in reakcij posameznih županov ali občinskih uprav.</p>
               <p>Pred dvema dnevoma smo slišali od kolega Trofenika, da je odbor za regionalizem
               evropskega parlamenta sprejel amandma, da se trasa koridorja Lizbona-Kijev spremeni
               iz Pragerskega ne proti Ormožu in Murski Soboti, ampak preko Maribora,
               Graz-Budimpešta. In on omenja, da je tu mestna občina Maribor sodelovala. To je
               brezglavo dejanje, če je to res, brezglavo. Ker bo škodilo tudi Mariboru. Tako
               brezglavega dejanja si ne morem zamisliti. In res škoda, da se kaj takšnega porodi
               tudi v glavah funkcionarjev drugih mestnih občin. In glejte, iz tega zakona izžareva
               nek razvojni egoizem Ljubljane. Dejansko se država in mesto Ljubljana ne zavedata
               oziroma ljubljanska oblast, da je Slovenijo treba razvijati harmonično. In seveda v
               Mariboru in v drugih mestih imajo določene frustracije. Prej je kolegica Potrata
               protestirala, da kolega Kangler omenja njeno ime. Jaz domnevam, da je kolega Kangler
               pač izhajal iz semantike pomena priimka kolegice Potrata. Namreč, v zvezi z Mestno
               občino Ljubljana. Namreč, potrata je dejansko način delovanja Mestne občine
               Ljubljana.</p>
            </sp>
            <sp xml:id="SDZ3-Redna-34-2004-02-26.sp149">

               <speaker>PODPREDSEDNIK VALENTIN POHOREC:</speaker>

               <p>Kolega Jerovšek, prosim če se vzdržite takšnih...</p>
            </sp>
            <sp xml:id="SDZ3-Redna-34-2004-02-26.sp150">

               <speaker>JOŽEF JEROVŠEK:</speaker>

               <p>Glejte, SIB Banka, Orion, vse to je dejansko potrata državnih sredstev v ....</p>
            </sp>
            <sp xml:id="SDZ3-Redna-34-2004-02-26.sp151">

               <speaker>PODPREDSEDNIK VALENTIN POHOREC:</speaker>

               <p>Lepo prosim, da se vzdržite takih primerjav.</p>
            </sp>
            <sp xml:id="SDZ3-Redna-34-2004-02-26.sp152">

               <speaker>JOŽEF JEROVŠEK:</speaker>

               <p>...in je neko prispodobo, neko metaforo verjetno imel v glavi in jo pač uporabi.
               Potrebno je še reči, da je prazen očitek nepravilen, da tisti, ki smo kritični do
               preveč izstopajoče vloge Ljubljane v razvojnem smislu, ki ima itak najboljše razvojne
               možnosti, da so tisti deležni nekega očitka separatizma, kot da hočejo glavno mesto
               prenesti nekam drugam. Se absolutno strinjamo, da Ljubljana je glavno mesto in mora
               ostati glavno mesto, predvsem zaradi svojega geografskega položaja in svoje
               zgodovinske vloge. Vendar ima Ljubljana zato, ker je glavno mesto številneprednosti,
               ne moremo pa pristati, da postaja mesto slovenskega elitizma. Seveda so tu vse elite,
               vendar da se bi poudarjal in pospeševal ta elitizem na račun drugih krajev države, s
               tem se pa ne moremo strinjati. V tej državi je treba prej ali slej zopet premakniti
               ta vlak enakomernega regionalnega razvoja. V tej državi, pod to oblastjo ni zaživelo
               oziroma se je stanje drastično poslabšalo in jaz upam, da bo sprejet tudi amandma k
               1. členu, ki bo v bodočnosti dopuščal neke minimalne aspiracije drugih krajev v
               Sloveniji. Hvala lepa.</p>
            </sp>
            <sp xml:id="SDZ3-Redna-34-2004-02-26.sp153">

               <speaker>PODPREDSEDNIK VALENTIN POHOREC:</speaker>

               <p>Kolega Peče ima repliko na prejšnjo navedbo.</p>
            </sp>
            <sp xml:id="SDZ3-Redna-34-2004-02-26.sp154">

               <speaker>SAŠO PEČE:</speaker>

               <p>Spoštovani prisotni. Prvo dovolite, da izrazim nezadovoljstvo nad vašim vodenjem,
               ker dejansko poslance ločujete na takšne, ki imajo možnost dati repliko na repliko in
               na takšne, ki jim te možnosti ne omogočate. Kar se tiče govornika pred menoj imava
               določeno isto izhodišče in pa seveda tudi različno izhodišče. Kar se tiče
               dopolnilnega mnenja. Strinjam se, da je napaka Liberalne demokracije in njenega
               predstavnika predvsem v ozkem, ločenem gledanju med zakonom o glavnem mestu in zakonu
               o regionalnem razvoju. Kajti, dejstvo je, da dokler ne bo sposobnosti dojemanja
               pomembnosti in pa povezave obeh teh zakonov, toliko časa bo pač vsa pozitivna
               statistika na strani mesta Ljubljane in negativna statistika na strani ostalih občin
               in ravno ta nesposobnost dojemanja povezanih zakonov med seboj to razliko povečuje.
               Dokler bodo predstavniki največje stranke gledali ločeno na zakonsko materijo in
               govorili, da se vsebina ne dotika druge vsebine, toliko časa ne bomo mogli govoriti o
               enakomernem razvoju v naši državi. Žal, je tudi eden izmed govornikov Liberalne
               demokracije ugotovil, da nastopa razlika v kupni mogoči, ni pa ugotovil, zakaj ta
               razlika v kupni moči nastaja in verjetno je to posledica nedojemanja povezanosti
               posameznih zakonov.</p>
               <p>Ne strinjam pa se z vami, kolega Jerovšek, ko govorite, da velja kot besedna igra,
               izraz potrata za mestni svet Ljubljana. Jaz vas bom popravil. V mestni občini Maribor
               tudi nastopa potrata. Hvala.</p>
            </sp>
            <sp xml:id="SDZ3-Redna-34-2004-02-26.sp155">

               <speaker>PODPREDSEDNIK VALENTIN POHOREC:</speaker>

               <p>.../Medsebojno pogovarjanje./...Sem ga opozoril, gospa, Majda Potrata. Ponovno vas
               prosim, da bodimo korektni pri razpravi in da razpravljamo o zakonu, o glavnem mestu
               Slovenije, o Ljubljani. Leopold Kremžar, prosim.</p>
            </sp>
            <sp xml:id="SDZ3-Redna-34-2004-02-26.sp156">

               <speaker>LEOPOLD (LEO) KREMŽAR:</speaker>

               <p>Hvala lepa, predsedujoči. Jaz sem nekoliko žalosten. Za razliko od vas, ki se vam zdi
               smešno, meni se ne zdi to smešno. Meni se to zdi res neumno in meni se to zdi resno
               vprašanje. To obmetavanje, kdo ima prav, kdo nima prav, kaj ima Ljubljana, kaj ima
               Maribor, česa nimajo, je, oprostite mi, smešno. Smešno z obeh pozicij, pozicijo
               Ljubljane in pozicijo Maribora.</p>
               <p>Mi se danes ne pogovarjamo o tem, mi se danes pogovarjamo o zakonu o glavnem mestu.
               Država mora imeti glavno mesto in država mislim, da je dobro, da ima zakon o glavnem
               mestu. In, nima zakona o Ljubljani in je prav, da ga nima, ampak ima zakon o glavnem
               mestu države Slovenije, ki je pač Ljubljana.</p>
               <p>Ljubljana igra v tem filmu samo takrat, ko je glavno mesto. Ne igra v tem filmu in v
               tem zakonu takrat, ko ima težave kot mesto Ljubljana, ko ima težave kot mestna
               občina, ampak samo kot glavno mesto, kadar opravlja neko funkcijo za to državo tudi v
               imenu te države, zaradi tega, ima neke težave in ima neke prednosti. Zato ima država
               neke obveznosti do tega glavnega mesta in tudi nekaj pričakuje od tega glavnega mesta
               in to mora urejati ta zakon in ničesar drugega. Zakon, jaz upam, da ureja to. Mislim,
               da je blizu temu.Vse tisto, kar smo imeli med razpravo in kar tudi danes poslušamo o
               tem, kdo je komu kaj naredil ali ni, je mimo in nesmiselno in nima čisto nikakršne
               povezave s tem, o čemer se moramo danes dokončno pogovoriti in sprejeti. To je, naj
               še enkrat povem, zakon o glavnem mestu, ki ureja odnose med državo in glavnim mesto,
               ki je, tako kot v ustavi piše, Ljubljana; lahko bi pa pisalo nekaj drugega in bi pač
               bilo nekaj drugega. In vse druge stvari morajo urejati drugi zakoni - zakon o mestnih
               občinah, zakon o regijah, pokrajinah in ko bomo imeli ves paket zapakiran, bomo imeli
               še nekaj več kot samo ta zakon o glavnem mestu. Hvala lepa.</p>
            </sp>
            <sp xml:id="SDZ3-Redna-34-2004-02-26.sp157">

               <speaker>PODPREDSEDNIK VALENTIN POHOREC:</speaker>

               <p>Hvala. Franc Pukšič ima besedo.</p>
            </sp>
            <sp xml:id="SDZ3-Redna-34-2004-02-26.sp158">

               <speaker>FRANC PUKŠIČ:</speaker>

               <p>Hvala lepa, predsedujoči. Kolegice in kolegi! Torej to, kar je bilo danes rečeno,
               pravzaprav ni samo predlog zakona o glavnem mestu Republike Slovenije, ampak je žal
               predlog zakona o glavnem mestu in upravnem središču - to je sporno, spoštovane
               kolegice in kolegi. In da je temu tako, je seveda zato, ker že nekaj časa v tej
               državi ne funkcionira ne koalicija, ne funkcionira ne vlada in se temu primerno
               odziva, kot se pač morajo odzivati poslanci te vladajoče koalicije. Zato se
               sprejemajo nekonsistentni zakoni v tem državnem zboru in potem, ko opozicija na to
               resno opozori s tem, da zagrozi, pa ne samo zagrozi, potem tudi izpelje referendum in
               se Slovenke in Slovenci odločijo drugače, potem seveda dojamete, da ste naredili
               nekaj narobe, vendar popravnega izpita pravzaprav ni. Upam, da takšno stanje ne bo
               več dolgo trajalo. Samo spomnil bi vas, da ste verjetno pozabili predlagati poleg
               tega še zakon, da bi Drava tekla proti Ljubljani, ne proti Zagrebu, proti Hrvaški. Ko
               se je ta vlada odločila, da bo tudi tisto, kar se pridela, prekanalizirala v
               Ljubljano stakim holdingom in v to upravno središče, je storila napako. Zato danes
               tudi kdaj kdo ob tej razpravi pač pove kakšno neprimernost, ki je seveda v normalnem
               parlamentu, če bi imeli normalno koalicijo, ki bi se dogovorila in pripeljala
               usklajeno zakonodajopred državni zbor, seveda ne bi bilo. Zato je žalostno, ker izven
               Ljubljane in izven osrednje slovenske regije pravzaprav državljanke in državljani
               nimajo nobenih možnosti zaposlovanja v kakšnih državnih institucijah, nimajo delovnih
               mest, nimajo cest in nimajo ostale infrastrukture. In še tisto, kar se je v zadnjem
               času naredilo, se je naredilo v veliki meri na račun prav teh prebivalcev izven
               regije oziroma izven centra. To, kar bi pa pomagalo decentralizirati razvoj, ni samo
               zakon o skladnem regionalnemrazvoju! Ja, saj ste ga vi sprejeli, saj ga je ta vladna
               koalicija predlagala že v prejšnjem mandatu in v približno enaki sestavi sprejela. In
               kakšen je rezultat po petih letih? Nula, pika, nula, ali še večja centralizacija.
               Tisto, kar bi pomagalo še razvijati kot pritok sredstev iz holdinga na tem območju,
               tisto se pa odnese, torej to ste pa pobrali. Še to ste centralizirali v Ljubljano,
               zato se pa z druge strani lahko dogaja to, kar se pač dogaja, kot so razna, nakup
               letala, policijskega polna, Orioni, SIB-i itd., itd. Seveda potratni računi.
               60...</p>
            </sp>
            <sp xml:id="SDZ3-Redna-34-2004-02-26.sp159">

               <speaker>PODPREDSEDNIK VALENTIN POHOREC:</speaker>

               <p>Kolega Pukšič!</p>
            </sp>
            <sp xml:id="SDZ3-Redna-34-2004-02-26.sp160">

               <speaker>FRANC PUKŠIČ:</speaker>

               <p>...60 milijard proračuna, ki ga ima mestna občina neopravičeno. Ampak to ima zato,
               ker je bil pač sprejet takšen zakon o 35% dohodnini, ki prinaša tako ogromne številke
               in seveda potratno obnašanje. Hvala lepa.</p>
            </sp>
            <sp xml:id="SDZ3-Redna-34-2004-02-26.sp161">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Rudolf Moge.</p>
            </sp>
            <sp xml:id="SDZ3-Redna-34-2004-02-26.sp162">

               <speaker>RUDOLF MOGE:</speaker>

               <p>Predsedujoči, hvala lepa za besedo. Bil sem eden izmed redkih poslancev z leve ali z
               desne v tem parlamentu, ki so pisali rojstni list nove države. Na to novo državo sem
               ponosen, ponosen tudi na vse poslance, ki so sedeli v štirih mandatih z menoj, kajti
               delo, ki ga je opravljal parlament, je bilo težaško in garaško, bolj kot katerikoli
               parlament na svetu. Po 300 zakonov od jutra do večera je bilo treba narediti in v tej
               gori smo pač uspeli, da bomo 1. maja praznovali. Zdi se mi, da smo tudi že v
               preteklosti več let obravnavali ta zakon in ko smo ga sprejemali smo dejali, da ni za
               Slovenijo ključnega pomena zakon o glavnem mestu, ampak bi morali kot hišo iz
               temeljev graditi, ne pa pri anteni. Najprej o lokalnih skupnostih, kar smo naredili,
               potem o mestnih občinah in potem v glavnem mestu. Že takrat je državni zbor tudi tak
               sklep sprejel, ampak mi seveda v tem navalu inpozabi tega ne spoštujemo. Zato se mi
               zdi sedaj, predno bomo določali in ko splošno govorimo o tem projektu, potrebno
               povedati naslednje. Podprl bom ta zakon, ker mislim, da je potreben za glavno mesto.
               Ampak podprl ga bom z zelo, zelo grenkim priokusom, predvsem zaradi tega, ker
               spoštovane poslanke in poslanci, vi ki prihajate s tistega dela Slovenije, veste, da
               bi morali mi kot zakonodajlci narediti več na področju, da bi se Slovenija bolj
               enakomerno razvijala. Mi verjetno v tem mandatu tega ne bomo naredili, ampak v
               prihodnjem mandatu pa bo verjetno nujno, da se bo to naredilo. In kdorkoli bo prišel
               in se prebil zopet v ta parlament iz tega mesta, vas lepo prosim, imejte to na srcu,
               če bomo hoteli Slovenijo bolj enakomerno razvijati. Razvijajmo jo, ne s 150-imi
               regijami, pod narekovaji, ampak Slovenijo treh dežel, ker se bo vpliv, kapital,
               politična moč in odločanje tudi delila, kot se deli v državah, ki nas obdajajo. Tako
               pa stopamo v Evropsko unijo, v unijo regij, neuspešni in z veliko pravno
               razdrobljenostjo Slovenije. Meni je grozno, ko se sosedje iz Avstrije, prihajajo
               pogovarjati na Štajersko, ali pa iz Italije na Primorsko. Verjetno je slika podobna
               in je premočen vpliv centralizacija kapitala, koncentracija politične moči kot v
               Ljubljani. Župan jo uboga ob tem, ko upravlja z vsemi temi rečmi, in moramo te stvari
               podpreti. Ampak na nas je, vključno z vsemi strankami, ki se bojijo razdeliti
               Slovenijo na tri dežele, ker bi potem tudi gledali, kdo bo tam dobil politični vpliv
               - to je prva reč -, kako bise političen vpliv, odločanje o denarju in vse ostale reči
               selile malo v druge dežele in prek teh dežel v teh okrajih. Tako da se mi zdi, da bi
               v tem oziru napravili neprimerno več za svojo domovino Slovenijo, če bi zdaj, preden
               se bomo razšli, sprejeli zakon, ki bi govoril o tem, kaj vem, zakon o Sloveniji kot
               državi treh dežel, lahko tudi dveh, ali nekaj podobnega. Drugih stvari nam evropska
               zakonodaja preprosto ne določa in moramo približno igrati na enako uglašeno kitaro,
               kot jo imajo tisti, ki so v Evropski uniji. Poglejte, Italija je razdeljena na
               regije, Avstrija je razdeljena na dežele, in vsi ostali. Imamo sklade - če vas
               zanima, vam lahko celo povem, da je iz kohezijskih skladov je, recimo, dobila v
               obdobju 2000-2006 Španija 43 milijard evrov, Italija 28 milijard evrov, Nemčija 28
               milijard evrov, Grčija in Portugalska po 20 milijard evrov. Pri nas, tako kot smo
               razdeljeni, pa se ves ta denar centralizira tukaj, kjer pač zdaj prebivamo, in se
               potem ne razdeli tako, da bi po statističnih regijah in podatkih, ki jih imamo,
               tistim najbolj razvitim pripadel en del, ostanlim pa mogoče 10 ali 20, ampak se deli
               v razmerju 60:40, kar je, gledano skozi oči matematika popolnoma nemogoče, kakor tudi
               da se bodo najbolj revni kraji na Koroškem, v Prekmurju, Halozah, del Dolenjske,
               Notranjske, tja proti Črnomlju enakomerno razvijali. Nemogoče je, spoštovane gospe in
               gospodje. In ta politična moč, ki jo ima zdaj ena širša regija, je nikakršna. In ne
               govoriti, da je tukaj vpliv samo ene stranke, ali pozicije ali opozicije, tu bomo
               morali kot Slovenci stopiti skupaj in približno napraviti tako delitev Slovenije, kot
               jo imajo sosednje države, kajti z njimi bomo živeli in z njimi si bomo tudi delili ta
               prostor. In če bomo neurejeni, se nam bo zgodilo to, da bomo pač postali lahek plen
               tujega kapitala in vpliva na našem ozemlju.</p>
               <p>Za konec povem še enkrat, zakon bom podprl, je potreben in sem ponosen, da imamo
               glavno mesto. Govorim pa v obliki neke oporoke - verjetno sem zadnjič v tem
               parlamentu -, da kdorkoli bo gulil klopi v naslednjem mandatu, se temu, da Slovenijo
               ne bi razdelil na podobne dežele oziroma regije, kot jih imajo sosedje, ne bo mogel
               izogniti. In mislim, da je prišel čas, po vseh pokazateljih, ki jih imamo zdaj v
               statističnih regijah, da bo treba ta velik vpliv in koncentracijo kapitala, politične
               moči, programov in vsega ostalega, kar je tukaj, malo porazdeliti po tej naši deželi.
               NUTS 1 je država, NUTS 2 je zdaj zopet država. Možnosti imamo, ker so spustili
               kriterije na 800.000 prebivalcev, na dve do tri dežele. Kar se pa tiče NUTS 3 ozirima
               okrajev, pa imamo možnost, da bi nam Evropa priznala 12, mogoče celo 13 okrajev. Če
               bomo delali po svoje in v nesoglasju z ostalimi, ga bomo imeli po standardni
               klasifikaciji za statistiko podatke nekih tvorov, ki bodo obstajali za Evropsko
               unijo, drugo stvar pa za to, kar bomo imeli zase. Še enkrat in potem bom zaključil.
               Zdi se mi, da je parlament in vse stranke, ki so v njem, v tem obdobju izpred trikrat
               po petsto let, kar so naši predniki prišli sem, v desetih in nekaj več letih,
               napravil več kot je kdorkoli karkoli napravil. Ampak situacija, v kateri smo zdaj,
               ker se je dalo prednost pač nečemu drugemu kot pa temu, je pripeljala do tega, da bo
               potrebno delovati tudi v smeri, da bomo dobili enkrat tudi, ne zakon o skladnem
               regionalnem razvoju, ker se bodo skoraj vsa sredstva potrošila za birokracijo, ali pa
               bodo ostala vsa sredstva pri centrih moči, ki bodo imeli razvojne program, ampak da
               se bo treba dejansko vpliv, moč odločanja in tudi moč financ in s tem tudi vplivna
               kakovost življenja, malo razdelil po tej deželi. Torej, spoštovane kolegice in
               kolegi, če vam to kaj pomeni, ne bodimo proti glavnemu mestu. Naše glavno mesto je,
               podprimo ga. Hkrati si pa zadajmo tudi po svojih močeh, da bomo enkrat premagali med
               seboj te razlike na parcialno razdelitev Slovenije na 20, 14 ali 17 regij, ampak
               razdelimo Slovenijo evropsko primerno in napravimo temu potem tudi primerno
               zakonodajo.</p>
            </sp>
            <sp xml:id="SDZ3-Redna-34-2004-02-26.sp163">

               <speaker>PODPREDSEDNIK VALENTIN POHOREC:</speaker>

               <p>Hvala. Franc Sušnik še dobi besedo za razpravo.</p>
            </sp>
            <sp xml:id="SDZ3-Redna-34-2004-02-26.sp164">

               <speaker>FRANC SUŠNIK:</speaker>

               <p>Hvala lepa. Spoštovani podpredsednik. Jaz sem prepričan, da zakon o glavnem mestu
               potrebujemo, lahko tudi rečem, da sem ponosen, da je Ljubljana naše glavno mesto in
               da bo tako ostalo. Vsi poznamo usodo poskusov, dekoncentracije ali decentralizacije
               posameznih institucij. Svetel primer je pisarna Darsa v Celju. Vendar je to tako in
               tako bo ostalo. Mislim pa, da je narobe svet, da danes, ko obravnavamo zakon o
               glavnem mestu, obravnavamo vse drugo, se pogovarjamo o skladnem regionalnem razvoju
               in o vseh deviacijah, ki ta razvoj spremljajo. Na drugi strani pa ni nič čudno, da je
               razprava taka. Jaz mislim, da ste to razpravo spodbudili predlagatelji in podporniki
               tega zakona, ker ste zakon gradili na popolnoma napačnem izhodišču. Vi ste zakon
               gradili na izhodišču, da je status glavnega mesta breme.</p>
               <p>Poglejte, gospod župan občine Celje nam je jasno sporočil, da to ni breme, da je to
               dobrina. Če bi ta zakona pisali na izhodišču, da je status glavnega mesta dobrina, bi
               bil ta zakona dober in bi ga še bolj z veseljem podprl. Da je status glavnega mesta,
               ki ga ima Ljubljana dobrina, je popolnoma jasno. Tukaj se centralizira ves kapital,
               vse, vsi dobro plačani ljudje. Nenazadnje bo gospa županja najbolje vedela, kaj
               pomeni nadomestilo za uporabo stavbnega zemljišča odvsega mestnega zemljišča, od vseh
               teh institucij, ki so centralizirane v Ljubljani. Vendar je osnovna napaka kot sem
               povedal in osnovna dilema v tem, da ste šli v ta projekt z napačnim izhodiščem, še
               enkrat poudarjam. V vaših glavah je, ukoreninjeno dejstvo, da je status glavnega
               mesta, ki ga ima Ljubljana, za Ljubljano breme. To je popolnoma napačno, popolnoma
               narobe, to je nenazadnje spodbudilo tudi vso to debato o skladnem regionalnem
               razvoju. Poglejte, če bi šli v ta projekt s tem, da bi rekli, da je to dobrina in da
               bi na osnovi tega izhodišča uredili odnose med mestom Ljubljana in med državnimi
               institucijami, verjamem, da bi bilo čisto drugače, da bi vsi prebivalci Republike
               Slovenije drugače gledali na ta zakon.</p>
               <p>Jaz verjamem, da bi bil razvoj Ljubljane tudi drugačen, če bi tudi moji poslanski
               kolegi, ki so hkrati mestni svetniki in mestno vodstvo Ljubljane razumeli status
               glavnega mesta status Ljubljane kot dobrino ne kot breme. In to mislim, da je ključni
               problem, ki ga s tem zakonom nismo razrešili, čeprav je poskus in ta poskus jaz
               razumem tudi kot nevarnost uzakonitve posebnih vzvodov, možnost odtekanja državnega
               kapitala iz državnih institucij na mestni nivo, za odtekanje sredstev, za katera bi
               bilo upravičeno lahko dvomiti, da niso zmeraj potrebna in upravičena. Tudi razvoj
               mesta bi bil lahko drugačen, pričakovano drugačen. Ljubljana bi si to zaslužila kot
               glavno mesto, če bi akterji razvojne politike mesta Ljubljane razumeli status
               glavnega mesta kot dobrino ne kot breme. Napačno je izhodišče. Vsaka vas, vsako mesto
               bi si želelo biti glavno mesto Republike Slovenije, vendar je to dano samo Ljubljani.
               Če to narobe razumete, pa ni problem v statusu glavnega mesta, ampak je problem v
               razumevanju oziroma v tistih, ki tega ne razumete. Hvala lepa.</p>
            </sp>
            <sp xml:id="SDZ3-Redna-34-2004-02-26.sp165">

               <speaker>PODPREDSEDNIK VALENTIN POHOREC:</speaker>

               <p>Hvala lepa. In še Anton Anderlič. Jaša Lukič se je odpovedal razpravi. Sem vas prav
               razumel?</p>
            </sp>
            <sp xml:id="SDZ3-Redna-34-2004-02-26.sp166">

               <speaker>JAŠA ZLOBEC LUKIČ:</speaker>

               <p>Ja, kar spustili ste me kot da sem iz megle.</p>
            </sp>
            <sp xml:id="SDZ3-Redna-34-2004-02-26.sp167">

               <speaker>PODPREDSEDNIK VALENTIN POHOREC:</speaker>

               <p>Ne, jaz sem razumel, da ne bo razpravljal.</p>
            </sp>
            <sp xml:id="SDZ3-Redna-34-2004-02-26.sp168">

               <speaker>JAŠA ZLOBEC LUKIČ:</speaker>

               <p>Jaz mislim, da govoriti, da je nekdo ponosen zato, ker je Ljubljančan, je brez veze.
               Lahko si ponosen na Ljubljano zaradi njenega baroka, lahko si ponosen na Ljubljano
               zaradi Plečnika, na marsikaj si lahko ponosen, ampak ne zato, ker si se rodil v
               Ljubljani, ker s tem pa res še nisi nič naredil.</p>
               <p>Že v prvem sklicu, ki smo ga imeli, je prišlo do slaboumne ideje, da bi raztrosili
               ambasade od Kopra do Maribora, Novega Mesta in je seveda stvar hitro propadla. Bil pa
               je neki minister za malo gospodarstvo, moram reči kar žal iz Maribora, ki je prenesel
               svojo ministrstvo v Maribor in je bila stvar seveda popolnoma zmečkana in
               neučinkovita, da nikamor ni šlo. Poleg tega morate vedeti še nekaj. Ljubljana ima
               samo 270.000 prebivalcev. To je v resnici zelo malo. Zdaj pa pridemo k eni stvari, ki
               je ni nihče opazil. Slovenija je bila namreč v prejšnjem režimu edina, ki je
               uveljavila v praksi policentrizem, edina republika bivše Jugoslavije. Če pogledate
               vse prestolnice bivših republik in sedanjih držav bivše Jugoslavije boste videli, da
               v Makedoniji, ki ima 2 milijona prebivalcev, 1 milijon živi in dela oziroma ne dela v
               Skopju, isto je z Zagrebom, isto je z Beogradom, isto je bilo s Sarajevom. Slovenija
               je bila edina, ki je dejansko razpršila poselitev od obale do Maribora. Da je Maribor
               propadel zaradi propada jugoslovansko ljudske armade pa res ni kriv ne Maribor ne
               Ljubljana. Rekli bi lahko, da se je Slovenija z eno pametno politiko prejšnjega
               režima izognila, da bi imela sredi svojega ozemlja megalopolis. Jaz mislim, da smo jo
               zelo dobro odnesli. Hvala.</p>
            </sp>
            <sp xml:id="SDZ3-Redna-34-2004-02-26.sp169">

               <speaker>PODPREDSEDNIK VALENTIN POHOREC:</speaker>

               <p>Kolega Anderlič, prosim.</p>
            </sp>
            <sp xml:id="SDZ3-Redna-34-2004-02-26.sp170">

               <speaker>ANTON ANDERLIČ:</speaker>

               <p>Seveda bi se človek lahko vprašal pri tem zakonu, ali je res potrebno, da pri prav
               vsakem zakonu govorimo o vseh vprašanjih, ki bremenijo državljane in državljanke te
               države. Mogoče bi bilo prav, vendar je neracionalno in nekoristno za stvar katero
               obravnavamo.</p>
               <p>Prav je, da si priznamo, da dokler ne bodo stvari med sabo jasno ločene in
               postavljene na mesto kamor nobena ne bo doživela prave vsebine in pravega pomena.
               Tako je nemogoče govoriti, da bi lahko vse funkcije, ki jih glavno mesto ima,
               prenesli na tak ali drugačen način kamorkoli po Sloveniji in da bi potem bili vsi
               problemi rešeni.</p>
               <p>Tukaj seveda ne gre za nobeno decentralizacijo na ta način, ampak gre predvsem za
               neko redistribucijo, za neko prerazporejanje nekih sredstev, stvari pa na koncu
               vendarle postanejo dražje zato, ker jih je potrebno organizirati na povsem drugačen
               način in ne na enoten. Ljubljana, kot lokalna samouprava in Ljubljana, kot glavno
               mesto nima prav nobene zveze z Ljubljano, v kateri država opravlja večino svojih
               funkcij. In to je pravzaprav bistvo tega, da se to loči innič drugega.</p>
            </sp>
            <sp xml:id="SDZ3-Redna-34-2004-02-26.sp171">

               <speaker>PODPREDSEDNIK VALENTIN POHOREC:</speaker>

               <p>Hvala lepa. S tem zaključujem razpravo predloga zakona v celoti in prehajamo na
               razpravo o členih in vloženih amandmajih, ki jo bomo vodili na podlagi pregleda
               amandmajev z dne 25.2.2004. V gradivu imate pregled amandmajev vloženih k 1. členu,
               amandma stranke Mladih Slovenije, amandma Slovenske nacionalne stranke. Oba sta
               bistvu identična, s tem da drugi vsebuje Republike Slovenije, prvi pa samo mesto
               Slovenije. Kolega Sašo Peče, razprava o amandmajih.</p>
            </sp>
            <sp xml:id="SDZ3-Redna-34-2004-02-26.sp172">

               <speaker>SAŠO PEČE:</speaker>

               <p>Predlagatelji drugega amandmaja, torej poslanska skupine Slovenske nacionalne stranke
               je predlagala, da se besedilo v dikciji - "Ljubljana je kot glavno mesto upravno
               središče Slovenije. V glavnem mestu je sedež", in potem našteva državne organe,
               organizacije državnega pomena, tuja diplomatska predstavništva ter konzularna
               predstavništva itd., vse do vejice, "če tako določa zakon ali drug akt". Osebno sem
               sicer prepričan, da je obstoječ predlog oziroma besedilo, ki je v 1. členu, veliko
               boljši, kot je bil predlog 1. člena pripravljen za prvo obravnavo, v katerem so bile
               viden težnje predlagateljev. Navkljub vsemu pa ravno zaradi vseh pomislekov, ki jih
               imamo v nacionalni stranki do omenjenega zakona, predlagamo, da v 1. člen, torej
               splošno določbo tega zakona, zakona o glavnem mestu Republike Slovenije, damo oziroma
               opredelimo ustavno dikcijo, in da napišemo kratko malo, zelo enostavno, "glavno mesto
               Republike Slovenije je Ljubljana", brez naštevanja institucij in brez dopuščanja
               prenosa teh institucij naj si bo v zakonski obliki ali nezakonski. Verjamem, da s
               tem, v kolikor so bili nameni predlagatelja taki kot so jih povedali vsaj v uvodu, ne
               bodo izničeni. V kolikor pa so bili nameni tega zakona drugačni in v kolikor se bo
               besedilo 3. člena omenjenega zakona bralo kot ekskluzivna pravica mesta Ljubljana, v
               takem primeru pa seveda predloga amandmaja podanega s strani Slovenske nacionalne
               stranke ne boste hoteli sprejeti. Predlagam pa, da predlog amandmaja sprejmete.
               Hvala.</p>
            </sp>
            <sp xml:id="SDZ3-Redna-34-2004-02-26.sp173">

               <speaker>PODPREDSEDNIK VALENTIN POHOREC:</speaker>

               <p>Hvala. Želi še kdo razpravljati o amandmajih? Ivan Kebrič.</p>
            </sp>
            <sp xml:id="SDZ3-Redna-34-2004-02-26.sp174">

               <speaker>IVAN KEBRIČ:</speaker>

               <p>Hvala za besedo, gospod podpredsednik. Spoštovani navzoči! V poslanski skupini
               Demokratične stranke upokojencev Slovenije DesUS smo razpravljali in proučevali 1.
               člen. Prišli smo do naslednjega zaključka. Edino pravilno je, da se opredelimo do
               amandmaja, ki vse razjasnjuje. Zato se ne strinjamo s prvim amandmajem, ki pravi,
               "Glavno mesto Slovenije je Ljubljana". Kaj je Slovenija? Mislim, da se zavedamo, da
               je Slovenija sedaj samostojna država. In če govorimo o glavnem mestu države, potem
               mora biti to povedano in to rešuje drugi amandma, ki ga je vložila poslanska skupina
               Slovenske nacionalne stranke. In zato podpiramo ta amandma.</p>
               <p>Če se navežem na predgovornike, kaj je Slovenija. Lahko se zgodi, da bo Slovenija
               samo pokrajina kot taka. Vendar v državi Sloveniji bo pokrajina bodisi Slovenija kot
               celota ali pa bomo imeli dve ali tri. To je vse neposredno povezano s tem 1. členom
               in zato apeliramo, da naše mnenje, podprete tudi ostali, da podprete ta predlog
               amandmaja, ki ga je vložila Slovenska nacionalna stranka, da je glavno mesto
               Republike Slovenije Ljubljana. To je edino pravilno.</p>
               <p>Ker imam besedo, pa še na kratko o tem, ker sem bil napak razumljen kar se tiče 1.
               člena. Kot Slovenec želim biti v Ljubljani, glavnem mestu Republike Slovenije enako
               tretiran kot vsak tujec. Želim, da je moj avto v okvari enako strokovno popravljen
               kot avto enega tujca. Ne moremo biti Slovencidrugorazredni, ne morejo biti tujci
               prvorazredni. Želim v hotelu, če v njem stanujem, pa ni važno ali prihajam iz
               Maribora ali iz Nove Gorice ali od kod drugod, mora biti v enako udobni sobi kot
               tujec, mora biti enako dobro servisiran, enako gostoljubno sprejet in enako dobro
               postrežen kot vsak drug. Nehajmo s tem, da so tujci nekaj več! Mi smo Slovenci,
               enakopravni, in v Evropski uniji bomo to dokazali in Evropska unija ne bo delila na
               prvorazredne in drugorazredne. Zato prosim, ne upoštevajte in ne govorite več, zaradi
               tujcev moramo nekaj - zaradi nas, tujci pa nas bodo občudovali, kako lepo je in kako
               so sprejeti, enako kot mi, državljani. Hvala lepa.</p>
            </sp>
            <sp xml:id="SDZ3-Redna-34-2004-02-26.sp175">

               <speaker>PODPREDSEDNIK VALENTIN POHOREC:</speaker>

               <p>Hvala. Ne vidim več želje po razpravi o členu in dveh amandmajih, zato zaključujem
               razpravo o 1. členu in amandmajih dveh poslanskih skupin. Želi predlagatelj še
               besedo? Prosim.</p>
            </sp>
            <sp xml:id="SDZ3-Redna-34-2004-02-26.sp176">

               <speaker>MIRAN POTRČ:</speaker>

               <p>Predlagatelj želi besedo.</p>
            </sp>
            <sp xml:id="SDZ3-Redna-34-2004-02-26.sp177">

               <speaker>PODPREDSEDNIK VALENTIN POHOREC:</speaker>

               <p>Prosim, imate besedo.</p>
            </sp>
            <sp xml:id="SDZ3-Redna-34-2004-02-26.sp178">

               <speaker>MIRAN POTRČ:</speaker>

               <p>Hvala. Rad bi povedal, da sem vesel, da je bila opravljena tako poglobljena in
               vsestranska razprava o zakonu. Moram reči, da v mnogočem tudi širša, kot bi lahko
               bila v sami tretji obravnavi, posebej ker je bil k zakonu na koncu vložen samo en
               amandma. Posebej sem pa vesel tudi pohval, ki jih predlagatelji redko slišimo, da je
               namreč od začetka do konca bilo marsikaj upoštevanega, kar je razprava v prvi in
               drugi obravnavi dala. Res je, bilo je. Želja je bila slediti vsebini samo takšni, kot
               je bila vsebina namenjena, ne pa kakršnimkoli možnostim drugačne razlage samega
               zakona. Zato naj povem še enkrat, trdno sem prepričan v imenu vseh treh
               predlagateljev, zakon ima samo in izključno tisti cilj, kot je v njem zapisan. Vse
               drugo, kar je kdorkoli od poslank in poslancev v plus ali minus glede zakona govoril,
               je govoril v svojem imenu.</p>
               <p>Rad bi še enkrat povedal, da spoštujem probleme, o katerih je državni zbor ob tem
               zakonu v zvezi z regionalizmom govoril - resnični, veliki in kritični so za
               Slovenijo. Toda trdno sem prepričan, da jih ta zakon ne more rešiti, in da tudi vi,
               ki ste o njih govorili, veste, da jih ta zakon ne more rešiti.</p>
               <p>Glede 1. člena mi je žal, ampak nihče, tudi tisti, ki ima pomisleke, ni dal enega
               argumenta, da je v njem napisano kaj drugače, kot si vi želite. Vi si želite, da ta
               1. člen ne bi preferiral Ljubljane v smislu opredelitve sedežev kogarkoli in
               česarkoli, kar naj bi v Ljubljani bilo; ta člen tega tudi ne stori. Kdor zna
               slovensko, kdor želi to prebrati, kdor želi biti objektiven, ve, da je tako res.
               Lahko se pa ustvarjajo tudi nepotrebni strahovi.</p>
               <p>Verjamem, gospod predsedujoči, kolegice in kolegi, da bo, tako kot ste tudi najavili,
               ta zakon dobil podporo. Ne mislim, da je s tem dosežen nek končni domet ali pa velika
               stvar, bom pa vesel, če bo ta zakon prispeval ne samo k urejanju odnosov med
               Ljubljano kot glavnim mestom in državo Slovenijo, pač pa če bo prispeval k temu, da
               bo odslej naprej lažje pristopiti k posebnem zakonu o mestnih občinah, da bo mogoče
               lažje pristopiti k pokrajinam, da bo mogoče lažje pristopiti tudi k urejanju drugih
               vprašanj lokalne samouprave predvsem pa, da bo zakon, ki se ponovno pripravlja o
               regionalnem razvoju manj institucionalen kot je njegova vsebina danes, ampak da bo
               govoril o razvojnih vprašanjih Slovenije. In pravico imam to reči, ker sem bil eden
               od redkih, ki sem za to govornico, takrat je bila še malo drugačna, ko se je
               sprejemal sedanji zakon o regionalnem razvoju povedal, da v njem ni nobene vsebine,
               ampak samo institucije, ki naj bi vsebino urejale, in ki bodo zagotavljale veliko
               birokracije in malo koristi za nerazvite. In zdaj, ker imam gospod predsedujoči
               minuto časa, ne kot predstavnik predlagatelja, mi dovolite, ker ni bilo te možnosti,
               da spregovorim nekaj besed v zvezi z načinom obravnave nekaterih vprašanj, ki so
               govorila v zvezi z mojo kolegico gospo Majdo Potrato.</p>
               <p>Poglejte, razprava, spoštovane kolegice in kolegi, ki ste jo imeli kot polemično v
               zvezi z gospo mag. Majdo Potrata po mojem prepričanju govori o tistih in o vas, ki
               ste o tem govorili, ne pa o gospe Potrata. Govori o vaši kulturi komuniciranja, o
               vaši kulturi odnosa do soljudi, pa četudi so poslanci, predvsem pa tudi o vaši
               kulturi do žensk. Razmislite o njej, kajti jaz sem ponosen, da je kultura ravni
               komuniciranja in profesionalnosti gospe Majde Potrata tako visoka, da seveda s tem
               vašo kaže še v bolj mizerni luči. Hvala lepa.</p>
            </sp>
            <sp xml:id="SDZ3-Redna-34-2004-02-26.sp179">

               <speaker>PODPREDSEDNIK VALENTIN POHOREC:</speaker>

               <p>Hvala lepa kolega Potrč. Zaključujem torej razpravo. Glasovanje o amandmajih k 1.
               členu bomo opravili v skladu s časovnim potekom seje zbora, danes v okviru glasovanj
               ob 21.25 uri. Prekinjam to točko dnevnega reda. Ob 17. uri bomo prešli na 16. točko
               dnevnega reda. Hvala za sodelovanje vam vsem, državni sekretarki in za pozornost tudi
               s tribune. Hvala lepa.</p>
               <p>(Seja je bila prekinjena ob 16.57 uri in se je nadaljevala ob 17.01 uri.)</p>
            </sp>
            <sp xml:id="SDZ3-Redna-34-2004-02-26.sp180">

               <speaker>PREDSEDNIK BORUT PAHOR:</speaker>

               <p>Nadaljevali bomo s 16. točko dnevnega reda - z obravnavo predloga resolucije o
               nacionalnem programu o izgradnji avtocest v republiki Sloveniji.</p>
               <p>Dovolite mi, da vas obvestim, da sem v luči tragične nesreče, ki je prizadela
               Republiko Makedonijo z izgubo predsednika Trajkovskega, mojemu kolegu in makedonskemu
               parlamentu poslal sožalno brzojavko, ko se bomo poslanke in poslanci nocoj ob 21.25
               zbrali v veliki večini, se bomo ob spominu na predsednika Trajkovskega poklonili tudi
               z minuto molka.</p>
               <p>Sedaj prehajam na <title>16. TOČKO DNEVNEGA REDA - NA OBRAVNAVO PREDLOGA RESOLUCIJE O NACIONALNEM PROGRAMU IZGRADNJE AVTOCEST V REPUBLIKI
               SLOVENIJI.</title>
               </p>
               <p>Predlog resolucije je v obravnavo zboru predložila vlada Republike Slovenije.
               Ministru dajem besedo za dodatno obrazložitev predloga. Prosim minister, imate
               besedo.</p>
            </sp>
            <sp xml:id="SDZ3-Redna-34-2004-02-26.sp181">
               <speaker>JAKOB PRESEČNIK:</speaker>
               <p>Spoštovani gospod predsednik, spoštovane poslanke in poslanci! Spoštovani
            drugi prisotni! </p>
               <p>Predlog novega nacionalnega programa izgradnje avtocest v Republiki
               Sloveniji obsega izgradnjo skupaj preko 570 kilometrov cest. Sedaj veljavni
               nacionalni program pa 553. Od tega 538,6 kilometrov avtocest in hitrih cest ter 34
               kilometrov drugih državnih cest. Ocenjena investicijska vrednost novega nacionalnega
               programa znaša okrog dobrih 5,4 milijarde evrov na nivoju cen december 2002, od
               katerih jih bo v nadaljevanju izvajanja nacionalnega programa potrebno v obdobju 2003
               do 2013 realizirati še 3,48 milijarde evrov brez stroškov financiranja.</p>
               <p>Prioritete izvajanja nacionalnega programa temeljijo na strokovnih kriterijih za
               določanje prioritet oziroma vrstnega reda gradnje tistih odsekov, ki še niso zgrajeni
               oziroma v gradnji. Kriteriji, ki so opredeljeni v študiji, oblikovanje prioritetnega
               vrstnega reda graditve avtocestnih odsekov so ekonomska upravičenost ter prometna,
               razvojna in okolje varstvena politika. Glede na podane kriterije je glavna prioriteta
               Republike Slovenije pri gradnji posameznih avtocestnih odsekov določena s potekom
               petega in desetega evropskega prometnega in transportnega koridorja, ki zajema
               avtocesto v smeri jugozahod-severovzhod od Kopra do Šentilja na slovensko-avstrijski
               meji s postopnim dograjevanjem avtocestnih odsekov do slovensko-italijanske in
               slovensko-madžarske meje ter avtocesta v smeri severozahod-jugovzhod od predora
               Karavanke na slovensko-avstrijski do Obrežja na slovensko-hrvaški meji.</p>
               <p>Tako bo po predlogu nacionalnega programa hrbtenica slovenskega avtocestnega omrežja
               od Maribora do Kopra in od Karavank do Obrežja dokončana do konca leta 2008. Celotni
               osnovni program pa do konca leta 2013. V okviru tega bo avtocestna povezava od
               Maribora do Kopra dokončana do turistične sezone 2005, do konca leta 2007 bo
               dokončana navezava hitre ceste skozi Vipavsko dolino, do konca leta 2008 bo dokončana
               avtocestna povezava od Karavank do Obrežja. Do konca leta 2008 bo zgrajen pretežni
               del pomurskega avtocestnega kraka, predvsem od Lenarta do Beltincev ter ustrezna
               navezava na madžarsko omrežje do konca leta 2010 pa bo celoten pomurski avtocestni
               krat prevozen, čeprav deloma od Beltincev do Pinc najprej kot dvopasovnica. Do konca
               leta 2009 bo dokončana povezava Slovenska Bistrica, tudi Ormož. V letih 2011 do 2013
               bo dokončan še zadnji odsek obalne ceste do Lucije, dograjena pa bo tudi druga
               polovica avtocest od Beltincev do Pinc ter avtocesta ob Pesnice do Ptujske ceste.</p>
               <p>Nova dinamika izvajanja nacionalnega programa, ki ga je pripravilo ministrstvo za
               promet je v sodelovanju z Darsom, Prometno-tehničnim inštitutom fakultete za
               gradbeništvo in ekonomskim inštitutom pravne fakultete, bo v glavnem odvisna od
               makroekonomskih zmožnosti ter narodnogospodarskih interesov države, to je možnosti
               zagotavljanja zadostnih finančnih virov oziroma sredstev za financiranje gradnje
               posameznih odsekov avtocest, hitrih cest in navezovalnih cest po določeni prioriteti
               in ostalih dejavnikov, ki lahko odločilno vplivajo na potek same dinamike
               uresničevanja nacionalnega programa, ne glede na zagotavljanje zadostnih finančnih
               virov oziroma sredstev za financiranje. To je možnost dolgotrajnih postopkov
               umeščanja tras v prostor in dolgotrajnih postopkov pridobivanja zemljišč in
               nepremičnin, možnost tehničnih zapletov pri gradnji in podobno.</p>
               <p>Za realizacijo navedenih investicij gradnje cest v obdobju 2003/2013 v višini 3.5
               milijarde evrov bodo zagotovljena finančna sredstva iz naslednjih virov: namenska
               sredstva, to je proračun Republike Slovenije, vrednostni papirji, obveznice, domači
               in tuji krediti in drugi viri. Sredstva cestnine, najemnin in drugih virov bodo v
               obdobju 2003/2013 namenjena upravljanju in vzdrževanju avtocest ter odplačilu
               obveznosti iz najetih kreditov iz izdanih obveznic. Ob tem je izredno pomembno, da se
               nacionalnemu programu prizna narava večgeneracijskega projekta z visoko pozitivno
               narodno gospodarsko vrednostjo, ter da nacionalnemu programu prizna narava dolgoročne
               spremenljivosti, ki omogoča njegovo realizacijo na podlagi kratkoročnih, tri ali
               štiri letnih časovnih obdobij, saj bi postavljanje aksioma nesprejemljivosti njenih
               osnovnih načel in ciljev, izvedbo le-te že v izhodišču postavilo pod vprašaj.</p>
               <p>Iz dinamike finančnega in investicijskega toka nacionalnega programa je razvidno, da
               je letni obseg investicij v novo gradnjo v obdobju od 2003/2013 izrazito enakomerno
               porazdeljen v znesku do 400 milijonov evrov letno, to je okoli 1.6% bruto domačega
               proizvoda, kar je v skladu z rezultati analiz o zmožnostih in optimalnih vlaganjih v
               izgradnjo avtocestne infrastrukture za dosego največjih možnih pozitivnih
               narodno-gospodarskih učinkov; da se obseg potrebnega letnega financiranja iz naslova
               namenskih sredstev giblje v skladu z zakonskimi podlagami ter v skladu z realnimi
               možnostmi proračuna Republike Slovenije glede na nastale spremembe v mednarodnem in
               domačem okolju gospodarstva; da je za izvedbo nacionalnega programa do konca leta
               2013 potrebno najeti kredite in izdati dolgoročne infrastrukturne obveznice v skupni
               višini 2.6 milijarde evrov, pri čemer bo nekaj teh sredstev namenjenih tudi za
               refinanciranje nekaterih obveznosti iz naslova zagotovljenih virov financiranja.</p>
               <p>Dinamika uresničevanja nacionalnega programa je razdeljena na časovna obdobja, ki so
               usklajena s proračunskimi obdobji Evropske unije in sicer 2003-2006 iz 2007-2013 ter
               po letu 2013. V okviru tretjega časovnega obdobja izvajanja nacionalnega programa po
               letu 2013, se bo nadaljevalo z gradnjo preostalih odsekov avtocest, hitrih in
               navezovalnih cest, ki niso bile sestavni del nacionalnega programa, ampak so sedaj
               kot sestavni del vključeni v ta nacionalni program in katerih prioriteta gradnje se
               bo določala v odvisnosti od navedenih strokovnih kriterijev s planskimi dokumenti.
               Natančna prostorska zasnova in kategorizacije teh odsekov, ki so sestavni del
               dodatnega nacionalnega programa, bo opredeljena s strategijo prostorskega razvoja
               Republike Slovenije in z zakonom o javnih cestah. Vrednost, dinamika in zagotavljanje
               finančnih virov za njihovo izvajanje pa bodo določeni v srednjeročnih planih razvoja
               avtocest za posamezna časovna obdobja.</p>
               <p>Osnovni cilji nacionalnega programa izgradnje avtocest v Republiki Sloveniji so v
               tem, da z izgradnjo avtocestnega omrežja želimo uresničiti naslednje zastavljene
               cilje. Navznotraj medsebojno povezati vse slovenske regije ter najpomembnejše
               gospodarske centre v državi, navzven pa Republiko Slovenijo navezati na evropsko
               avtocestno omrežje in jo tako povezati s širšim evropskim prostorom. Drugo,
               približati in povezati slovenski gospodarski prostor z evropskim gospodarskim
               prostorom, in s tem povečati konkurenčno sposobnost slovenskega gospodarstva v
               primerjavi z evropskim. Tretje, približati in povezati slovenski kulturni prostor ter
               omogočiti njegovo prepoznavnost in povezanost s širšim evropskim prostorom. Četrto,
               spodbujati nadaljnji gospodarski razvoj slovenskega gospodarstva preko investicij v
               izgradnjo gospodarske infrastrukture, ki imajo dokazano pozitivne multiplikativne
               učinke na večino makroekonomskih agregatorjev in ostale sektorje slovenskega
               gospodarstva. Petič, izboljšati in povečati nivo prometne varnosti udeležencev v
               cestnem prometu. In šestič, zmanjšati prekomerne negativne prometne vplive na okolje,
               v območju obstoječih glavnih in regionalnih cest, zaradi njihove razbremenitve z
               zgrajenim avtocestnim omrežjem, predvsem z ukrepi preusmerjanja težkega tovornega
               prometa na že zgrajeno avtocestno omrežje.</p>
               <p>Naj na koncu poudarim tudi to, da je Vlada Republike Slovenije po seji odbora za
               infrastrukturo in okolje podala tudi ustrezni amandma na amandma, za katerega
               predlagam, da ga obravnavate in tudi sprejmete. Hvala lepa.</p>
            </sp>
            <sp xml:id="SDZ3-Redna-34-2004-02-26.sp182">

               <speaker>PREDSEDNIK BORUT PAHOR:</speaker>

               <p>Hvala lepa gospod minister. Sedaj bomo slišali predstavitev stališč poslanskih
               skupin. Želi predsednik odbora prej besedo? Predsednik odbora za infrastrukturo,
               kolega Janc, bo predstavil poročilo odbora, potem pa bomo prešli na predstavitev
               stališč. Prosim, gospod predsednik odbora.</p>
            </sp>
            <sp xml:id="SDZ3-Redna-34-2004-02-26.sp183">

               <speaker>BRANKO JANC:</speaker>

               <p>Hvala gospod predsednik za besedo. Odbor državnega zbora za infrastrukturo in okolje
               je na 44. seji dne 23.9.2003, na 47. seji 7.11. in 4.12.2003 ter na 52. seji dne
               12.2.2004 obravnaval predlog resolucije o nacionalnem programu izgradnje avtocest v
               Republiki Sloveniji, ki ga je državnemu zboru predložila Vlada Republike Slovenije.</p>
               <p>Na sejah odborov so poleg predstavnikov predlagatelja sodelovali še predstavniki
               zakonodajno-pravne službe državnega zbora, predstavniki Darsa, državnega sveta in
               ekonomskega instituta pravne fakultete. K predloženi resoluciji so pisno mnenje
               podali zakonodajno-pravna služba, komisija za lokalno samoupravo in regionalni razvoj
               pri državnem svetu, občine Škofljica, Ribnica, Loški potok, skupina za realizacijo
               zaključkov v Novem mestu,poslanci Marko Diaci, Jurij Malovrh, odbor pa je razpolagal
               tudi s stališčem vlade do mnenja državnega sveta z dne 7.11.2003 ter amandmaji
               poslancev državnega zbora z dne 3.12.2003.</p>
               <p>Odbor državnega zbora za infrastrukturo je na svoji 44. seji opravil predstavitev
               predloga resolucije o nacionalnem programu izgradnje avtocest v Republiki Sloveniji.
               Na 47. seji odbora so predstavniki predlagateljev dopolnili uvodno predstavitev
               predloga resolucije o nacionalnem programu izgradnje avtocest v Republiki Sloveniji
               predvsem v delu, ki se nanaša na dopolnilni program, ravno tako pa podali podrobnejšo
               analizo zagotavljanja finančnih virov za realizacijo programa.</p>
               <p>V splošni razpravi, ki je sledila, so sodelovali predstavniki državnega sveta ter
               vrsta poslancev državnega zbora, Ciril Pucko, Aurelio Juri, Branko Janc, Janko Veber,
               Anton Butolen, Anton Anderlič, Branko Kelemina, Jožef Špindler, Jože Tanko in Geza
               Džuban, ki so poudarjali predvsem problematiko realizacije avtocestnega programa
               glede na vsakoletne zamike izvajanja posameznih odsekov in vsakoletno povečanje
               potrebnih finančnih sredstev za realizacijo tega programa. Ravno tako so
               problematizirali širjenje vsebine programa z odseki, ki ne spadajo v kategorijo
               avtocest in povzročajo dodatne stroške ter dodatne preložitve izvajanja osnovnega
               programa. Ob tem so člani odbora problematizirali predvsem pomanjkanje dokumentov, ki
               jih določa zakon o javnih cestah (gre predvsem za strategijo prometne politike in
               strategijo razvoja in vzdrževanja drugih državnih cest, kot osnovo za celovito
               načrtovanje in izvajanje cestnoprometnih povezav v Republiki Sloveniji ter povezavo
               tega sistema na druge prometne sisteme. Republika Slovenija od leta 1990 gradi
               avtocestni sistem, ga nenehno dopolnjuje z novimi odseki drugih državnih cest, novimi
               roki in finančnimi sredstvi za realizacijo le-teh, tako da se izgradnja avtocestnega
               omrežja iz leta v leto podaljšuje in draži. Člani odbora so opozorili na nevzdržno
               situacijo, ki se ustvarja zaradi pomanjkanja nacionalnega programa izgradnje drugih
               državnih cest, ki sili poslance, da program izgradnje avtocest dograjujejo tudi z
               drugo državno mrežo, kar je razvidno tudi iz priloženega dodatnega programa. V
               povezavi s tem so člani odbora opozorili tudi na problem zagotavljanja
               zadostnihfinančnih sredstev, ki se nanašajo le na osnovni program, ravno tako pa tudi
               na popolno časovno in finančno nedefiniranost predlaganega dopolnilnega programa.</p>
               <p>V nadaljevanju 47. seje, dne 4.1.2004, je odbor državnega zbora za infrastrukturo in
               okolje v skladu s 126. členom poslovnika državnega zbora opravil razpravo in
               glasovanje o posameznih delih predloženega akta in vloženih amandmajih k prvemu in
               drugemu poglavju. Pri tem je sprejel tudi svoje amandmaje.</p>
               <p>V okviru poslovniško določenega roka so amandmaje vložili poslanci Jože Tanko k
               poglavju 4, k razpredelnici 9, k točki 1.1., k točki 3.2, k razpredelnici 10.b, Marko
               Diaci k poglavju 4, točka 3.2, Jurij Malovrh k poglavju 4, točka 3.2, Janko Veber,
               Franc Kangler in Geza Džuban ter Jože Avšič. Izven poslovniško določenega roka so
               vložili amandmaje poslanec Alojz Sok in poslanec Janez Drobnič, ki se jih zato šteje
               kot brezpredmetne.</p>
               <p>V razpravi o poglavju 3, osnovna načela in cilji nacionalnega programa izgradnje
               avtocest in vloženih amandmajih, so člani odbora razpravljali predvsem o problematiki
               izboljšanja državne in regionalne cestne mreže in zagotavljanja dostopnosti predvsem
               tistih delov države, ki nimajo direktnih avtocestnih povezav. Gospod predsednik
               prosim še za minuto ali dve, da podam poročilo v celoti.</p>
            </sp>
            <sp xml:id="SDZ3-Redna-34-2004-02-26.sp184">

               <speaker>PREDSEDNIK BORUT PAHOR:</speaker>

               <p>Predstavite poročilo, vendar tudi za vas kot vse ostale velja, da morate spoštovati
               čas.</p>
            </sp>
            <sp xml:id="SDZ3-Redna-34-2004-02-26.sp185">

               <speaker>BRANKO JANC:</speaker>

               <p>Hvala lepa. Bom skrajšal. Če skrajšam, problematika, ki je bila izpostavljena je
               predvsem vprašanje umeščanja drugih cestnih odsekov v nacionalni program izgradnje
               avtocest, kar bo seveda tudi v nadaljevanju današnje seje pri sprejemanju amandmajev
               in resolucije v celoti seveda povzročilo še veliko vroče krvi. Odbor je na koncu
               sprejel nekaj svojih amandmajev in amandmaje poslanca Jožeta Avšiča in s tem
               pripravil dopolnjen predlog resolucije za nadaljnjo obravnavo. Hvala lepa.</p>
            </sp>
            <sp xml:id="SDZ3-Redna-34-2004-02-26.sp186">

               <speaker>PREDSEDNIK BORUT PAHOR:</speaker>

               <p>Dobro. Hvala lepa. Sedaj bomo slišali predstavitev stališč vseh poslanskih skupin.
               Prva bo svoje stališče predstavila poslanska skupina Nove Slovenije. Vabim kolega
               Alojza Soka, da to stališče predstavi. Za njim bo na vrsti koleg Veber. Najprej pa
               kolega Sok, poslanska skupina Nove Slovenije. Prosim, imate besedo.</p>
            </sp>
            <sp xml:id="SDZ3-Redna-34-2004-02-26.sp187">

               <speaker>ALOJZ SOK:</speaker>

               <p>Spoštovani predsednik, gospod minister, sodelavci, spoštovane kolegice poslanke in
               kolegi poslanci. Najprej moram v imenu Nove Slovenije izraziti zadovoljstvo, da
               državni zbor končno obravnava to resolucijo. Kot veste smo to velikokrat zahtevali,
               kajti veljavna resolucija oziroma nacionalni program izgradnje avtocest v Republiki
               Sloveniji se že dolgo več ne izvaja tako kot je bil leta 1998 zastavljen. Drugo, kar
               bi želel ob tem povedati je, da smo se v Novi Sloveniji zavestno izognili
               kakršnemukoli vlaganju amandmajev, prej je namreč predsednik odbora rekel, da smo
               izven poslovniškega roka vložili en amandma oziroma dva, pozneje smo se odločili, da
               svojih amandmajev ne vlagamo, ravno zaradi tega, ker ne bi želeli, da bi državni zbor
               ponovno sprejemal neko resolucijo, nek program, ki bi že v sami zasnovi bil nerealno
               zastavljen.</p>
               <p>V tej državi smo prvi nacionalni program izgradnje avtocest sprejeli leta 1995. Sam
               moram reči, da smo prebivalci, državljani bili navdušeni, kajti v tem prvem programu
               je bilo zapisano, da se bo v Sloveniji zgradil avtocestni križ sever-jug-vzhod-zahod,
               bila pa je tudi zapisana hitra cesta od Slovenske Bistrice prek Ptuja do Ormoža. Ta
               prvi program, ki je bil takrat sprejet, je bil zasnovan v dolžini 499,5 kilometra,
               celo na polovico kilometra natančno je bilo zapisano, in ovrednoten je bil približno
               z 2,2 milijardi ameriških dolarjev brez vračunanih obresti, se pravi brez računa
               financiranja. Že leta 1998 je prevladalo spoznanje in postalo je jasno, da je bilo
               sprejeto nekaj, kar v realnosti ni mogoče tudi dejansko izvršitiin takrat se je
               državni zbor lotil prvega rebalansa nacionalnega programa. Ob tem moram povedati, da
               so takrat poslanci, tako kot želijo tudi letos, celotni nacionalni program povečali,
               ne sicer drastično, in sicer iz 499 kilometrov na 553 kilometrov, s tem da pa so se
               stroški povečali skoraj za enkrat na več kot 4 milijarde ameriških dolarjev, prav
               tako brez računa financiranja.</p>
               <p>V tem programu leta 1998 je bilo predvideno, da bomo slovenski cestni križ končali v
               letu 2004, se pravi v letošnjem letu, z zaključnimi deli v letu 2005. Realnost pa je
               v tem trenutku takšna, da smo v desetih letih, skoraj v desetih letih, odkar je bil
               nacionalni program izgradnje avtocest sprejet, po podatkih, ki so sedaj bili
               objavljeni sedaj, ko se program drugič sprejema, realizirali manj kot polovico
               zastavljenega programa. Manj kot polovico. In težko je seveda pričakovati in biti
               povsem prepričan, da bomo v naslednjih letih ta program, ki ga je še več kot polovico
               za narediti, in ki se spet cenovno enormno povečuje, tudi dejansko uresničili.</p>
               <p>Med vzroki, ki naj bi botrovali temu, da se program ni izvajal, in da se je cena tega
               programa tako povečevala, je v Poročevalcu v obrazložitvi zapisano, da je šlo
               predvsem za probleme pri umeščanju tras v prostor, potem za neusklajenosti med
               lokalnimi skupnostmi, da je šlo za probleme v zvezi z izvajanjem javnih razpisov, da
               je šlo za probleme v zvezi z izdelavo projektov in tehnične dokumentacije, da se niso
               pravočasno in v zadostni meri zagotavljali finančni viri. Seveda bi k temu, karni
               zapisano v obrazložitvi, lahko dodali še marsikaj. Lahko bi na primer rekli tudi, da
               v vsem tem času ni šlo za optimalno izbiranje tras, da so se pojavljale razne zadeve,
               kot so zapleti z disketami, rumene diskete, da je šlo velikokrat pri planiranju za
               politična lobiranja, da je šlo za neoptimalno postavljanje tras v sam prostor in še
               marsikaj bi lahko našteli. Cena kilometra avtoceste je od začetnih odsekov zelo
               naraslo. Vem, predstavniki ministrstva, ki so danes na tej funkciji bodo rekli, da so
               se takrat gradili predvsem lažji odseki in tudi res je tako. Ampak cena začetnih
               oziroma že zgrajenih odsekov je bila nekje v povprečju 1,5 do 1,6 milijarde, medtem
               ko je cena odsekov, ki se sedaj gradijo krepko narasla, za skoraj enkrat, na
               približno 3 milijarde tolarjev. Sedaj je pred nami drugi rebalans nacionalnega
               programa. Ta je zasnovan tako, da bi do leta 2013 zgradili 572 kilometrov avtocest in
               hitrih cest, medtem ko naj bi vrednost tega programa znašala - ne vem, ministra sem
               razumel, da je rekel 5,4, ampak zdi se mi, da je v Poročevalcu zapisano 6,4
               milijarde, ne več dolarjev, ampak evrov. Ta program naj bi izvrševali nekako v treh
               delih, in sicer prvi del od sedaj pa do leta 2006, ko naj bi na petem in desetem
               koridorju končali vse tiste odseke, ki so trenutno v gradnji, potem bi naj v letih od
               2007 do 2013 dokončno zgradili vse, kar je treba na petem in desetem koridorju, po
               letu 2013 pa naj bi dogradili dodatni program, ki pa je v tej resoluciji predviden v
               dolžini približno 140 kilometrov.</p>
               <p>Ceno naj bi v bodoče odplačevali - se pravi, vse, kar bomo porabili oziroma kar je že
               porabljeno za izgradnjo slovenskega cestnega križa in ostalih hitrih cest - do leta
               2033, in sicer bi nas naj vse skupaj stalo z računom financiranja nekaj manj kot 14
               milijard evrov. Torej gre za ogromna sredstva. Osnovni vir naj bi za vse to
               predstavljala cestnina, vendar je vprašanje in že danes se postavlja dilema, ali bo
               možno na takšen način, kot si je Republika Slovenija zamislila, tudi dejansko do
               takrat, do leta 2033 pobirati cestnino. Vemo, da so v tem prostoru mnogi predlogi in
               da bo tudi na področju cestninjenja treba v tem času nekaj storiti. In če se bo
               spremenil sistem cestninjenja, potem je pričakovati, da tudi dotok denarja ne bo
               takšen, kot ga trenutno ta resolucija predvideva.</p>
               <p>Tu bi rad spomnil, kar se tiče prometne politike, ki je v tem trenutku v Republiki
               Sloveniji ni, še na nekaj. Slovenija je podpisnica kjotskega protokola in bo morala v
               letih od 2008 do 2013 bistveno zmanjšati količino toplogrednih plinov, in sicer glede
               na leto 1986, ko je bila proizvodnja toplogrednih plinov okrog 14 milijonov ton.
               Promet prispeva h količini toplogrednih plinov približno 25% in se vsako leto še
               povečuje. To pa seveda pomeni, da v kolikor bomo želeli v Republiki Sloveniji
               izvršiti to, kar smo podpisali v kjotskem protokolu, bo potrebno pristopiti tudi k
               takšni prometni politiki, ki ne bo dodatno obremenjevala našega okolja. V kolikor
               bomo k temu pristopili, pa seveda to na drugi strani pomeni tudi manjši priliv iz
               naslova cestnin, kajti doberšen del tranzitnega transportnega prometa bo verjetno
               potrebno preusmeriti na železnice.</p>
               <p>Tisto kar smo v Novi Sloveniji večkrat poudarjali in kar nam nekako v tem programu
               manjka je sicer na nek način omenjeno, vendar ne dovolj in po našem prepričanju tudi
               ne dovolj resno mišljeno, pa je, da bi bilo dobro, če bi Slovenija katerega od
               odsekov avtocest poskušala zgraditi na koncesijski način. Mi smo odprli razpravo in
               predlagali, da bi poskušali z odsekom Slivnica-Gruškovje, na žalost je v tej
               resoluciji ta možnost nakazana, vendar je nakazano samo reševanje tega problema med
               Slivnico in Hajdino. To pomeni, da ni zajeta trasa ceste v celoti in če ne zajamete
               trase ceste v celoti, potem je seveda tudi težko pričakovati, da bi lahko za ta odsek
               avtoceste poiskali način koncesijske izgradnje. To je bil naš predlog in to je tudi
               bil naš amandma, ki smo ga tako kot je povedal predsedujoči vložili v roku, ki smo ga
               zamudili. Ta amandma bi lahko do današnje razprave kot poslanska skupina ponovili,
               vendar kot sem že uvodoma povedal iz te resolucije nismo želeli delati neke
               nerealnosti, kajti Slovenci od slovenskega cestnega programa veliko pričakujejo in
               vsi, ki imajo probleme in ki živijo ob cestah, ki so zelo obremenjene, si želijo, da
               bi slovenski avtocestni križ tudi čimprej izgradili. Dejstvo namreč je, da bi morali
               to kar delamo danes, v tej državi početi že pred dvajsetimi leti, tako pa bo
               potrebno, če bo ta program izveden v obliki kot je predlagan, počakati še nadaljnjih
               deset let. Za odseke kot so Dravograd-Velenje-Arja vas, Koper-Dragonja,
               Šentvid-Koseze, Slivnica priklop na avtocesto pri Slivnici v Mariboru, Podvoje-Jeprca
               in Jeprca-Stanežiče pa bo potrebno seveda počakati še veliko več kot deset let.</p>
               <p>V Novi Sloveniji bomo to resolucijo podprli tudi zato, ker so bili nekateri
               amandmaji, ki so jih posamezni poslanci predlagali, na nek način iz same razprave na
               odboru umaknjeni in bodo postali - če bo vlada sprejela sklep, ki ga je odbor za
               infrastrukturo sprejel - del nacionalnega programa izgradnje ostalih državnih cest.
               Hvala lepa.</p>
            </sp>
            <sp xml:id="SDZ3-Redna-34-2004-02-26.sp188">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Sok. Sedaj dajem besedo za predstavitev stališča poslanske
               skupine Združene liste socialnih demokratov kolegu Janku Vebru. Potem pa bo dobil
               besedo kolega Lenko, najprej kolega Veber. Prosim.</p>
            </sp>
            <sp xml:id="SDZ3-Redna-34-2004-02-26.sp189">

               <speaker>JANKO VEBER:</speaker>

               <p>Hvala za besedo, predsednik in lep pozdrav vsem. V uvodu bi želel poudariti, da smo
               si v Združeni listi socialnih demokratov ves čas izvajanja nacionalnega programa
               izgradnje avtocest prizadevali za gradnjo avtocestnega omrežja z uporabo predvsem
               najkvalitetnejših virov, torej namenskih sredstev in cestnin.</p>
            </sp>
            <sp xml:id="SDZ3-Redna-34-2004-02-26.sp190">

               <speaker>PREDSEDNIK BORUT PAHOR:</speaker>

               <p>Mir v dvorani, prosim!</p>
            </sp>
            <sp xml:id="SDZ3-Redna-34-2004-02-26.sp191">

               <speaker>JANKO VEBER:</speaker>

               <p>Žal se je na teh dveh področjih dogajalo marsikaj, predvsem na področju cestnin smo
               se srečevali v toku izgradnje avtocestnega omrežja z najrazličnejšimi idejami. In te
               so seveda pripeljale do tega, da imamo danes na avtocestnem omrežju zelo nedefiniran
               cestninski sistem. Seveda bi bil najprimernejši vendarle tisti, ki omogoča plačevanje
               po prevoženem kilometru in to je še vedno eden od ciljev, ki jih zasledujemo v naši
               stranki. In zato menimo, da se bodo vsi ukrepi, ki bodo peljali v to smer, približali
               temu, da bo avtocestni sistem zgrajen resnično s čimbolj realnimi in kvalitetnimi
               viri. Danes ugotavljamo, po teh podatkih, ki jih imamo do leta 2002 iz gradiv za
               resolucijo o nacionalnem programu izgradnje avtocest, informacijo, da je cestnina
               pravzaprav nekje realizirana v višini vsega 77%. Seveda tudi sam bencinski tolar kot
               namenski vir ni v celoti sledil pričakovanjem oziroma načrtovanim zneskom. Ta je bil
               dosežen vsega v višini 75%. In če k temu prištejemo tudi dejstvo, da se je dolžina
               avtocestnega omrežja tokom izgradnje podaljševala in da so bili tudi postopki za
               umeščanje avtocestnega omrežja v prostor iz leta v leto zahtevnejši, vidimo, da je to
               pripeljalo do tega, da je zmanjkalo kvalitetnih virov za sledenje ustrezne dinamike
               izgradnje avtocestnega omrežja.</p>
               <p>Zato se nam zdi najpomembnejše dejstvo to, da se je poskušalo pri oblikovanju
               predloga resolucije o nacionalnem programu izgradnje avtocest poiskati predvsem nov
               kvaliteten vir, ki bo omogočal hitrejšo dinamiko izgradnje avtocestnega omrežja, kot
               pa če bi se omejili zgolj na bencinski tolar, cestnine in zadolževanje tako doma, kot
               v tujini. Zato seveda menimo, da je kot glavni vir izdajanje vrednostnih papirjev ena
               od tistih rešitev v tej resoluciji, ki naj bi omogočala tudi realno izgradnjo
               avtocestnega omrežja v rokih, ki so nekako zapisani, ki so prelomni, če jim tako
               rečemo v letu 2007 in letu 2013 ter seveda dodatni program, ki se naj bi izvajal po
               letu 2013. Ob tem bo potrebno poravnavati tudi že nastale obveznosti pri izgradnji
               avtocestnega omrežja. In seveda tudi tukaj, v tej resoluciji je predviden vir,
               vrednostni papirji kot tisti, ki naj bi reševali ta problem. Zato je verjetno res
               pomembno slediti dejstvu, da se zmanjšuje interes za vlaganja v banke in da se bo
               ponudba infrastrukturnih vrednostnih papirjev na trgu pojavila tudi s sprejemom
               resolucije in to pomeni tudi premik v načinu varčevanja v naši državi in želimo si
               seveda, da bi ta način in to varčevanje potekalo čim bolj v smeri predvidenih
               sredstev, ki so zapisana v tej resoluciji. Veliko polemik pri resoluciji je odprl
               predvsem tudi dodatni progam. Nekaj dodatnega programa je predlagala že vlada oziroma
               predlagatelj že v samem začetku. Oblikovanje dodatnega programa pa seveda se je
               poskušalo doseči tudi ali z amandmaji ali z razpravami tudi na odboru za
               infrastrukturo. Menimo, da je bilo včasih mogoče celo preveč pozornosti danega
               dodatnemu programu in premalo osnovnemu; pa vendar, kompromisna rešitev, ki je tudi
               predlagana kot amandma na amandma s strani vlade, torej na gradivo oziroma predlog
               resolucije, kot ga je oblikoval odbor za infrastrukturo, je mogoče tisti sprejemljiv
               kompromis, ki rešuje nekako nakazane smeri v tem dodatnem programu, torej nakazane
               smeri predvsem v tem smislu, da se tudi območja in regije, skozi katere ne poteka
               osnovni avtocestni križ, čim prej navežejo na to omrežje in s tem seveda omogočimo
               tudi hitrejši razvoj teh območij. Namreč, dejstvo je, da interes kapitala je, da
               vlaga v območja oziroma se poskuša vložiti v območja, kjer je seveda pričakovati čim
               hitrejše oplemenitenje teh sredstev in zagotovo je za to pomembno, da bo ta dodatni
               programtudi postal veliko bolj realno načrtovan v nadaljevanju, kot je trenutno
               zapisan v resoluciji, ko niti nimamo še natančno umeščenih tras v prostor niti
               nenazadnje zagotovljenih povsem konkretnih finančnih virov.</p>
               <p>Tako menimo, da nikakor ne smemo dovoliti tega, da bi se izven avtocestnega križa
               zgodil zastoj razvoja teh območij, teh regij in zato seveda bomo podprli amandma na
               amandma vlade, ki nekako vendarle nakazuje hitrejše reševanje tudi teh območij.
               Hvala.</p>
            </sp>
            <sp xml:id="SDZ3-Redna-34-2004-02-26.sp192">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Veber.Kolega Lenko bo predstavil stališče poslanske skupine
               DeSUS, za njim pa kolega Podobnik.</p>
            </sp>
            <sp xml:id="SDZ3-Redna-34-2004-02-26.sp193">

               <speaker>JOŽE LENKO:</speaker>

               <p>Hvala za besedo, gospod predsednik. Pozdravljam ministra in direktorja Darsa,
               kolegice in kolegi poslanci! V poslanski skupini Demokratične stranke upokojencev
               pozitivno ocenjujemo predlagano resolucijo o nacionalnem programu izgradnje avtocest
               v Sloveniji. Resolucija je dovolj sistematična in pregledna, da odpravlja konfuznost,
               ki zaradi veliko aktov, sprejetih na tem področju, vlada. Kljub temu imamo na
               resolucijo nekaj pripomb. Glede na to, da vsak državljan primakne kar nekaj tolarjev
               za izgradnjo avtocest, te ne morejo biti izgrajene le za manjšinski del državljanov.
               Potreben je uvid, da v Sloveniji potrebujemo tudi nacionalni program za izgradnjo
               državnih cest, ki bodo državljane geografsko bolj odmaknjenih območij priključile na
               avtocestni križ. Podatek, da bo ob avtocestnem križu v naslednjih letih živelo 250
               tisoč državljanov, je dovolj zgovoren in govori v prid predlaganemu. Pri tem ne
               gledamo samo na ekonomsko dimenzijo za enakomeren gospodarski razvoj, h kateremu,
               vsaj po besedah sodeč, vsi stremimo. Gre tudi predvsem za večjo varnost v prometu.
               Prav zaradi tega smo z odobravanjem sprejeli novico, da je vlada včeraj na seji
               sprejela dopolnila k dopolnjenemu predlogu resolucije, s katerim je v predlog vrnila
               odseke hitrih cest Dravograd-Velenje-Arja vas, Koper-Dragonja in navezovalnih cest
               Šentvid-Kasaze, južna obvoznica Ljubljane in avtocesto Slivnica-Pesnica. Poleg tega
               menimo, da bi država morala izdelati tudi strategijo prometne politike, že zaradi
               tega, da bi se natančneje določili roki izgradnje za posamezne odseke, saj so le-ti
               prekoračeni že v taki meri, da se postavlja vprašanje smiselnosti njihove odločitve.</p>
               <p>Na primer že deset let čakamo na predor Trojane, na odsek Trojane-Blagovica in tako
               naprej. Nadalje odsek Vipava-Rebrnice, ki bi ga morali po prvotnih planih uživati že
               pred nekaj leti, dela so v teku, pobočja hribov zatorej gola, vemo pa, da je področje
               izpostavljeno vetru ki ob najmanjšem deževju ali sneženju naredijo cesto smrtno
               nevarno. In glede na podatek, da se večina tovornjakov, kljub avtocesti do južne
               Primorske, še vedno poslužuje te trase, si lahko predstavljate, kolikšni nevarnosti
               smo vsakodnevno izpostavljeni vsi uporabniki te ceste.</p>
               <p>Nadalje smo v poslanski skupini DeSUS mnenja, da bi bilo potrebno vzporedno za
               izgradnjo avtocestnega križa graditi, kot je že bilo prej tudi nekaj omenjeno, tudi
               tako imenovane napajalne ceste, ki bodo vodile iz notranjosti na avtocesto. Glede na
               to, da se kredit v veliki meri odplačuje s cestninami, bi ta povečani inkaso za
               izgradnjo napajalnih cest vodil k doslednejši uresničitvi finančnega načrta.</p>
               <p>Ko smo že pri cestninah, v zvezi z njim vlado pozivamo, naj čimprej poenoti njihovo
               pobiranje in naj pri tem upošteva načelo pravičnosti. Zopet bomo opozorili na
               številčne cestninske postaje, ki ne dopuščajo zadostno pretočnost po slovenskih
               avtocestah. Potrebno bi bilo tudi dobro premisliti, kakšen način cestninjenja bi bil
               za Slovenijo najprimernejši.</p>
               <p>Kljub tem pripombam v poslanski skupini Demokratične stranke upokojencev podpiramo
               sklep odbora za sprejem resolucije, v skladu z nadaljnjimi pripombami pa pričakujemo,
               da se bo resolucija tudi dosledno izvajala. Hvala lepa.</p>
            </sp>
            <sp xml:id="SDZ3-Redna-34-2004-02-26.sp194">

               <speaker>PREDSEDNIK BORUT PAHOR:</speaker>

               <p>Hvala lepa, kolega Lenko. Sedaj bom dal besedo kolegu Janezu Podobniku. Predstavil
               bo stališče poslanske skupine Slovenske ljudske stranke. Prosim.</p>
            </sp>
            <sp xml:id="SDZ3-Redna-34-2004-02-26.sp195">

               <speaker>JANEZ PODOBNIK:</speaker>

               <p>Hvala za besedo, gospod predsednik. Kolegice in kolegi, gospod minister s sodelavci.
               V Slovenski ljudski stranki bomo podprli sprejem resolucije o nacionalnem programu
               izgradnje avtocest. Menimo, da je danes za državni zbor pomemben dan in da bomo na
               koncu, ko bomo v kasnih večernih urah ta dokument sprejemali, da bomo to naredili s
               prepričanjem in z mirno vestjo.</p>
               <p>Danes živimo v kompleksnem svetu in že čez nekaj mesecev, ko bomo postali velik del
               evropske mreže, bodo morale biti naše poteze še toliko bolj domišljene. Avtoceste nas
               povezujejo v veliko vseevropsko prometno mrežo in od nas samih je odvisno, koliko
               bomo znali to veliko razvojno vrvenje, ta velik evropski izziv sprejeti in obrniti
               sebi v prid, v prid slovenskim državljankam in državljanom. Zato je po mnenju
               Slovenske ljudske stranke treba z gradnjo avtocest nadaljevati, se še naprej
               povezovati z Italijo, Avstrijo in Madžarsko in posebno pozornost nameniti tudi
               povezavam s Hrvaško.</p>
               <p>Pred nami je predlog novega nacionalnega programa gradnje avtocest, tretjega,
               zadnjega in tokrat najbolj domišljenega in realnega. Ta dokument je zaposloval vlado,
               koalicijo, strokovne službe in lokalne skupnosti zadnje mesece. V ta program je bilo
               prav v zadnjem obdobju vgrajenih še nekaj krajših cestnih odsekov. Bistvo tega
               programa pa je gotovo uskladitev rokov izgradnje z realnimi možnostmi in s
               prenovljenim, drugačnim načinom financiranja gradnje.</p>
               <p>Predlog novega nacionalnega programa gradnje avtocest vsebuje tudi prilagojen
               pristop k financiranju izvajanja programa. V osnovi sledi usmeritvi prometne politike
               Evropske unije, da morajo gradnjo in vzdrževanje prometne infrastrukture v čim večji
               možni meri plačati uporabniki. Desetine vrhunskih evropskih ekonomistov, gradbenikov
               in drugih strokovnjakov so namreč empirično nedvoumno dokazali, da le plačevanje
               povzročenih stroškov vodi do učinkovite rabe prometne infrastrukture. In to mora biti
               tudi naš cilj, kajti preprosto ni zastonj cest, pač pa so le ceste, ki jih plačajo
               vsi davkoplačevalci, in so ceste, ki jih plačujejo samo tisti, kijih uporabljajo. Po
               mnenju Slovenske ljudske stranke je ta drugi pristop bolj pravičen in pošten. In temu
               je treba prilagoditi tudi cestninski sistem na naših avtocestah, ki mora temeljiti na
               sodobni tehnologiji pobiranja cestnine v prostem prometnem toku Pri zasnovi
               financiranja projekta se takšna usmeritev pozna v načinu financiranja projekta, kjer
               se povečuje delež kreditov, ki jih bodo prek plačevanja cestnine odplačali
               uporabniki. Boljše ocene tveganja, ki jih v zadnjih letih dobiva Slovenija, pa
               znižujejo zahtevane obrestne mere, mogoče pa je dobiti tudi dolgoročni kapital z
               dospelostjo 30 let, kar je bila pred desetimi leti samo utopija. Zaradi nižjih
               obresti in daljše ročnosti pa je ekonomsko upravičeno povečati delež dolžniškega
               kapitala pri gradnji. Poleg tega ta program predvideva tudi refinanciranje manj
               ugodnih kreditov, in to bo znižalo skupne stroške programa, ki upoštevajo tudi znesek
               obresti.</p>
               <p>Spoštovane kolegice in kolegi, slovenske avtoceste so projekt večih generacij, saj
               bo to omrežju svojemu namenu služilo še čez več kot 30, 40 ali 50 let. Zato je po
               mnenju Slovenske ljudske stranke prav, da tudi takratni uporabniki prispevajo svoj
               delež h gradnji.</p>
               <p>Rad bi spregovoril tudi nekaj besed o dopolnilih k predlogu nacionalnega programa
               gradnje avtocest. Imenovali smo ga dodatni program.</p>
               <p>Koroška - bo po dokončanju osnovnega programa ena prometno najbolj odrezanih regij v
               Sloveniji. Hitra cesta Dravograd-Arja vas pa bo pomenila in bi pomenila, če bo
               sprejeta, nujno povezavo te regije na avtocestni sistem, hkrati pa tudi povezavo s
               sosednjo avstrijsko Koroško, kar bo zelo pomembno po vstopu Slovenije v Evropsko
               unijo.</p>
               <p>Ta cesta je zelo pomembna tudi za Velenje, ki je peto največje v Sloveniji z močno
               razvito industrijo. Razvoj le-te pa bo znatno ogrožen, če ne bomo zgradili ustrezne
               prometne povezave med Velenjem in Arjo vasjo.</p>
               <p>Hitra cesta Koper-Dragonja je pomembna predvsem zaradi preusmeritve tranzitnega
               prometa proti Istri z obalne ceste na to vzporedno hitro cesto. Na ta način bomo
               slovensko obalo razbremenili tranzitnih in prometnih tokov in ji tako omogočili
               hitrejši, predvsem pa turistični razvoj.</p>
               <p>Sledi posodobitev prometne povezave v smeri proti Ribniški dolini in Kočevskem.
               Nekaj je bilo o tem že povedano. Na cesti med Pijavo Gorico in Lavrico je vsak dan v
               povprečju več kot 8 tisoč vozil, od Lavrice proti Ljubljani pa ti prometni tokovi
               postanejo tako rekoč nevzdržni. Zato pritrjujemo, da je potrebno na tem področju
               zgraditi ustrezno navezovalno cesto med Pijavo Gorico in ljubljanskim avtocestnim
               obročem. Ta navezovalna cesta bi prebivalcem Ribniške doline in Kočevskega omogočila
               hitrejši vstop v Ljubljano, Lavrici in ostalim krajem pa omogočila širitev ob
               zdajšnji cesti.</p>
               <p>Zadnja od navezovalnih cest, ki je tudi v vladnih dopolnilih in bo dobila našo
               podporo, pa je cesta Povodje-Stanežiče.</p>
               <p>Avtocesta Ljubljana-Kranj, ki je bila zgrajena v začetku 80 let in je žal takrat
               obšla škofjeloško področje, zato je ta navezovalna cesta ključnega pomena za
               razbremenitev obstoječe cestne mreže, zaradi naraščajočega dnevnega tranzita iz
               Škofje Loke in okolica proti Ljubljani. Hkrati pa je tudi navezava Poljanske in
               Selške doline na avtocestni sistem pa tudi Primorske.</p>
               <p>Ob tem bi vas želel opozoriti, da ceste v tem tako imenovanem dodatnem programu niso
               tiste ceste, ki bi jih začeli graditi že jutri, to moramo danes vedeti, ko jih bomo
               pač v amandmajski obliki podprli ali pa ne. To so strateške usmeritve, na podlagi
               katerih lahko pristojni organi začnejo s postopki umeščanja tras v prostor. Imamo
               izkušnje iz 90-ih let, ko smo morali začeti s pospešenim umeščanjem avtocest v
               prostor in je bilo za to potrebnih več let, več kot 5 let. Dobre rešitve, ki
               prinesejo tehnično kvalitetno cesto, ob optimalnih stroških gradnje in ob upoštevanju
               vseh zahtev,ki jih postavlja prostor, na katerem cesta teče, pa zorijo in to vrsto
               let. Zato je prav, da s sprejemom predlaganih vladnih dopolnil te postopke začnemo.
               Finančna rokovna konkretizacija teh projektov pa bo stvar prihodnjih odločitev, tudi
               naših kolegov v naslednjih mandatih.</p>
               <p>Opozarjam še na naslednje. Če bomo imeli te ceste ob odločanju o začetku gradnje že
               umeščene v prostor, bomo lahko zelo natančno vedeli, koliko bodo znašali stroški
               gradnje in kdaj jih bo mogoče dokončati, s tem pa bo odločitev lažja, predvsem pa
               bolj pretehtana.</p>
               <p>Zaključujem s tem, da ponovno povem, da v Slovenski ljudski stranki podpiramo sprejem
               novega nacionalnega programa skupaj s predlaganimi dopolnili, to pa zato, ker menimo,
               da je notranja prometna varnost in povezanost države in vpetost v evropske prometne
               mreže ključna za strateški gospodarski razvoj države - brez sodobnih prometnic ni
               razvoja. Mi se zavzemamo za razvoj, za nova delovna mesta, za nove možnosti, zato je
               tudi naša podpora. Hvala lepa.</p>
            </sp>
            <sp xml:id="SDZ3-Redna-34-2004-02-26.sp196">

               <speaker>PREDSEDNIK BORUT PAHOR:</speaker>

               <p>Hvala lepa, kolega Podobnik. Sedaj bo stališče poslanske skupine Slovenske
               demokratske stranke predstavil kolega Jože Tanko, za njim bo dobil besedo kolega
               Diaci najprej pa kolega Jože Tanko. Prosim, imate besedo.</p>
            </sp>
            <sp xml:id="SDZ3-Redna-34-2004-02-26.sp197">

               <speaker>JOŽE TANKO:</speaker>

               <p>Hvala za besedo. Vsem želim dober večer! Sprejemanje resolucije o nacionalnem
               programu izgradnje avtocest je v zaključni fazi in tej resoluciji tako z vidika
               sistematičnosti kot preglednosti nimamo česa očitati in je bistveno boljša kot vsi
               dosedanji avtocestni programi. To je dokaj realen dokument, ki je zelo nazoren, tako
               finančno kot tudi časovno, in definira izgradnjo avtocestnega programa in daje realno
               upanje, da bo ta program v načrtovanih časovnih okvirih tudi realiziran. Tehnično
               gledano je to najboljši, najpreglednejši in najbolj sistematičen nacionalni program,
               ki smo ga dobili na poslanske klopi v tem mandatu. Če ga primerjam z nacionalnim
               energetskim programom, potem, recimo, tam manjkajo vse najpomembnejše preglednice,
               priloge, ki se nanašajo na potreben obseg, vrsto virov, dinamiko finančnih virov, na
               lokacije vlaganj, na vsebino vlaganj in podobno. V primeru nacionalnega programa
               izgradnje avtocest gre za največji investicijski projekt te države, ki bo dolgoročno,
               se pravi, vsaj še deset let predstavljal približno 6 do 8% državnega proračuna. In
               ker gre za velik program, bi upravičeno pričakovali, da bi bil danes tu tudi
               predsednik vlade, kot je morda v marsikateri drugi državi to običaj, kajti danes
               sprejemamo pomembno reformo, mislim da kar eno ključnih reform.</p>
               <p>Kljub vsem tem dobrim karakteristikam pa ima ta program po mojem mnenju tudi
               nekatere pomanjkljivosti, na katere bi rad opozoril, za katere mislim, da so pomembne
               in niso v zadostni meri obdelane ali pa so morda celo izpuščene v tem programu. Ne
               nanašajo pa se te pripombe samo na ta mandat, ampak del teh pripomb zadeva tudi sam
               koncept, sam pristop gradnje avtocest v širšem obdobju oziroma v celotnem obdobju
               izgradnje.</p>
               <p>Prvo, kar na nek način manjka v tem programu, je ocena vpliva lastninjenja Darsa na
               ceno avtocestnega programa. Kot veste, smo pred dvema mesecema ob burni razpravi v
               državnem zboru, ob nasprotovanju naše stranke in tudi opozicije sprejeli zakon o
               preoblikovanju Darsa, ki se je iz javnega podjetja preoblikoval v gospodarsko družbo
               in v katerem bo lahko do 49% zasebnega kapitala. To pomeni, da se bodo slej ko prej
               začeli iz avtocestnega programa izdvajati dobički, ki se bodo razdeljevali lastnikom.
               Za višino v obliki dobička izločenih sredstev iz avtocestnega programa se bo
               avtocestni program podražil. Dodaten problem tega preoblikovanja je tudi
               nedoločenost, nedorečenost obeh pogodb, tako tiste o izvajanju finančnega inženiringa
               kot tudi koncesijske pogodbe o upravljanju avtocest in hitrih cest. Pogodbi sklepata
               vlada in Dars, nimata pa v zakonu opredeljenih nobenih posebnih rokov trajanja, niso
               določene provizije, niso določeni normalni donosi kapitala in nad Darsom tudi ni več
               parlamentarnega nadzora. Vse se zapira in odmika javnosti. Gre pa, kot sem povedal že
               v uvodu, za daleč največji projekt države. In potrebno bo zagotoviti vsaj še
               približno 10 milijard evrov. Vendar gre pri finančnem inženiringu za provizije tako
               na vhodu kot na izhodu. In to so provizije med dvemi in štirimi odstotki, verjetno,
               in pa normalni kapitalski donos, ki ga bo dobival Dars, pa je običajen, tam okrog
               desetih odstotkov. Skratka, gre za velika sredstva, ki niso definirana.</p>
               <p>Druga stvar, ki se je na nek način tudi ne moremo izogniti, je tudi ocena, da je na
               rešitve v avtocestnem programu v veliki meri vplivala tudi gradbena operativa, in
               tako so v nekaterih primerih izbrani tehnično zahtevni, tudi elegantne in impozantne
               rešitve, ki pa so na koncu tudi drage. In vemo oziroma lahko predpostavljamo, da je
               na teh dragih odsekih ta slovenska gradbena operativa tudi trenirala in se morda tudi
               pripravljala za izvajanje projektov v bodočnosti tudi na kakšnih drugih lokacijah,
               oziroma v drugih državah.</p>
               <p>Naslednja stvar, kar je, je tudi neenakomeren standard tistih, ki so dobili
               avtoceste, kajti do sedaj je bila povsod izvedba avtocest oziroma se je izvajala
               izgradnja avtocest tako, da se je poleg avtoceste gradila še vzporedna cesta. V novem
               konceptu pa so nekateri odseki, vsaj eden je tak, ki te izbirne oziroma vzporedne
               ceste nima, in to povzroča velike probleme in mislim tudi upravičene proteste tistih,
               ki se jim želi zaračunavati to cestnino. To je na nek način do vseh predhodnih
               ukrepov nepošteno in tudi nedopustno. In kar tako nenadoma, brez utemeljenega
               razloga, mislim, da ni smiselno, da se spremeni koncept in se ene uporabnike cest
               postavi v neenakopraven položaj.</p>
               <p>Naslednja stvar, ki je tudi problematična, je politika, oziroma tudi režimi
               cestninjenja. To izhaja delno tudi iz načina oziroma iz pristopa k gradnji teh
               avtocestnih koridorjev, petega in desetega, ker so se ti odseki, ki smo jih gradili,
               razdrobili - na ne vem, pet odsekov, vendar ločeno - in na koncu je bilo treba vsak
               tak odsek zapreti s cestninsko postajo. In zato imamo tudi teh čelnih cestninskih
               postaj bistveno več kot vtistih državah, kjer so ceste gradili koncesionarji. Poleg
               tega pa imamo vse možne kombinacije cestninskih sistemov, tako odprtega, zaprtega,
               elektronskega in še ne vem kakšnega. To se pravi, to je mnogo preveč in mnogo
               predrago za tako majhno državo in za tako kratko omrežje avtocest, kot ga ima
               Slovenija.</p>
               <p>Naslednji problem je tudi izginjanje bencinskega tolarja iz avtocestnega programa.
               To je povzročilo nadomeščanje zastonjskih sredstev, ki smo jih državljani zbirali ob
               plačevanju goriva, in ta sredstva, ki so izginjala in se namenjala za druge projekte,
               za druge reforme, so se nadomeščala z dražjimi domačimi in tujimi krediti in to je
               tudi prispevalo svoj delež k podražitvi avtocestnega programa. Ena od pomembnih
               stvari oziroma od poudarjenih prednosti ki so jih poudarjale vse garniture, ki so se
               ukvarjale s prometno politiko in gradnjo avtocest, in to vladne kot tudi resorne, je
               bila tudi vedno razlaga, da avtoceste vplivajo na skladen regionalni razvoj in da
               bodo omogočale skladnejši regionalni razvoj. Vendar počasi spoznavamo, da se dogaja
               prav nasproten proces, da je avtocestni križ povzročil prav največje prerazporejanje
               razvojnih možnosti, zaradi česar so se odpisala cela področja, velika tudi več kot
               1000 kvadratnih kilometrov. Potovalni časi se niso skrajšali, ceste so ostajale slabe
               in z vsemi dosedanjimi ozkimi grli. Prišlo je do bežanja delovnih mest na področja ob
               avtocestah in v večja urbana središča. Velika je bila dnevna migracija in kljub
               izrazitemu upadanju prebivalstva na podeželju beležimo na vseh teh ključnih vozliščih
               bistven porast prometa, tudi 10, 15, 20% letno je ta prirast. Se pravi, da je ta
               gradnja avtocestnega omrežja povzročila pravzaprav nasproten učinek in neskladen
               regionalni razvoj. In imamo torej področja, ki so brez primerne povezave, ki so
               izločena, lahko jim rečemo tudi, da so izobčena in jim je onemogočen enakopraven
               razvoj. Nekatera področja potrebujejo le manjši poseg, da bi se priključila na
               avtocestno omrežje in s tem bi se razmere bistveno izboljšale. Potovalni časi bi se
               bistveno znižali, tudi za 20, 30 morda celo več odstotkov, odpravili bi se zastoji in
               pa tudi bistveno bi se povečala kvaliteta življenja v tistih krajih, ki so ob ozkih
               grlih, precej ali pa bistveno bi se izboljšala tudi varnost prometa. Če smo tam, kjer
               je avtocesta presekala ali križala, recimo, nižje rangirano občinsko cesto, zgradili
               ustrezen priključek, bi si to zaslužili tudi prebivalci teh velikih področij,
               obširnih področij, ki se na avtocestno omrežje navezujejo prek državnih cest in te
               državne ceste so ponavadi pravzaprav edine povezave z avtocestnim omrežjem. Žal so
               bile vse dosedanje pobude, da se uredijo oziroma odpravijo ti komunikacijski problemi
               zavrnjeni, niso naleteli na razumevanje, bilo je celo veliko aktivnega nasprotovanja,
               pa čeprav gre v bistvu za drobiž v primerjavi s ceno avtocestnega programa. Zato sem
               tudi zadovoljen, da je vlada nadgradila moj ali pa naš amandma z najkritičnejšimi
               odcepi in odseki glavnih cest, s čemer bo omogočeno enakopravnejše vključevanje teh
               predelov v življenje Slovenije. Eno takih področij, ki je bilo do sedaj pozabljeno od
               vseh garnitur, vseh vladnih garnitur, je tudi ribniško-kočevsko področje. Moram reči,
               da ne pričakujemo veliko od avtocestnega programa, pričakujemo pa spodoben
               priključek, s čimer bi se izognili najbolj obremenjenima naseljema Škofljici in
               Lavrici. Ta odsek ima 17.000 do 18.000 dnevnega prometa BDP v normalnih dnevih in to
               je precej več kot ima tudi marsikateri odsek avtoceste ali hitre ceste. In zato je
               nedopustno, da bi ga obšli v slovenskem projektu stoletja, prav tako kot nekatere
               druge odseke, če omenimo samo koroški pa tudi še kakšen na Primorskem in še v kakšnem
               drugem predelu - Bela krajina - bi si zaslužili takšno pozornost.</p>
               <p>Včasih se moramo vprašati, za koga lahko trošimo cestni denar: ali za tranzitnike, za
               državljane tujih držav ali pa za državljane te države. In vsi, ki bomo našli primeren
               odgovor na to vprašanje, bomo zagotovo tudi podprli amandmaje, ki so jih vložili
               poslanci in vlada k resoluciji nacionalnega programa. Hvala.</p>
            </sp>
            <sp xml:id="SDZ3-Redna-34-2004-02-26.sp198">

               <speaker>PREDSEDNIK BORUT PAHOR:</speaker>

               <p>Hvala lepa, vam, kolega Jože Tanko. Sedaj bo stališče poslanske skupine Stranke
               mladih predstavil kolega Marko Diaci, za njim pa kolega Barovič. Najprej kolega Marko
               Diaci.</p>
            </sp>
            <sp xml:id="SDZ3-Redna-34-2004-02-26.sp199">

               <speaker>MARKO DIACI:</speaker>

               <p>Lep pozdrav vsem prisotnim. V množici preteklih razprav in diskusij glede izgradnje
               avtocestnega omrežja v Sloveniji je bil do sedaj največkrat podan argument, ki je
               govoril za avtocestne povezave, argument razvoja in povezovanje različnih delov
               Slovenije v integrirano celoto. Poleg tega se od časa do časa pojavi še argument
               prometne varnosti in ohranitve dragocenih človeških življenj. Oba argumenta nedvomno
               držita.</p>
               <p>V Stranki mladih Slovenije pa nas veseli, da se je v zadnjem času pričelo govoriti
               tudi o širših vplivih tako obsežnega projekta, kot je izgradnja avtocestnega omrežja.
               Ob tem mislimo predvsem na izrazito ugodne prilivajoče se učinke vlaganj na ostale
               sektorje nacionalnega gospodarstva. Gre za tako imenovane multiplikativne in
               akcelatorske oziroma pospeševalne učinke vlaganj v infrastrukturo, na povečanje
               investicij in proizvodnje v ostalih gospodarskih panogah, povečanje splošne stopnje
               zaposlenosti, rasti BDP. Slednji učinki pridejo še posebej do izraza v razmerah
               pričajočega gospodarstva oziroma v razmerah, ko privatni sektor ne zmore zagotoviti
               dovolj veliko povpraševanje, povpraševanje iz tujine pa je prešibko, da bi sledilo
               zahtevam želene domače gospodarske rasti. Glede na dogajanje v zadnjih letih tako na
               domačih kot na svetovnih trgih kaže, da bodo države, ki bodo še imele podzaposlene
               resurse, jih bodo lahko uporabile za spodbujanje sicer šibke gospodarske rasti, rasle
               hitreje kot zrela gospodarstva, ki omenjenega manevrskega prostora nimajo več na
               voljo.</p>
               <p>V Stranki mladih Slovenije smo prepričani, da ima prek investicijskih projektov v
               gospodarsko infrastrukturo, kot so avtoceste, državne ceste, energetsko in železniško
               omrežje, možnost okrepljene rasti tudi Slovenija. Slednje je analiza avtocestnega
               programa med leti 1994 in 2003 že dokazala. Posebej izstopajoč je primer iz leta
               2001, ko je vlada pričela varčevati prav na investicijskih projektih in znižala delež
               letnih vlaganj v avtocestno gradnjo z 1,9% BDP v letu 2000 na 1,28% BDP v letu 2001
               oziroma z 71 milijard tolarjev na 57 milijard tolarjev. Rezultat takšnega varčevanja
               je bil vpad rasti agregatnega investiranja iz 18,9% na 3,7% letne oziroma 25,1%
               BDP-ja. Posledično smo zabeležili težave tudi v ostalih sektorjih in padec
               gospodarske rasti s 5,2% letno v letu 1999 in obsega 2,9% v letih 2001 in 2002. V
               Stranki mladih Slovenije se zavedamo, da zgolj vlaganje v javno infrastrukturo ne
               more nadomestiti izpada privatne ekonomske aktivnosti, je pa zagotovo blagodajen
               mehanizem v času recesije, ravno na te vzvode opozarja tudi večina vladnih
               dokumentov.</p>
               <p>V predlogu resolucije o nacionalnem programu izgradnje avtocest so nam bili
               predstavljeni pozitivni učinki pretekle gradnje, v predhodnih razpravah pa smo lahko
               slišali tudi manj lepo plat preteklega avtocestnega investiranja. Gre za izrazito
               neenakomernost letnih vlaganj od 0,9% BDP v letu 1995 do skoraj 2% v letu 2000.
               Takšna izrazita nihanja povzročajo določene ekonomske sektorske šoke, ki spodjedajo
               optimalne učinke tovrstnih spodbujevalnih instrumentov. Ob tem ni odveč ugotovitev,
               da tako pretiravanje v eno skrajnost kot pretiravanje pri varčevanju ne vplivata
               dobro. Analiza kaže, da je trenutno točka optimalnosti vlaganj slovenskega
               gospodarstva oziroma tako imenovana absorbcijska sposobnost avtocestnega sektorja
               okoli 1,6% BDP letno, kar trenutno znaša okoli 400 do 450 milijonov evrov. Ob tem je
               mogoče doseči največjo marginalno povečanje učinka na BDP ob vložku ene enote in
               hkrati še vzdrževati razmerje vzdržnega financiranja brez pritiska na inflacijo.
               Omenjena enakomernost in stabilnost letnega investiranja je bila podlaga tudi za
               pripravo nove resolucije o nacionalnem programu izgradnje avtocest, kjer lahko
               vidimo, da se ti zneski vlaganj gibljejo enakomerno.</p>
               <p>Ker se pričakuje, da bo glavnina del na avtocestnem programu opravljena do leta 2010,
               je iz tabele predlogov resolucije NPIA razvidno, da letne kvote po tem letu pričnejo
               upadati. Logično razmišljanje nam pove, da je takšno krčenje letnih investicij sicer
               normalno, toda dovolj postopno, da ne bo izzvalo pretiranih ekonomskih sektorskih
               šokov. Kljub temuv Stranki mladih Slovenije menimo, da bi bilo dobro del tega
               spodbujevalnega mehanizma pustiti pri življenju tudi po dograditvi glavnih
               avtocestnih žil in postopoma na glavno ožilje priključevati tudi ostale dele naše
               države, ki bodo tako lažje zaživeli. Ob tem se nam predlog dodatnega programa zdi
               povsem smiseln, ker se tako imenovane druge želje porajajo kot priložnost in ne kot
               cokla slovenske prihodnosti. Navezava podregij na avtocestni križ je po našem mnenju
               logično nadaljevanje po dokončanju osnovnega avtocestnega križa. Razlika od 1,6% BDP
               optimalnega obsega letnih vlaganj bi lahko bila tudi potem usmerjena v razvoj,
               povezovanje in integriranje posameznih, sedaj skoraj popolnoma osamelih in odrezanih
               delov Slovenije v skupno celoto, ki prav tako plačuje izgradnjo avtocest.</p>
               <p>V Stranki mladih Slovenije pri izgovorih vlade na področje pobiranja cestnin želimo
               povsem jasno povedati, da nasprotujemo neenakopravnemu pobiranju cestnin, ki se ga
               vlada izredno spretno poslužuje v zadnjih letih. Smotrno bi bilo načelo: plačaš
               kolikor prevoziš. Še bolje pa bi bilo, da bi ljudi stimulirali z uporabo avtocest z
               drugačnimi prijemi, kot je sedanje stanje, ko je slalom z avtoceste brez plačila
               cestnine prek vzporednih cest nazaj na avtocesto postal že nacionalni šport. In
               seveda, to je povsem racionalno ravnanje. Hkrati bi z razbremenitvijo državnih cest
               tudi zmanjšali stroške vzdrževanja le-teh, kar tudi ni nepomembna postavka.
               Preusmeritev tovornjakov na tranzit z vlakom pa je ravno pričakovani odziv na višje
               cestnine le teh, kar bo poleg ekološko sprejemljivega tranzita neposredno pozitivno
               vplivalo na poslovanje slovenskih železnic, ker ob vsakoletnem krpanju izgub iz
               državnega proračuna predstavlja neposreden prihranek, zagotovo večji od priliva do
               sedaj pobranih cestnin iz tega naslova.</p>
               <p>Naj sklenem z mislijo, da konstruktivno delovanje ni destruktivno rušenje celote,
               ampak lahko pomeni tudi prek marginalnih izboljšav doseganje sinergijsko izboljšane
               celote. Sedanji predlog nacionalnega programa gotovo ni idealen, je pa nedvomno
               bolje, kot je sedanje stanje. Je pa naša podpora odvisna od nadaljnje razprave in
               usode amandmajev. Hvala.</p>
            </sp>
            <sp xml:id="SDZ3-Redna-34-2004-02-26.sp200">

               <speaker>PREDSEDNIK BORUT PAHOR:</speaker>

               <p>Hvala lepa, kolega Diaci. Kolega Baroviča ni v dvorani, tako vabim kolegico Mario
               Pozsonec. Želeli ste predstaviti stališče, kolegica Pozsončeva? Prosim. Potem pa bomo
               prešli na razpravo vseh kolegic in kolegov o predlogu resolucije v celoti. Prosim,
               imate besedo.</p>
            </sp>
            <sp xml:id="SDZ3-Redna-34-2004-02-26.sp201">

               <speaker>MARIA POZSONEC:</speaker>

               <p>Hvala lepa. Lep pozdrav vsem prisotnim! Tam na koncu države, kjer ni železniških
               tirov, ni hitrih cest, ni avtocest, z velikim zanimanjem oziroma z grenkobo
               spremljamo vsakoletne rebalanse izgradnje avtocest.</p>
               <p>Aktualni državni zbor drugega sklica je na svoji seji 22. aprila 1993 naložil vladi,
               naj pripravi program pospešene izgradnje avtocest v prednostni smeri od Kopra do
               Šentilja z odcepi do italijanske in madžarske meje; naj pridobi dodatne dolgoročne
               vire in upošteva predlogposlancev o uvedbi posebnega bencinskega tolarja za izgradnjo
               avtocest. V letu 1993 je bil pripravljen predlog osnovnega programa izgradnje
               avtocestnega omrežja v smeri zahod-vzhod, ki je do sprejetja nacionalnega programa
               izgradnje avtocest služil kot podlaga letnim programom gradnje avtocest. V tistem
               času so vsi, poslanci, vlada, Dars, govorili o smeri vzhod-zahod, o petem koridorju,
               o povezavi Barcelone in Kijeva.</p>
               <p>Zdaj je jasno, da je bila to le pravljica za lahko noč. Spremenilo se je mnenje
               poslancev, spremenili so se poslanci, spremenila se je smer prioritete, ostali so
               samo težki tovornjaki, ki se valijo z vzhoda na zahod med gosto naseljenimi
               prekmurskimi vasicami. Ostali so tudi ljudje, zapuščeni od države, od vlade, celo od
               poslancev. Živijo v ogroženem okolju, kjer hrup močno presega dovoljeno vrednost,
               kjer nevarnost na njih preži na vsakem koraku. Na hišah se kažejo velike razpoke, ki
               so pokazatelj ljudem, da je njihovo premoženje v nevarnosti. Ko jih skrb za njihovo
               življenjsko okolje spravi na cesto, jih varuhi reda napadejo in jih obravnavajo kot
               kakšne kriminalce, kot so to storili v Gornjem Lakošu. Grešniki pa niso ljudje;
               najdemo jih v visokih palačah v Ljubljani in so tisti, ki so samovoljno spremenili
               smer gradenj avtocest. Ne samo, da jih je država pustila na cedilu, nikomur ni bilo
               mar, niti meddržavna pogodba, ki sta jo podpisala dva premiera, doktor Drnovšek in
               Viktor Orban. Leta 2004 bi se avtocestna povezava morala srečati pri Pincah.
               Madžarska država je svoje del avtoceste pripeljala do slovenske meje. Kje smo pa mi?
               Nikjer! Leta in leta so po celotni Sloveniji gradili avtoceste, le v Prekmurju se je
               dogajalo bolj malo. Šele sedaj se bodo birokrati začeli ukvarjati z raznimi
               dovoljenji, pri čemer jim to, da bo ta krajina še nekaj let ali desetletij odrezana
               od industrijskih središč, ni pomembno. To nekajletno pridobivanje papirjev se mi zdi
               rekordno ne samo za evropska merila, temveč lahko mirno rečem, da smo nekakšni
               svetovni rekorderji. Mislim, da o tem bi se moral zamisliti tudi minister za okolje
               in prostor. Pokrajina pa zaradi te zamude deluje depresivno, gospodarsko zaostala,
               demografsko ogrožena; s tega področja se mladina izseljuje, vasi izumirajo,
               vlagatelji se nas izogibajo. Življenje je vsako leto težje in vsako leto je manj
               delovnih mest, brezposelnost se povečuje. Komu je mar? Nikomur! To je vse tudi
               povezano s tem zakonom.</p>
               <p>Predlagatelje nacionalnega programa, pa prosim pred javnostjo za odgovor na
               vprašanje, kdaj bo zgrajena avtocesta do madžarske meje? Prosim vas, da ne slepite
               več ljudi, kajti v nacionalnem programu je izgradnja avtocest v Prekmurju spet
               premaknjena za nekaj let pozneje. Vedno več programov je v drugih smereh, vedno več
               je programov, ki so začasno prehiteli smer vzhod-zahod, zato za avtocesto v Prekmurju
               vedno manjka denarja.</p>
               <p>Menim, da je ta sestava državnega zbora naslednica prejšnje sestave in zato
               odgovorna, da se takrat sprejeti načrti in sklepi izpeljejo. Hvala.</p>
            </sp>
            <sp xml:id="SDZ3-Redna-34-2004-02-26.sp202">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Maria Pozsonec. Z vašim nastopom smo sklenili s predstavitvijo
               stališč poslanskih skupin in sedaj prehajamo na razpravo o predlogu resolucije v
               celoti.</p>
               <p>Najprej dajem besedo kolegu Soku. Kolega Sok, imate besedo za razpravo. Prosim.</p>
               <p>So težave? Ne bi smele biti. Je kdo po pomoti vklopil mikrofon? Ja, tam zadaj je
               mikrofon po pomoti vklopljen.</p>
            </sp>
            <sp xml:id="SDZ3-Redna-34-2004-02-26.sp203">

               <speaker>ALOJZ SOK:</speaker>

               <p>Hvala lepa za besedo. Torej, v imenu poslanske skupine sem uvodoma že povedal, da
               bomo to resolucijo podprli in da smatramo, da temelji na relativno realnih
               predpostavkah. Govorim na relativno realnih, če se bodo seveda izpolnile vse te
               predpostavke, ki so v tej resoluciji zapisane, kar pa seveda ni nujno.</p>
               <p>Ko sem ob neki priliki nekaj mesecev nazaj bil povabljen kot član odbora za
               infrastrukturo na ogled gradnje viadukta Črni Kal, so se predstavniki Darsa, ne bom
               rekel, da so se pohvalili, ampak povedali so, da so za ta viadukt dali izdelati 71,
               če se pravilno spomnim, študij in možnih variant. Nazadnje je prevladala tista, ki je
               bila že v osnovi predlagana kot prva. Nekako tako sem razumel, če nisem, se
               opravičujem. Rad bi seveda s tem opozoril, kako je možno pri takšnem projektu, kot je
               cestni program, na različne načine - ne bom rekel, da so predstavniki Darsa za to
               krivi, ampak tudi sami ugotavljajo, da so tudi pri tem imeli veliko vlogo lokalne
               skupnosti in pa pač vsi akterji v prostoru - kako je pravzaprav možno z nekimi
               pobudami, z nekimi zavorami dejansko ovirati nekaj, kar smo takrat - to je leta 1995
               nastajalo - imenovali malo da ne projekt stoletja. In slovenske avtoceste, tako kot
               so danes zamišljene - po načinu odplačevanja, po načinu gradnje - vsekakor spadajo
               med projekt stoletja, s tem seveda da ga mi gradimo dvajset let prepozno. To, kar
               danes delamo, bi morali v tej državi delatipred dvajsetimi ali pa vsaj pred
               petnajstimi leti, kajti, od takrat naprej je začel promet strmo naraščati.</p>
               <p>Bilo je že večkrat povedano, da ceste pravzaprav predstavljajo gonilo gospodarskega
               razvoja in da so predpogoj za skladen regionalni razvoj. Ne bi danes tukaj ponovno
               odpirali te debate, ker bo še veliko prilike, ko bomo sprejemali zakon o skladnem
               regionalnem razvoju. Ampak dejstvo je, da so regionalne razlike tudi po zaslugi tega,
               ker nismo Slovenije pravočasno cestno zelo dobro povezali, danes v principu med
               osrednjo slovensko regijo, ki je najbolj razvita, in med najmanj razvito pomursko
               regijo pravzaprav skoraj 2:1.</p>
               <p>Ceste so v Sloveniji tudi iz objektivnih razlogov - ne vedno iz subjektivnih, ampak
               ceste kot takšne povzročile veliko nesreč, veliko človeških žrtev, ki so
               nenadomestljive, veliko ljudi umira na naših cestah, zato ker pač nimamo cest
               urejenih, kot bi morale biti, velika je gospodarska škoda. In seveda vsi si želimo,
               da bi te probleme čimprej rešili. In kot poslanec si zagotovo najbolj želim, da bi
               danes tukaj sprejeli to resolucijo, ta program, ki bi dejansko s temi roki in temi
               finančnimi viri, ki so zapisani, bil tudi dejansko izvršen. Vendar, če bomo
               sprejemali takšne amandmaje, kot jih dobivamo tudi med samo sejo na klop, in če bodo
               ti amandmaji tudi dejansko sprejeti, potem se bojim, da temu ne bo tako, in sam
               osebno pri tej zadevi ne bi želel sodelovati. Ker če to naredimo, potem smo, kolegice
               poslanke in poslanci, storili nekaj, kar je neuresničljivo. Kljub temu da bi mogoče
               opozicija kdaj bila tudi v neki skušnjavi pomagati sprejeti nekaj takega in malo bi
               rekel tudi natresti peska v kolesje vladajoče koalicije, za katero moram reči, da v
               teh desetih letih ni uresničila na področju programa izgradnje cest tistega, ker je
               bilo zastavljeno.</p>
               <p>Cestnine so seveda poseben problem. Mislim, da tako, kot so zastavljene, ne bodo
               vzdržale in da bo Slovenija svoj cestninski sistem morala nujno prilagajati
               cestninskemu sistemu Evropske unije. Nujno, kajti če tega ne bomo naredili, potem
               bomo seveda glede konkurenčnosti s strani gospodarstva, kjer so lahko cestnine tudi
               velika cokla v razvoju, postali absolutno nekonkurenčni. Mislim, da bo Slovenija prej
               kot slej morala temeljiti razmisliti in uvesti sistem cestnin prek tako imenovanih
               vinijet kajti to, kar danes poznamo, te čelne cestninske postaje, pravzaprav nas ne
               bodo popularizirale v Evropi. Mislim, da med Šentiljem in Koprom sedemkrat se
               zaustaviti in sedemkrat kot tujec, če bomo že Slovenci morali to prenašati, plačevati
               cestnino - enostavno ne bo šlo. Če pa ne bo cestnin v tistem nivoju, kot so v tem
               programu zastavljene, potem pa seveda se zna zgoditi, da se bo celotni koncept
               financiranja na nek način tudi dejansko začel rušiti in da ta sistem ne bo vzdržal.</p>
               <p>Poleg tega bi rad omenil, da seveda do leta 2033, ko je planirano odplačilo vseh
               dolgov in vsega, kar bodo slovenske ceste zahtevale, da bo takrat potrebno te ceste,
               ki jih danes gradimo, in te premostitvene objekte v marsičem že prenavljati. Kajti,
               to je skorajda polovico trajanja in bo treba marsikaj, kar bo izrabljeno, nadomestiti
               in to bo seveda zahtevalo dodatne vire.</p>
               <p>Kakorkoli, kot poslanska skupina in kot posamezni poslanci verjamem, da bomo ta
               program podprli. Sam pa ga bom podprl še iz enega razloga: končno je v tem programu
               tudi z nekim realnim datumom postavljena in umeščena cesta, moram tudi kot
               lokalpatriot to upoštevati, cesta Slovenska Bistrica - Ptuj - Ormož. Ta cesta je bila
               del transportnega sporazuma, podpisana z Evropsko skupnostjo že leta 1993, planirana,
               da bo izgrajena tam leta 1999. Na žalost sedaj smo leta 2004, ceste se še ni začela
               graditi, ampak po tem programu, verjamem, da jo je možno, tako kot je umeščena,
               dograditi do leta 2007. Žal mi pa je, to pa še enkrat povem, da v tem programu ni v
               celoti zajeta cesta Slivnica - Gruškovje, da je ta cesta nekako reševana samo do
               Hajdine, kajti če bi bila zajeta v celoti, potem bi lahko verjel vladi, da resnično
               razmišlja o pridobitvi neke neprofitne koncesije, kar bi se za to cesto po mojem dalo
               doseči in jo tako zgraditi prej. Ker pa ste jo razdelili na dve etapi, pa ne
               verjamem, da bi bilo možno jo graditi na koncesijski način. Torej, tukaj bi bilo
               treba po mojem spremeniti to filozofijo in na nek način odmisliti tisti politični
               moment pri gradnji te ceste, kajti promet med Avstrijo in pa ostalimi deli nekdanje
               bivše naše države, Hrvaške, in še nižje Srbije, se na tej cesti povečuje z veliko
               hitrostjo in bo potrebno hitro ukrepati in nekaj storiti.</p>
            </sp>
            <sp xml:id="SDZ3-Redna-34-2004-02-26.sp204">

               <speaker>PREDSEDNIK BORUT PAHOR:</speaker>

               <p>Hvala lepa, kolega Sok. Kolega Bevka ni v dvorani, tako ima besedo kolega Kebrič.</p>
            </sp>
            <sp xml:id="SDZ3-Redna-34-2004-02-26.sp205">

               <speaker>IVAN KEBRIČ:</speaker>

               <p>Hvala, gospod predsednik, za besedo. Spoštovani gospod minister in ostali gostje,
               kolegice in kolegi.</p>
               <p>Poslanska skupina je že izjavila, da bo podrla ta predlog te resolucije oziroma tega
               programa. Nacionalni program - tisti, ki imamo določene izkušnje že iz prejšnjega
               mandata ali pa celo od vsega začetka, ko je prvi nacionalni program bil postavljen,
               bom povedal, da danes pravzaprav jokati nad tem,za kaj se je vse podaljševalo, ni
               produktivno. Na drugi strani pa postavljamo, da vsaka analiza pokaže vsaj neko
               dejansko stanje, pokaže tiste napake, zaradi katerih se je ta nacionalni program
               podaljševal, katerega rebalans imamo danes na mizah, je pa bistveno, da je
               orientacija za našo prihodnost. Kaj nam to pravi - ali smo lahko skeptiki, kar je
               predvideno z ozirom na roke? Če pa gledamo nazaj, bomo ugotovili dva razloga za
               kasnitve in seveda za velike finančne prekoračitve. Povedali bomo ali ugotovili, da
               je nekaj objektivnih razlogov, na drugi strani pa prav gotovo bo ugotovitev, da je
               bilo mnogo subjektivnih razlogov. Tudi o tem se da razpravljati, kaj je objektivno,
               ali je res tisto objektivnoali pa se marsikaj skriva.</p>
               <p>Veste, opravičila - papir prenese vse. Mi poslanci smo pa malo drugače orientirani -
               vsaj tisti, ki se za določeno področje zanimamo in to področje opazujemo in
               konstruktivno delamo. Poslanci smo v svojem domačem okolju, od koder prihajamo ali
               kjer stanujemo, pod dvemi pritiski: en pritisk je pritisk sokrajanov, sodržavljanov,
               ki bi radi to gledali tako, da bi bilo čim bolj z njihovega zornega kota. Na drugi
               strani smo pod pritiskom lokalnih skupnosti, češ, od nas je bil izvoljen, pri nas je
               kandidiral, poskrbi, da bo to okolje nekako v določeni prednosti, in tvoja naloga je,
               da boš državnem zboru to zastopal. Koliko je upoštevana, ne naše opravičilo, ampak
               utemeljitev, da smo poslanci vse države, vseh državljanov in da moramo delati
               državotvorno in marsikdaj tudi kakšno lokalno težnjo ali zahtevo enostavno se ne tako
               zanjo zavzeti, če ni v okviru možnosti, da bi jo tudi uresničili.</p>
               <p>Osebno in v poslanski skupini na podlagi prejšnjih izkušenj menimo, da je osnovni
               program, ki je predložen, dober. Vendar je že sedaj predloženih nekaj amandmajev, za
               katere pa nimam zagotovila, čeprav določene amandmaje ali dopolnila vlada zagovarja
               in jih podpira, pa sprašujem spoštovanega gospoda ministra, ali so za ta dopolnila,
               ki bodo vključena - in upam, da bodo tudi izglasovana dopolnila za ta program -, ali
               so zagotovljena, prvič, finančna sredstva in drugič, ali bo možno v tem roku to tudi
               fizično dejansko uresničiti. To so osnovni problemi, ki se nam postavljajo, in ko
               bomo imeli te odgovore, bomo z veseljem glasovali ne samo za osnovni program, ampak
               tudi za ta dopolnila, za katera mislimo, da so utemeljena. Vendar naj skepsa in
               previdnost ne bosta odveč, da bomo dobili realen program. Nisem namreč enakega
               mnenja, kot je bilo rečeno za cestnine, da bodo upadale, ker bi želeli - in verjetno
               bomo uspeli - marsikaj ali mnogo težkega tovora preusmeriti na železnico. Če pa
               gledam trend nabave avtomobilov, povečevanja števila avtomobilov, pa sem optimist, da
               bodo cestnine prav gotovo, če jih bomo znali pravilno izračunati in da bo za vse
               državljane uporabnike avtocest od Šentilja pa do Kopra, pa tudi z vzhoda oziroma juga
               na sever, enak princip. In to je, da se bo plačalo po prevoženem kilometru, da jih
               bodo plačali tisti, ki jih koristijo. Zato, gospod minister, apeliram na vas, kar ste
               že mnogokrat slišali, pa ste tako ali drugače odgovarjali, da je nujno rešiti
               vprašanje cestninskih postaj. In če bomo imeli vinjete, če bomo prevzeli to, kar se
               je v tujini že dokazalo kot dobro, če bomo to prevzeli in če boste to uveljavili,
               potem tiste skepse zaradi, prvič, prepočasne prehodnosti z ozirom na število
               cestninskih postaj, da se moraš ustaviti, da to poleg ostalega stane tudi gorivo, da
               stane določene obloge na zavorah in tako naprej, če bomo vse to upoštevali, je
               uporaba avtocest znatno rentabilnejša za voznika, ne samo z ozirom na pridobitev na
               času - nekomu je čas več vreden, drugemu manj -, na drugi strani je tudi pridobitev
               na gorivu ob določeni standardni hitrosti vožnje, ki je za določeno vozilo takšna ali
               drugačna, najbolj rentabilna in najbolj ekonomična. Ker nas še čakajo amandmaji, bomo
               prihranili še nekaj časa za razpravo o amandmajih. Hvala za poslušanje.</p>
            </sp>
            <sp xml:id="SDZ3-Redna-34-2004-02-26.sp206">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Petan, vi imate sedaj besedo. Kolega Petan ima besedo.</p>
            </sp>
            <sp xml:id="SDZ3-Redna-34-2004-02-26.sp207">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani! Prav gotovo smo pri temi, ki zanima
               vse, in vsak bi se rad seveda videl v tem programu. Pa vendar, denar je tisti, ki pač
               odloča. Ampak glede na to, kaj zadnje čase dobivamo na mizo, dejansko ne vem več, če
               še imamo ta program, glede na to, da slišim, da bo tudi to dobilo podporo - ta
               amandma, kar sicer jaz nimam nič proti, seveda ga podpiram, potrebnih bi bilo še več
               cest, kot te, ki so napisane. Samo ne vem, če je to sedaj finančno usklajeno. Ampak
               dobro! Bom razpravljal, povedal nekaj stvari, ki se mi zdijo pri tem pomembne.</p>
               <p>Preden smo danes začeli dobivati te dopolnilne predloge, se mi je zdelo, da je ta
               predlog, ki je pred nami, dober. Verjetno je uresničljiv, če je bil pripravljen s
               strani vlade, ker je tudi finančni plan ovrednoten. In takšen predlog resolucije o
               nacionalnem programu za izgradnjo avtocest je treba podpreti. Še posebej, ker je tudi
               vlada pripravila dodaten amandma na amandma naše stranke, ki smo ga vložili. Pri
               temse mi je zdelo še posebej pomembno to, da je vključen tudi odsek proti Koroški.
               Mislim, da je dejansko ta del Slovenije bil nekako odrezan in zanemarjen. In prav je,
               da je to bilo vključeno. Seveda, kaj sedaj pomenijo dodatni odseki, ki so predvideni
               z novim amandmajem? Ali to še vedno stoji - tega ne vem, ampak mislim, da bodo to
               kasneje predstavniki vlade povedali. Da je povezava s Koroško pomembna, pa se mi zdi
               zato, ker po 1. maju, ko bo nekako padla meja proti Avstriji, bo verjetno ta del bolj
               povezan infrastrukturno z Avstrijo kot pa s Slovenijo. Zato se mi ta odsek zdi še
               posebej pomemben. Pri tistem amandmaju pa se mi je zdelo škoda, da ni bil vključen
               zraven tudi odsek od Dramelj proti Šentjurju ali pa proti Rogatcu. Ampak upam, da bo
               to tudi nekako rešeno.</p>
               <p>Ampak bistvo, zaradi česar sem se pa prijavil, je pa zadeva, ki jo že sedem let
               sprašujem - predstavnike vlade, kako bo zadeva rešena. Gre za cestninjenje na naših
               avtocestah, ker to tudi spada seveda zraven. Če upoštevamo direktive Evropske unije,
               da se plačuje uporaba avtocest pa cest na splošno, potem naš sistem temu ni
               prilagojen. Vsaj v tem trenutku ne. In če bi to rešili z brezkontaktnim sistemom ali
               pametnimi karticami, potem bo verjetno potrebno še to investicijo opraviti za to. To
               pa pomeni, da smo do sedaj mogoče po nepotrebnem gradili odprt sistem cestninjenja in
               drage čelne cestninske postaje, sedaj pa bo to postalo odveč, nekaj stvari nam bo pa
               manjkalo. Če je k temu, da se bo ta sistem poenotil, kaj pripomoglo tudi združenje
               slovenskih občin, ki je ustanovilo nek svet predstavnikov teh občin, ki so ob
               avtocestah, da se bodo začeli bolj resno pogovarjati o tem sistemu, ki ga imamo
               sedaj, kjer smo samo v nekaterih področjih oškodovani in tam plačujemo. Ker prihajam
               tudi iz ene take občine, kjer imamo takšno postajo, kjer moramo plačati za vsak
               kilometer avtoceste, pet kilometrov stran od nas pa se lahko vozijo približno 40 do
               50 kilometrov brez plačila uporabe avtoceste. Mene ne moti, če se oni vozijo zastonj,
               jaz bi rekel, "pa dajte še nam, da se še mi peljemo zastonj po avtocesti", pa vem, da
               to ni realno, to je bolj bilo za spodbuditev tega problema. Mogoče bo na koncu, če bo
               beseda predstavnikov s strani vlade, če bi kakšna beseda bila tudi v zvezi s tem
               problemom, to je cestninjenja,cestninskih postaj, sistema obračunavanja cestnin, da
               bi vedeli, kam bo zadeva šla in kakšno plačevanje cestnine nas lahko čaka.</p>
               <p>Ali bomo pri tem vsi državljani v enakopravnem položaju ali pa bomo imeli še nekaj
               časa takšen sistem, kot je sedaj? In kaj, to se mi zdi še posebej pomembno, kaj
               pomeni evropska direktiva, ali jo moramo upoštevati, do kdaj jo moramo upoštevati, da
               se plačuje po uporabi cest? To bi bilo mogoče tudi vprašanje iz moje strani.
               Hvala.</p>
            </sp>
            <sp xml:id="SDZ3-Redna-34-2004-02-26.sp208">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Petan. Sedaj ima besedo, kolega Jože Avšič. Prosim, imate besedo.
           </p>
            </sp>
            <sp xml:id="SDZ3-Redna-34-2004-02-26.sp209">

               <speaker>JOŽE AVŠIČ:</speaker>

               <p>Hvala za besedo. Jaz sem pričakoval na nek način tako dogajanje v plenarnem delu
               razprave o nacionalnem programu, o dopolnitvah izgradnje avtocestnega omrežja v
               Republiki Sloveniji. Predvsem zaradi tega, ker marsikaj, kar bi morali imeti ob tem
               nacionalnem programu, nimamo. Predvsem pa to velja za nacionalni program za državne
               ceste. To je eden temeljnih dokumentov, ki bi ga morali imeti v skladu z zakonom o
               javnih cestah, o 14. členu oziroma 20. členu zakona o javnih cestah, ki pravi, da v
               skladu s tem zakonom .../Hrup, nerazumljivo./...</p>
            </sp>
            <sp xml:id="SDZ3-Redna-34-2004-02-26.sp210">

               <speaker>PREDSEDNIK BORUT PAHOR:</speaker>

               <p>Malo mikrofon, pazite kolega...</p>
            </sp>
            <sp xml:id="SDZ3-Redna-34-2004-02-26.sp211">

               <speaker>JOŽE AVŠIČ:</speaker>

               <p>...kjer se natančno določijo smeri razvoja na državnih cestah. Če bi mi imeli ta
               nacionalni program in če bi imeli tudi strategijo prometne politike, potem verjetno
               ne bi razpravljali o dokumentu, v katerega upravičeno silimo tudi vse tiste ceste, ki
               pomenijo tako nadaljnji razvoj hitrih cest, glavnih cest in drugih navezovalnih cest
               na avtocestni križ Republike Slovenije.</p>
               <p>Nacionalni program iz leta 1994, ki je bil dopolnjen v letu 1998 in ki ga ponovno
               dopolnjujemo v letošnjem letu, je seveda daleč od tistega, kar je bilo v začetku
               zasnovano. Zasnovana je bila izgradnja hrbtenice avtocestnega omrežja, ki predstavlja
               dva kraka, sever-jug in vzhod-zahod. In seveda smo še daleč od realizacije, da bi bil
               ta celotni program realiziran. Žal vzporedno s tem ne vodimo neke transparentne
               politike nadaljnjega razvoja državnih cest, o čemer se že govoril. Proračun Republike
               Slovenije, ki letno obsega na tem državnem delu približno 28 milijard tolarjev, tako
               za vzdrževanje, modernizacijo kot gradnjo novih cest, se pravzaprav pripravlja brez
               nekega nacionalnega dokumenta. V ta nacionalni programavtocest pa seveda želimo in
               želijo iz različnih okolij seveda tudi vpeljati tiste cestne odseke, ki jih ne vidimo
               nikjer. Zaradi tega menim, da bo seveda ta nacionalni program, ki ga bomo danes
               sprejeli, in mislim, da bomo sprejeli tudi vse amandmaje, nanek način finančno v
               resnici neusklajen, bo pa seveda predstavljal obvezo, da se bo vsaj v
               dokumentacijskem smislu pohitelo tudi z nacionalnem programom državnih cest in potem
               opravilo med obema programoma uskladitev, kar bi bilo tudi najbolj primerno. Hvala
               lepa.</p>
            </sp>
            <sp xml:id="SDZ3-Redna-34-2004-02-26.sp212">

               <speaker>PREDSEDNIK BORUT PAHOR:</speaker>

               <p>Hvala lepa kolega Avšič. Kolega Mamić vi imate sedaj besedo.</p>
            </sp>
            <sp xml:id="SDZ3-Redna-34-2004-02-26.sp213">

               <speaker>IVAN MAMIĆ:</speaker>

               <p>Hvala za besedo. Pozdravljam vse prisotne, posebno pa še naše goste iz Darsa in
               ministrstva za promet. Do zdaj je več ali manj vse povedano. Mene ene stvari tiščijo,
               že od kar sem v tem državnem zboru, pa tudi od prej pravzaprav, samo zdaj sem bližje
               vsem podatkom, kot sem kadarkoli bil, zato lahko tudi kaj več povem.</p>
               <p>Recimo, ta nacionalni program izgradnja avtocest že od samega začetka se spominjam iz
               leta 1972 ali celo prej je bilo prioritetna linija ali povezava Šentilj-Nova Gorica.
               To se pravi, pred 32 leti bi se morala do zdaj delati še ena po toliko let. In to nas
               je v Vipavski dolini zmotilo, ko smo se morali odločati, mislim, da 1992. ali1993.
               leta v občinskem svetu, da potrdimo idejo izgradnje avtoceste po Vipavski dolini, ko
               se je že vedelo, da se bo Sežana povezala, ki ni bila prej v planu, pa nismo nič
               zaradi tega bili užaljeni in smo v naši takratni stranki SKD predlagali, da skozi
               Vipavsko dolino sploh ne bi delali nobene avtoceste, ne hitre ceste, pač pa bi samo
               posodobili obstoječo cesto in po Rebernicah naredili tripasovnico, to se pravi
               odstavni pas in drugi krak čez Col. In to vse skupaj, oba kraka, če izračunam z
               današnjimi številkami, ne bi stalo niti za eno desetino Rebernic, ki se gradijo
               danes. Rebernice so izredno zahteven projekt, ker teren drsi in se morajo delati
               piloti, do 35 metrov globoki, za vsak steber po štirje piloti, kar zelo, zelo podraži
               gradnjo. Tako da je 10 milijard na vsak kilometer, mislim, nekje realna cena. Takrat
               smo tudi predlagali, naj se razmisli o opciji, da bi tista cesta, če že mora biti,
               naj bila po drugi strani doline, pa bi prišla višje gor od Razdrtega proti Sežani. Ne
               vem, kako so se odločili strokovnjaki. Tudi geologi so rekli, da je problem praktično
               enak, pa da bi bilo toliko viaduktov, toliko nasipov in ne vem česa, ker je
               konfiguracija samega terena drugačna. Nisem pa prepričan oziroma nikoli nisem slišal,
               da bi tisti teren drsel. Se pravi tam je bila že velikanska napaka, če je to res;
               mislim, da je.</p>
               <p>No, potem, ko se je že šlo v realizacijo tega odseka - to govorim zaradi tega, ker
               opozarjam, da se ne bi ponavljale napake, če je še sploh možno imeti tako priložnost
               za delati napake, ker se avtocestni program nekako končuje, na papirju, seveda. Toda
               ne morem mimo tega, da ne omenim, kako se je projektiralo po Vipavski dolini in
               seveda potem samo izvajanje. Nekdo se je spomnil - ko so gradili skozi Selo, je bilo
               mišljeno enkratno križanje - da tisto križanje ni dobro, da se podaljšuje cesta od
               Sela do Ajdovščine, pa so izsili most, potem se je še nekdo na drugi strani ceste
               spomnil, da so oni zdaj - pa so izsilili še en most. Tako da je na dolžini mogoče
               približno 700, 800 metrov trikratno križanje. To je nedopustno! In zdaj nekateri
               pravijo, da je v Selu Tromostovje. Enak problem ali enaka zadeva se je ponovila pod
               Skrinjami, štirikratno križanje na še krajši razdalji. Takrat sem kot občinski
               svetnik opozarjal na to. Kot gradbenik sem te stvari poznal in sem se takrat
               pripravljal, da se bom preselil v Skrilje iz Ajdovščine, kar sem tudi storil.
               Opozarjal sem na te stvari, pa ni zaleglo. In potem se je zgodilo, da so se morali
               tisti priključki razširiti, zato da se lahko dva avta srečata in tako naprej. Vendar
               to vse skupaj zadeve draži. Ko so se pa vsi svetniki trudili, da bi se naredilo levo
               zavijanje po dolini, tega pa ne, to pa stane, to pa zahteva toliko in toliko in ne
               vem kaj. Je pa tudi res to, da projektant ni pustil, da mu kdorkoli kaj reče, in je
               seveda potem to šlo, kot je šlo. Iz zakulisja sem pa slišal, da so bili neki
               interesi, lahko rečem, tudi na tak način korupcija, da čim več objektov, se pravi,
               podvozov in nadvozov, priključkov in tako naprej narediš, toliko več projektant
               pokasira in tisti, ki mu to odobrava, da si razdelijo nekaj denarja. To je možno,
               samo jaz argumentov nimam za to. Se pravi, so se dogajale neka čudne stvari. Če se
               toliko denarja ne bi zapravilo, in se še vedno zapravlja, za Rebernice, bi lahko
               naredili že kdaj tisto na drugi strani, pa bi še kaj denarja ostalo za kje drugje.</p>
               <p>Če gledam ta program vsa leta se realizira tam približno ena polovica. Vsaj do sedaj
               je bilo tako. In se je tudi porabilo denarja sicer malo več za tisto polovico, če
               govorimo proporcionalno. Sedaj se sprašujemo, kje pa je tisti denar, ki je bil
               predviden, odobren vsako leto, se ga je porabilo, recimo, ne vem, 50, 60%, kje je
               ostalih 40%. Tu se kaže, kakšno transparentnost imamo v naši državi.</p>
               <p>Samo še eno stvar bi povedal, ki me tudi muči, to je cestninska postaja na Vogrskem.
               Pravijo, da so analize, študije narejene, da se splača. Glede na to, da bo čez nekaj
               let elektronsko računanje prevoza po cestah, se sedaj splača narediti štiri
               cestninske postaje v Sloveniji, kar bo stalo 2 ali, ne vem, koliko milijard tolarjev.
               Potem pa bodo v funkciji nekaj let, potem jih ne bo treba več. Jaz ne vem, tega res
               ne razumem. Jaz sem predlagal, sem dal amandma pa ni šel skozi, da bi v Šenpetru na
               Bazari, da bi znižali cestnino za eno tretjino, poskusili za dva meseca, pa bi
               videli, ali bi bilo res manj denarja. Jaz mislim, da bi ga bilo več, ker avtoceste
               delamo zato, da jih koristimo, da se vozijo avtomobili, ne pa, da jih imamo samo za
               lepo videti in dvigovati cene s cestninami in kasirati. Če se bo naredila na Vogrskem
               ta cestninska postaja, potem namesto, da bi šli z avtoceste na Vogrskem, bodo pa v
               Selu hodili dol. Jaz sicer nikoli ne uporabljam te ceste, ker mi je bližje po stari
               cesti priti v Novo Gorico. Hvala lepa.</p>
            </sp>
            <sp xml:id="SDZ3-Redna-34-2004-02-26.sp214">

               <speaker>PREDSEDNIK BORUT PAHOR:</speaker>

               <p>Hvala lepa, kolega Mamič. Kolega Kontič, vi imate sedaj besedo.</p>
            </sp>
            <sp xml:id="SDZ3-Redna-34-2004-02-26.sp215">

               <speaker>BOJAN KONTIČ:</speaker>

               <p>Hvala lepa, gospod predsednik. Že iz razprave na seji matičnega delovnega telesa je
               bilo razvidno, da so bili pomisleki glede dopolnilnih programov, češ, da bodo dodatki
               podaljšali realizacijo tega programa.</p>
               <p>To je seveda točno in logično dejstvo, ampak tudi do sedaj je bilo tako. Prav tako
               argument, da dopolnilni program ni finančno opredeljen, drži, a tudi osnovni del, ki
               je bil finančno opredeljen in bi se že moral končati, bi že moral biti realiziran, še
               nekaj let ne bo dokončan.</p>
               <p>Strinjam se, da je predlog vlade potrebno v državnem zboru čimprej sprejeti
               nacionalni program drugih državnih cest. Toda sama zahteva oziroma napoved še ni
               razlog, da je bila v podpoglavju 4/1, dodatni progam, poleg ostalih črtana alinea,
               kjer je naveden odsek hitre ceste Dravograd-Velenje-Arja vas, v skupni dolžini 51,4
               kilometra. To dejanje je za prostor, iz katerega prihajam, nesprejemljivo zato tudi
               sam pozdravljam pričakovano potezo ministrstva za promet oziroma vlade Republike
               Slovenije, ki vrača v tekst na odboru črtane dodatne programe. Razlogi, ki jih je
               predlagatelj zapisal kot utemeljitev za uvrstitev dodatnih programov v
               nacionalniprogram izgradnje avtocest, so vsaj zame prepričljivi: izboljšanje in
               povečanje nivoja prometne varnosti v cestnem prometu zaradi prometnih obremenitev na
               obstoječih glavnih in regionalnih cestah v smereh bodočih avtocest in seveda hitrih
               cest, navezovanje posameznih regij in večjih urbanih območij na avtocestno omrežje.
               Temu dodajam še potrebe gospodarstva, o katerih je govoril že v imenu poslanske
               skupine ljudske stranke kolega Podobnik, na območjih, ki so sedaj praktično prometno
               odrezana od pomembnejših prometnih povezav. Tipičen tak primer je podjetje Gorenje iz
               Velenja, ki mu obcestna infrastruktura pomeni oviro pri nadaljnji širitvi
               proizvodnje. Ko bomo oziroma če bomo dočakali že dolgo napovedano boljšo rešitev, se
               bo seveda resolucija, o kateri danes razpravljamo, posledično spreminjala. In tudi to
               ne bo nič novega.</p>
            </sp>
            <sp xml:id="SDZ3-Redna-34-2004-02-26.sp216">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Rokavec. Vi imate sedaj besedo.</p>
            </sp>
            <sp xml:id="SDZ3-Redna-34-2004-02-26.sp217">

               <speaker>FRANCI ROKAVEC:</speaker>

               <p>Hvala za besedo, gospod predsednik. Spoštovani gospod minister, predstavniki vlade
               in pa Darsa, poslanke in poslanci.</p>
               <p>Verjetno je na mestu ocena, da je sedanji predlagani rebalans avtocestnega programa
               najbolj realen od vseh predlogov, ki so bili podani oziroma tudi sprejeti v tem
               parlamentu do sedaj. Glede tega menim, da je sigurno potrebno predlagateljem dati vse
               priznanje. Menim pa, da smo v tem trenutku pred enim zelo odločilnim in kočljivim
               vprašanjem in seveda tudi odločitvijo: Ali želimo v tej državi čimprej dokončati
               izgradnjo avtocest in na podlagi tega tudi čimprej posvetiti prepotrebno skrb tudi
               investicijam, investicijskemu vzdrževanju in modernizaciji državnih cest? Menim, in
               tukaj delim s kolegom Sokom njegovo prepričanje in tudi mnenje, da bi se v tem
               trenutku morali odločiti o dveh stvareh. Čimprej končati obstoječi in planirani
               avtocestni program, poleg tega pa pripraviti dva nacionalna programa: nacionalni
               program izgradnje glavnih državnih cest in nacionalni program izgradnje ostalih
               državnih cest. Drugačno licitiranje v povezavi z avtocestnim programom ne daje
               verodostojnosti, in ne bo dalo verodostojnosti ne temu državnemu zboru, ne vladi. V
               tem konkretnem primeru menim, če je vlada dopustila licitiranje, potem je treba iti z
               licitiranjem do konca. In v tem primeru je amandma Stranke mladih pravi. Zakaj? Zato,
               ker navezuje vse tiste vzporedne avtocestne mreže v tej državi, ki v tem trenutku
               ječijo in je rezultat tega, da država vlaga tem območjem premalo, vključno tudi s
               Koroško, da ne govorim o Zasavju oziroma Litiji s tega območja, in pa potem v
               navezavi na Posavje, kjer je pospešena izgradnja avtocestnega programa ta območja
               odrezala od hitrejšega razvoja.</p>
               <p>Imamo skladni regionalni razvoj ob avtocestnem programu. Imamo pa s tem tudi
               zaviranje hitrejšega razvoja na drugih območjih. In tukaj se bo potrebno nekaj
               odločiti. Ali reči, avtocestni program bomo izpeljali, tisti, ki res sodi samo v
               avtocestni program, zraven tega pa določiti prioritete, katere sodijo v drugi rang in
               v tretji rang. Že dolgo časa pričakujemo program izgradnje državnih cest. Ampak jaz
               moram odkrito povedati, da se ga bojim, ker bo samo leporečje, ker za to v tem
               trenutku ni realnih finančnih sredstev v tej državi in ker bi morala ta država
               najprej, če hoče skladni regionalni razvoj, poleg osnovnega avtocestnega programa
               začeti reševati še tisti vzporedni del, če se hoče dejansko Slovenijo povezati tudi
               na tej drugi ravni. Tega odgovora v tem trenutku nimamo. Jaz pričakujem, da bomo še v
               tem mandatu dobili odgovor vsaj na drugo vprašanje, kako to prvo najbolj pomembno
               vzporedno stopnjo avtocestnega programa v tej državi rešiti, ker menimo, da delamo
               dejansko neenakopraven položaj v možnosti življenja in kvalitete življenja ljudem na
               teh območjih. Zato menim, da danes, ne glede na potrebe enega ali drugega območja, po
               moji oceni ne bi smeli sprejeti niti enega amandmaja. Ne amandmaja poslanskih skupin,
               ne amandmaja vlade, ki gre še bistveno dlje. Če hočemo biti načelni in korektni. Če
               se sprejme en amandma, potem je treba sprejeti amandma Stranke mladih, ker smo
               dejansko med seboj nedosledni in naredimo iz tega čisto licitiranje.</p>
               <p>Zato bom tudi na koncu, v primeru, da bomo izglasovali en amandma, podprl vse
               amandmaje, in to opravičeno. Ker tudi prihajam z območja, kjer opozarjam že osmo leto
               v tem državnem zboru, kljub temu da je bilo veliko storjenega, ampak ker je dobesedno
               odpisan, še vedno odpisan, kljubtrudu države, da bi omogočil normalno infrastrukturno
               povezavo s to prestolnico. Hvala lepa.</p>
            </sp>
            <sp xml:id="SDZ3-Redna-34-2004-02-26.sp218">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Rokavec. Jožef Jerovšek? (Ne.) Anton Butolen, prosim.</p>
            </sp>
            <sp xml:id="SDZ3-Redna-34-2004-02-26.sp219">

               <speaker>ANTON BUTOLEN:</speaker>

               <p>Hvala za besedo, gospod predsedujoči. Spoštovani gospod minister, predstavniki vlade,
               predsednik Darsa, kolegice in kolegi! Težko je razpravljati o resoluciji nacionalnega
               programa izgradnje avtocest, in sicer iz več razlogov. Če je predlog resolucije
               tokrat res pripravljen na realnih temeljih, vsako sprejeto dopolnilo poruši ta
               sistem. Zato tudi sam nisem vlagal amandmajev, čeravno sem pričakoval, da bo pirnska
               avtocesta zgrajena v celoti do leta 2013. Po drugi strani pa sem zadovoljen, da je ta
               resolucija v neki meri popravila veliko napako, ki je bila storjena ob sprejemanju
               nacionalnega programa pred desetimi leti. Naj vas spomnim, da Ptuj že dva tisoč let
               leži na pomembnem križišču svilene poti, pirnske ceste in jantarne poti, to je
               panonike, in da je nacionalni program pred desetimi leti to dejstvo prezrl. Osebno
               sem še vedno prepričan, da bi morala avtocesta v Prekmurje iti po panoniki. Res je,
               da je takratni program kot nadomestilo za to naredil hitro cesto Slovenska
               Bistrica-Ptuj-Ormož, ki pa ni bila zgrajena v roku. Torej, kot sem dejal, vesel sem,
               da sta tako avtocesta Slivnica-Draženci kot tudi hitra cesta Bistrica-Ptuj končno
               umeščeni v prostor in da to omogoča, da bosta cesti do leta 2013 tudi zares zgrajeni.
               Resnično samo upam, da bodo tokrat ti roki zdržali. Naj vas spomnim, da je območje,
               iz katerega prihajam in o katerem govorim, od 1. maja letošnjega leta območje ob
               južni meji. V trenutku, ko na zahodni meji ograje podiramo, jih na južni meji
               gradimo. Območje ob tej južni meji je že tako in tako nerazvito in bo dodatna meja na
               tem območju povzročila še dodatne probleme. Izgradnja teh cest bo pa vsaj delno
               ublažila negativne vplive te schengenske meje, seveda pa pričakujemo še druge ukrepe.</p>
               <p>Kljub izraženim pomislekom menim, da je resolucija dobro pripravljena, in bom
               dokument podprl. Hvala lepa.</p>
            </sp>
            <sp xml:id="SDZ3-Redna-34-2004-02-26.sp220">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo ima dr. Jožef Bernik.</p>
            </sp>
            <sp xml:id="SDZ3-Redna-34-2004-02-26.sp221">

               <speaker>DR. JOŽEF BERNIK:</speaker>

               <p>Hvala lepa, predsedujoči. Gospod minister, gostje z vlade, kolegice in kolegi! Morda
               je primerno, da se danes spomnimo na to, da je to v Sloveniji že drugi program
               gradnje avtocest. Prvi program ni šel nikamor, ta pa gre zelo počasi. Prvi program je
               bil tako rekoč morda žrtev pridobitve revolucije ali pa ravno obratno, ta je pa
               verjetno žrtev okoliščin, ki jih vseh ne poznamo.</p>
               <p>V Novi Sloveniji pozdravljamo prihod tega nacionalnega programa v državni zbor in
               upamo, da bo prišlo do pospeševanja tega programa, čeprav napovedujete zelo dolge
               roke. Rad bi vedel, zakaj je temu tako. Dejansko ne vem, če je bilo kje to dobro
               pojasnjeno, kajti za tak gigantski program, kar rabite, je znanje ljudi, politična
               volja, talenti in denar. Torej, kaj nam v resnici manjka, da smo v takšni zamudi?
               Verjetno vsakega nekaj. Kar se pa denarja tiče, pa seveda vlada ni imela v začetku
               dovolj jasnega programa, katero prednost bi ta program moral imeti. Ko gledamo okoli
               sebe, se lahko sprašujemo, zakaj nekatere druge države bolj uspešno gradijo avtoceste
               kot jih mi. Recimo Hrvaška, govori se, da gradijo hitreje, ceneje in tudi uspešno. Po
               medijskih poročilih bi človek sklepal,odgovor menda je, da je naš teren veliko težji
               kot pa njihov. Tega ne vem, ampak na vsak način je čudno, da zaostajamo za njimi.
               Morda bo kdo od vas to pojasnil.</p>
               <p>V Novi Sloveniji bomo podprli vladne amandmaje. Osebno sem zelo zadovoljen, da je
               vlada dala nazaj dva amandmaja, kajti brez teh dveh obvoznic oziroma povezovalnih
               cest bi dejansko Škofja Loka pa obe dolini tja na Primorsko bili povsem zamašeni. Če
               pomislim kot Škofjeločan na to, da govorimo že dve desetletji o tem, da bi bilo treba
               zgraditi avtocesto oziroma obvoznico v Škofji Loki, se čudim Škofjeločanom, da so
               tako potrpežljivo doslej gledali na uničevanje enega dela mesta. Vsi kamioni in vse
               gre tam in da bomo verjetno, kot sem slišal na nekem sestanku pred nekaj mesecih,
               čakali vsaj do 2007, če ne dalj, da se bo ta obvoznica začela graditi. Mislim, da v
               drugih državah Evrope, pa tudi po Sloveniji, nobene mesto tega ne bi trpelo. Morda
               smo Gorenjci preveč skromni, premalo zahtevni ali pa premalo agresivni. In na to bo
               treba pomisliti v prihodnje. Hvala lepa.</p>
            </sp>
            <sp xml:id="SDZ3-Redna-34-2004-02-26.sp222">

               <speaker>PODPREDSEDNIK VALENTIN POHOREC:</speaker>

               <p>Besedo dajem gospe Jerici Mrzel.</p>
            </sp>
            <sp xml:id="SDZ3-Redna-34-2004-02-26.sp223">

               <speaker>JERICA MRZEL:</speaker>

               <p>Gospod podpredsednik, ljubi ljudje! Kar se mene tiče, seveda za našo Koroško
               zamujamo za mnogo, mnogo let. Kako je pretočen ta koridor in nujno potreben, bom
               utemeljila s sledečimi dejstvi. Že nekaj let nazaj je bila skozi Koroško in
               Mislinjsko dolino speljana železnica, ki so jo neusmiljeno in ne ve se zaradi česa,
               pravzaprav ukinili, in kakor vem, poklonili nekam takrat našim bratskim republikam.
               To nerazumno in obžalovanja vredno potezo so pač takrat naredili in potem je ostal
               pretočen kanal samo še tukaj čez to nesrečno Hudo luknjo. Vendar so Korošci trmasto
               vztrajali in se razvijali. Imamo odlično, v mnogočem konkurenčno in z dolgo tradicijo
               perfektno bolnišnico, imamo visoko razvito kulturo, ki je lahko izgled vsem v
               Sloveniji, imamo šole in tovarne. Skratka, ta pokrajina se s svojimi ljudmi visoko in
               vsestransko razvija. In mislim, da je vredna in da mora biti dežela pretočna.</p>
               <p>Je pa ena stvar, na katero bi vas posebej rada opozorila in zaradi katere vam govorim
               na nek poseben način, ker sem pač iz drugega poklica prišla in zato malo drugače
               govorim, kot vsi ostali. Poglejte, ta dolina inklenira na sever. Na Mislinji je
               razvodje in iz severa že delajo ceste. Brez skrbi, da jih delajo za to, da bi jim te
               dežele čim prej nekako padle v naročje. Nikar ne mislite, da to ni tako. Jaz govorim
               o neki filozofiji življenja, mogoče ne tako formalno, ker ne znam, ampak vem pa, da
               natančno te stvari čuti. In čutim jihin za Primorsko in za Koroško in tudi sicer za
               Slovenijo, za zgodovino, ker jo poznam, kulturno zgodovino preteklosti in tudi se
               neskončno bojim časa, kot je bil v času protireformacije. Zato vas prosim, da ste
               toliko občutljivi, in da morate od srca te dežele nekam eno žilo speljati, tako
               pomembno, tudi na sever in tako vitalno usposobiti, da bodo ti ljudje lahko živeli
               polnokrvno, tako kot je tudi treba, in da jih povežete s slovenskim cestnim križem.
               To je nujno potrebno.</p>
               <p>Sedaj pa dovolite samo še nekaj, čeprav vem, da ni pravi čas in pravo mesto in tudi
               ne vem, če je dovoljeno, ampak moram se priključiti, ker nisem imela priložnosti.
               Tisto, kar so si prej nekateri kolegi privoščili v tem prostoru, je pobalinsko in
               mačistično in mislim, da ni vredno ne tega prostora in ne ljudi, ki jih tukaj
               zastopamo. Tukaj je drugačen prostor in prosim, da se drugič - sedaj ni vseh tukaj -
               ampak da se vzdržite takih pobalinskih zadev. Hvala lepa in oprostite.</p>
            </sp>
            <sp xml:id="SDZ3-Redna-34-2004-02-26.sp224">

               <speaker>PODPREDSEDNIK VALENTIN POHOREC:</speaker>

               <p>Geza Džuban dobi besedo za razpravo. Prosim.</p>
            </sp>
            <sp xml:id="SDZ3-Redna-34-2004-02-26.sp225">

               <speaker>GEZA DŽUBAN:</speaker>

               <p>Hvala lepa, gospod podpredsednik. Nacionalni program izgradnje avtocest je idealna
               prilika za politiziranje v eni ali drugi smeri. Jaz sem na tem dogajanju, ki ga
               ponovno lahko imenujemo cirkus, 11 let. In smo se velika leta mučili s tem, da smo
               prišli tako daleč, smo se, mislim, da lahko rečem, smo se skupaj z mnogimi v tej
               državi, ne samo parlament, vlada, Dars itd., da je v zadnjih letih dobil ta
               nacionalni program en realen okvir, dinamiko in izvedbo, ki je stala. Programi so se
               izvajali. Danes smo spet očitno na preizkušnji, na preizkušnji, ki bo sesula celotni
               nacionalni program izgradnje avtocest. In bomo naredili iz avtocestnega programa to,
               kar smo kar nekaj let po letu 1993 počeli, da smo ga tukaj politično širili v okvire,
               ki niso zdržali, ne fizično, ne finančno. Iz takratnih milijardo in pol dolarjev
               imamo sedaj že 6 milijard, ko smo rekli, da je pa to številka, ki stoji, in bomo
               verjetno že danes dobili številko, ki pa sploh ne bo stala. In bomo imeli takoj v
               naslednji vladi, kakršnakoli bo, rebalans, ki več ne bo mogel obvladovati
               nacionalnega programa o izgradnji avtocest.</p>
               <p>Danes poslušamo vse mogoče zgodbe po državi Sloveniji, iz različnih koncev. Neki
               poznavalci razmer... Mogoče bi še to vmes rekel, jaz sem veliko časa skeptično
               spremljal enega gospoda, ki se imenuje Črnivec, ki je zelo natančno v eni osebi
               napovedal celotni program izgradnje avtocest v Republiki Sloveniji, v eni osebi. Še
               danes vse drži. In je zadnjič na televiziji tudi povedal, da imamo možnosti, da ga
               tudi sesujemo. Mi plačujemo celotno avtocesto, ko se vozimo v Ljubljano, razen
               odseka, ki je bil nazadnje odprt in smo ga veseli. En novinar, eden od dvanajstih, je
               celo zapisal, da je to pomemben odsek za prebivalce obeh strani Mure, drugi pa pišejo
               zgodbe, ki jih pač politikanti prodajamo. Eni govorijo, da Dolenjci ne plačujejo
               cestnine, ker je tam en funkcionar LDS-a. Vidimo, da župani zbirajo podpise in
               civilne pobude, da pa oni preveč cestnine plačujejo in ne bodo plačevali. Drugi
               pripovedujejo, da Gorenjci ne plačujejo cestnine, ker je tam drugi funkcionar LDS-a,
               ampak tam je tudi civilna pobuda, ki govori, da tudi oni ne bodo plačevali cestnine.
               Gradili smo moderno cesto, vpadnico v Ljubljani, Trzin, Domžale, prestavili smo
               železnico. Tudi oni ne bodo plačevali več cestnine. Cestnina predstavlja, gospodje iz
               DARS-a, koliko? 25%? Še več. Pomeni, da mi po nacionalnem programu izgradnje avtocest
               cest ne bomo gradili več. In to bomo naredili v tej "bajti", se opravičujem, jaz jo
               spoštujem, vtem državnem zboru.</p>
               <p>Eden od predstavnikov,ko je predstavljal stališča poslanskih skupin, ni važni kateri
               je, ker je povsod isto, je rekel: "Podprli bomo program, ki je tako in tako pomemben,
               skupaj z amandmaji". To je bistvo vsega. Če ga hočemo sesuti, sprejmimo amandmaje in
               na koncu sprejmimo sklep, da ne bomo več pobirali cestnin. Naredimo državo, ki bo
               povečala proračun zaenkrat in bo ukinila pobiranje davkov. Tako daleč smo tudi z
               nacionalnim programom izgradnje avtocest.</p>
               <p>Jaz sem samo en primer uporabil glede pomurskega kraka oziroma za neko prispodobo,
               kaj se dogaja. Drugače nisem govoril. Čeprav sem 11 let spremljal gradnjo, pa izgleda
               nisem tako dobro poznal te gradnje, kot nekateri kolegi, ki so opisovali natančno
               vsak odsek, kaj je narobe na njem</p>
               <p>Kakšna je država in vlada, da v tem enem mandatu ni mogla narediti vseh avtocest in
               vseh odsekov. Mislim, da je treba razmisliti, ali hočemo - čas je neroden, pred
               volitvami smo, seveda - ali hočemo ta nacionalni program izgradnje avtocest res
               obdržati v neki dinamiki. Sam se zelo redko oglašam, danes morda toliko kot vsi
               drugi, vendar nimam veliko časa in bom tudi zaključil - da se pomenimo še pametno in
               trezno, kaj je narediti (amandmaji tudi favorizirajo posamezne dele Slovenije), ker
               drugače ne bomo imeli nacionalnega programa izgradnje avtocest, ki bi ga bilo možno
               realizirati. Hvala.</p>
            </sp>
            <sp xml:id="SDZ3-Redna-34-2004-02-26.sp226">

               <speaker>PODPREDSEDNIK VALENTIN POHOREC:</speaker>

               <p>Hvala. Branko Kelemina ima besedo za razpravo.</p>
            </sp>
            <sp xml:id="SDZ3-Redna-34-2004-02-26.sp227">

               <speaker>BRANKO KELEMINA:</speaker>

               <p>Hvala lepa za besedo. Spoštovane poslanke in poslanci, spoštovani predstavniki vlade!
               Zdajle bi pravzaprav moral reči in vas prositi, da bi mi povedali, če slučajno nismo
               v oddaji "Saj ni res, pa je!" Ampak verjetno mi tega ne boste povedali. Toda za to,
               kar se dogaja, skoraj dejansko ni najti izraza, na kakšen način bi to človek povedal,
               da lahko tako tudi vlada pa nekateri interesi prevladajo nad tistim, kar se poskušajo
               nekje na nekem nivoju posamezni organi dogovoriti, kot je, recimo, na odboru za
               infrastrukturo, ko se nekaj dogovorimo, nekaj poskušamo sprejeti, čeprav so sprejeli
               te odločitve tisti poslanci, ki imajo večino - vem, da takrat na odboru nisem
               glasoval za črtanje določenih projektov iz nacionalnega programa - toda dogovorili
               smo se (gospod Anderlič je bil prisoten, ne vem, kdo vse je še bil zraven, saj lahko
               pogledamo, kdo je podpisan), nekaj smo se dogovorili, danes je pa vse to popolnoma
               drugače. Ja, pa tako ne moremo delati, no! In vedno delamo eno in isto in poskušamo
               drug drugega nadigrati. Sam bi tudi resnično rad kakšno navezovalno cesto, tudi dva
               kilometra, en kilometer, predlagal na kakšnem koncu, kjer vem, da bi bilo potrebno,
               pa nisem, zato ker ste vi predlagali, da bi te stvari uredili drugače. In vlada je
               predlagala, da se lahko to črta in tako naprej. Danes pa se seveda gospa Irma, ki s
               svojiminteresom ni prišla notri, ker so tam zagnali rompompom, zdajle smeji in uživa,
               kako bo ona lepo svoje dosegla in bo zelo popularna, takrat pa prek svojih poslancev
               ni forsirala, da bi se te stvari sprejele. Saj je vprašanje, če bo to danes sprejeto
               ali ne, ampak na tak način ne moremo delati. In potem govorite o populizmu, pa
               govorite o politikantih, pa nekateri tam govorijo o pritiskih ljudi pa o lokalnih
               skupnostih, pa kdo bi še vse vedel. Ja, pa zakaj smo mi sploh tukaj, čeprav opozicije
               ne rabite, pa vendar. Pa vendar jo rabite, tudi v takih primerih, ki pride do takih
               zapletov, kot je, recimo, tale danes, kjer na tako čuden način poskušate vnesti
               razdor med poslance, da enim nekaj daste, drugim pa ne daste ničesar oziroma program,
               ki bi moral vsebovati neke stvari, za neko področje potem vsebuje določene odseke in
               tako naprej, na drugi pa ne. To je ena velika zmešnjava v tej državi od vsega
               začetka, osem let, kar sem tukaj, gospod Anderlič lahko to potrdi, kaj se na teh
               avtocestnih programih dela. Če je to vzorno, v urejeni državi, potem sem jaz tudi
               verjetno oziroma bom počasi nadpapež, ne samo papež. Jaz bi rad sicer, da bi se nekje
               uskladili, pa nekje dogovorili, verjetno pa se tako ne bomo mogli. Prav gotovo pred
               koncem te točke ali pa pred glasovanjem se boste verjetno sporazumeli in v koaliciji
               dosegli neki konsenz, in bo to izglasovano. Ampak vseeno jaz vam samo povem, da se
               tako ne dela. Ni pošteno, ni pravično, resnično ne! Če ste že mislili karkoli
               narediti, s kakršnimikoli amandmaji, bi bilo pošteno in prav, da bi se malo
               posvetovali vsi skupaj, tudi opozicija. Zakaj pa ne? Saj jo lahko preglasujete vedno,
               če hočete, ampak ni pošteno, ni pošteno. Na tak način potem mi v naši domovini
               resnično ne moremo sprejemati nekih dobrih rešitev, zadovoljivih rešitev, s katerimi
               bi bili ljudje zadovoljni.</p>
               <p>Jaz res ne vem, ali je kriza razmišljanja nastala v tej državi ali kakšna druga
               kriza ali kriza odločanja ali kriza vladanja ali kaj je zdaj ena kriza, da se ne da
               čisto nobeno stvar več dogovoriti. Ne bom več drugo govoril, ampak resnično samo to
               vam povem, na tak način ne bi smeli delati. Hvala lepa.</p>
            </sp>
            <sp xml:id="SDZ3-Redna-34-2004-02-26.sp228">

               <speaker>PODPREDSEDNIK VALENTIN POHOREC:</speaker>

               <p>Branko Janc dobi besedo za razpravo. Replika Irma Pavlinič Krebs.</p>
            </sp>
            <sp xml:id="SDZ3-Redna-34-2004-02-26.sp229">

               <speaker>IRMA PAVLINIČ KREBS:</speaker>

               <p>Hvala lepa, gospod podpredsednik. Seveda se moram odzvati na navedbe gospoda
               Kelemine, da jaz nisem dobila ceste in zato smo zagnali vik in krik. Iskrena hvala za
               kompliment, moja težnja je očitno neizmerna, da vlada predlaga cesto, za katero vi
               ocenjujete, da je moja bolečina.</p>
               <p>Spoštovani gospod Kelemina, v pogovorih s koroškimi župani sem pojasnila, tako da me
               je gospod Ranc citiral: "Parlamentarni odbor za infrastrukturo je vzela v bran
               podpredsednica državnega zbora Irma Pavlinič Krebs in dejala, da je šlo samo za
               črtanje Koroške iz avtocestnega programa, ne pa tudi iz nacionalnega programa gradnje
               drugih državnih cest, kjer naj bi bila koroška cesta zanesljivo vključena".</p>
               <p>In še pojasnilo. Sama osebno ocenjujem, da bi bilo res nujno v tem prostoru in zelo
               potrebno sprejeti strategijo razvoja in vzdrževanja državnih cest, ker ocenjujem,
               glede na vse parametre, da bi ta cesta doživela z drugimi viri, kot pa viri za
               avtoceste, hitrejšo dinamiko izgradnje in da bi ta prostor končno bil navezan na
               avtocestni križ. Zagotovo pričakujem to. Če pa pogledate avtocestni program, pa vse,
               kar se predvideva za to hitro cesto, je lokacijski načrt do leta 2010. Če mislite, da
               sem s tem zadovoljna, pač nisem. Želela bi si drug program in hitrejšo dinamiko. Tako
               prosim, če si preberete te stvari. Načelno se strinjam z vami in z odločitvijo
               odbora. Hvala lepa.</p>
            </sp>
            <sp xml:id="SDZ3-Redna-34-2004-02-26.sp230">

               <speaker>PODPREDSEDNIK VALENTIN POHOREC:</speaker>

               <p>Hvala. Branko Janc.</p>
            </sp>
            <sp xml:id="SDZ3-Redna-34-2004-02-26.sp231">

               <speaker>BRANKO JANC:</speaker>

               <p>Hvala. Glede na vložene amandmaje, mislim, da je današnji odmerjen čas za razpravo
               prekratek. Vsi smo nestrpni, ker bi radi še kaj povedali. Vsaj to velja verjetno za
               naše kolege iz moje poslanske skupine.</p>
               <p>Vprašanje izgradnje avtocest ima dolgo brado in jaz sodelujem pri tretjem nacionalnem
               programu. Mislim, da bi bilo perverzno, da bi še tretjič sodeloval s figo v žepu.
               Dvakrat se je to dogajalo. Mi smo dvakrat sprejemali nacionalni program, ki ni imel
               realnega pokritja. In vedno smo seveda predlagatelje z neko prisilo, podobno kot se
               bo danes zgodilo, s potrjevanjem tega programa in vnaprejšnjim vedenjem, da to ne bo
               zgrajeno v predvidenih rokih. Najmanj, kar bi seveda bilo pri tem upravičeno, je, da
               bi letele puščice na Dars, kajti Dars je le izvajalec. To kar sprejme vlada, in kar
               potrdi državni zbor z nacionalnim programom oziroma z letnimi programi.</p>
               <p>Ne bom razlagal zgodovine gradnje avtocest. Začeli smo jih graditi od znotraj,
               navzven proti mejam, torej 10. in 5. koridor, s tem, da se nam danes pojavljalo ravno
               protesti tam, kjer so avtoceste že zgrajene. Tam protestirajo, da ne bodo plačevali
               cestnine. Tam protestirajo proti temu, da si ne želijo imeti cestninskih postaj. Tam
               protestirajo, da se glavni tovorni in potniški promet izogiba cestninskih postaj in
               dodatno obremenjuje lokalno cestno omrežje. In se sprašujem, ne samo, kako bomo mi
               vzpostavili nove odseke in jih zgradili, ampak se mi postavlja vprašanje, s čim bomo
               mi to delali. Kje imamo mi finančne vire? Imamo v tem trenutku 4: kredite, predviden
               je razpis obveznic, proračun in cestnine. Cestninam se dogaja, da te rapidno upadajo,
               in na nekaterih odsekih, kjer bi lahko pobrali milijardo in več samo na eni
               cestninski postaji, je morala vlada ali pa minister popustiti tem zahtevam. V enem
               delu je tudi verjetno razumna odločitev. Na drugi strani zadolženost države, tista,
               ki je bila prvotno predvidena okrog milijarde 700 milijonov dolarjev, smo se že
               krepko približali in je ocena tudi inštituta pri pravni fakulteti, da je zadolženost
               presegla vse meje. Finančni viri so se samo v letošnjem letu zmanjšali za 4
               milijarde, in se sprašujem, iz katerega vira jih bomo nadomestili, in kot 4. vir, to
               so obveznice, na tem sloni vse.</p>
               <p>Torej odločitev, da se nismo odločili za koncesijsko gradnjo, je po moje napačna.
               Napaka je bila storjena 1995. leta, ko so bile še možnosti. Jaz trdim, da so tudi
               danes še možnosti, da se en del avtocest oziroma hitrih cest, ki jih bomo cestninili,
               zgradi tudi v koncesijski gradnji.</p>
               <p>Mogoče za tiste, ki niste tako seznanjeni z dogodki, oziroma s tem, kaj se v bistvu
               v tem trenutku dogaja in te napetosti, ki vladajo v tej dvorani danes. Na odboru so
               se stvari seveda zgodile točno tako, kot je pred menoj povedala kolegica Irma
               Pavlinič Krebs. Odbor je smatral, da je sprejem nacionalnega programa za gradnjo
               avtocest ena zgodba, o kateri mora seveda čimprej razpravljati in na ta del praktično
               ni bilo posebnih amandmajev in pripomb. Drugo pa je, da vlada ni pripravila v skladu
               z zakonom o javnih cestah, ki je bil sprejet 1997. leta niti strategije razvoja
               izgradnje državnega cestnega omrežja, niti nacionalnega programa izgradnje državne
               cestne mreže. In to je predmet spora, da tisti, ki si želijo, in te njihove ambicije
               so za mene popolnoma argumentirane. Če bi šli pogledat magnetograme za nazaj, jaz sem
               pred leti poudarjal potrebo po hitrejši izgradnji druge državne cestne mreže. To je
               nevzdržno, da se podregije oziroma cele regije ne morejo solidno povezati na
               slovenski avtocestni križ. Ne gre samo za avtomobiliste, gre za regionalni razvoj,
               kjer je pametna povezava predpogoj.</p>
               <p>Še enkrat vam povem, predstavnikom vlade. Za to zagato ste v veliki meri krivi vi.
               Ta vlada oziroma tudi vlada pred vami, ne glede na to, da je to tudi moja vlada,
               zasluži vso kritiko. Moje stališče okoli tega je še enkrat to, da je odbor naredil
               zelo korektno. Odbor se je odločil, da bo potrdil avtocestni program in istočasno
               zahteval in sprejel sklep, s katerim je zadolžil vlado, da do konca aprila pripravi
               program izgradnje državne cestne mreže. In s tem, če bi to bili pripravljeni
               narediti, potem bi ta zagata danes odpadla. Ne bi bilo treba sprejeti nobenega
               amandmaja, ker eden del.</p>
               <p>Vam povem še stališče, da so amandmaji bedasti in ne sodijo v ta program. Če veljajo
               argumenti za te amandmaje, za ta program, potem velja še vrsto argumentov, kjer ni
               nikjer teh amandmajev. Jaz predlagam, da do glasovanja še temeljito premislite, ker
               lahko se zgodi, da bo sprejet nacionalni progam nekonsistenten, da ne bo pokrit s
               finančnimi viri, da ne bo ustrezno pokrit z roki in zavladala bo popolna zmešnjava.</p>
               <p>Zato jaz še enkrat predlagam, razmislite o tem, kaj bomo storili v naslednjih dveh
               treh urah.</p>
            </sp>
            <sp xml:id="SDZ3-Redna-34-2004-02-26.sp232">

               <speaker>PODPREDSEDNIK VALENTIN POHOREC:</speaker>

               <p>Kolega Franc Sušnik.</p>
            </sp>
            <sp xml:id="SDZ3-Redna-34-2004-02-26.sp233">

               <speaker>FRANC SUŠNIK:</speaker>

               <p>Hvala lepa. Spoštovani podpredsednik, spoštovani minister. Poglejte, govorimo o
               resoluciji o nacionalnem programu izgradnje avtocest v Republiki Sloveniji, kar
               mislim, da je zelo pomembno, pomembno sploh zaradi tega, ker je program izgradnje
               avtocest v Republiki Sloveniji edina oprejemljiva, realen odgovor države na grozečo
               centralizacijo oziroma edini prispevek, edini realen prispevek države k skladnemu
               regionalnemu razvoju. S tega vidika in s te predpostavke bi morali tudi ta nacionalni
               program gledati</p>
               <p>Vendar se bojim, da vsebina tega nacionalnega programa ne sledi temu, kar ste ne
               nazadnje napisali tudi pod osnovna načela nacionalnega programa izgradnje avtocest v
               Republiki Sloveniji, kjer je v tretji alinei napisano, da ta program mora omogočiti
               in zagotoviti skladen in enakomeren regionalni in gospodarski razvoj vseh
               gospodarskih regij, kot tudi nadaljnji razvoj države v okviru njenega članstva v
               Evropski uniji. Mislim, da je tukaj notri ključ. Obstoječi avtocestni progam se
               bojim, da vse preveč težik temu, da prevzame in sprosti skozi Slovenijo evropske
               prometne tokove, ki bodo dolgoročno obremenjevali naše okolje, puščali negativne
               vplive na okolju, premalo pa je usmerjen v to, da bi zagotovil povezanost vseh
               slovenskih regij s centrom. V tem smislu, v skladu s tem, kar sem povedal, bom tudi
               podprl vse tiste amandmaje, posebej tistega, ki govori o ustrezni povezanosti Arje
               vasi s Koroško. Tukaj je osnovna dilema. Ali gradimo avtoceste zato, da se bodo po
               njih vozili tujci, da se bodo po njih vozili vzhodnoevropski, ruski, ukrajinski pa še
               ne vem kakšni tovornjaki, ali avtoceste gradimo zato, da jih bomo uporabljali
               Slovenci, da si bomo Slovenci s tem približali centre, z uporabo tako zgrajenih
               avtocest izenačili in pridobili enake izhodišče možnosti v svojem možnem življenju in
               v razvoju? To je ena od najbolj ključnih in najbolj perečih dilem. Jaz mislim, da na
               to dilemo nismo našli ustreznega dogovora, če pogledate samo ta osnovni avtocestni
               križ, ki zanemarja od Koroške, Posavja, pa še kaj bi lahko rekli.</p>
               <p>Druga dilema, ki se mi pri tem pojavlja. V nobenem primeru se ne bi smelo dogajati v
               bodoče, ko se pogovarjamo o resoluciji, o nacionalnem programu izgradnje avtocest v
               Republiki Sloveniji, da bi ta izgradnja šla na račun zanemarjanja ostalega cestnega
               omrežja. Nihče me ne more prepričati, da temu ni bilo tako. In to je tudi v celoti v
               nasprotju s tistim, kar ste si napisali pod cilj, da je cilj tega nacionalnega
               programa tudi sprostiti in povečati varnost na vzporednem in ostalem regionalnem
               cestnem omrežju.</p>
               <p>Mislim, da je zelo skromno, če ne celo sramežljivo, napisan cilj izgradnje
               nacionalnega programa izgradnje avtocest v Republiki Sloveniji, tisti bistveni cilj,
               ki bi naj težil k izboljšanju in povečanju nivoja varnosti udeležencev v prometu.
               Mislim, da bi morali to postaviti na prvo mesto, sploh ob dejstvu, da so vaše študije
               pokazale, da bi se z izgradnjo tega avtocestnega omrežja število mrtvih udeležencev v
               cestnem prometu razpolovilo. Tu ste, bom rekel, malo preveč skromni oziroma to ni
               tista ustrezna prioriteta, ki bi jo pričakoval ob dejstvu, da se zaradi izgradnje
               avtocestnega omrežja oziroma zaradi izvajanja programa zanemarja prometna varnost
               tudi na vzporednem cestnem omrežju, omrežju regionalnih, lokalnih in drugih cest.</p>
               <p>Tretja zadeva, ki bi jo rad v svoji razpravi omenil, ki pa mislim, da je ne nazadnje
               tudi ključna za nadaljnjo usodo oziroma za potek izgradnje avtocest v Republiki
               Sloveniji, je pa ta nesrečni cestninski sistem. Poglejte, tu imamo pa tak nered, tak
               kaos, bom rekel,ta zadeva je tako nedorečena, da presega vse normalne meje. Začeta
               ambicija oziroma začetni sistem, ki je bil zaprt, se je porušil očitno s tem, ko so
               avtoceste prišle do Ljubljane in ko ste Ljubljančani ugotovili, da za obvoznico okrog
               Ljubljane oziroma za rabo avtocest ni dobro plačevati cestnino. S tem se je zaprt
               cestninski sistem porušil. Ne nazadnje to utemeljuje tudi to, da se pogostnost čelnih
               cestninskih postaj veča premosorazmerno z oddaljenostjo od centra in da se največ
               ljudi - to kažejo podatki o štetju prometa - zastonj vozi v okolici Ljubljane oziroma
               v osrednji Sloveniji, kar je popolnoma nesprejemljivo in spravlja v neenakopraven
               položaj ostale državljane. Poglejte, tule notri ste napisali tudi ambicije, da v
               naslednjem obdobju dogradite obstoječ cestninski sistem, predvsem s tistimi
               postajami, ki bi onemogočale izogibanje čelnim cestninskim postajam. Navedene so
               cestninske postaje do konca leta 2004: Krtine, Lukovica, Vodice, Vogrsko, Ivančna
               gorica. Mislim, da je to spet eden od gasilskih ukrepov in da bi kazalo v tem
               nacionalnem programu bolj odločno upoštevati sklepe, ki jih je ne nazadnje sprejel ta
               državni zbor, ki so Dars zavezali, da uvede tak cestninski sistem, ki bo zajel vse
               uporabnike avtocest, kar bi bilo edino normalno in pravično tudi z vidika
               financiranja bodoče izgradnje. Zdaj smo v zelo neenakomernem položaju, eni državljani
               bomo dvakrat plačevali izgradnjo teh avtocest, prvič s tem, ko plačujemo cestnine,
               drugič pa s tem, ko bomo mi in še naši vnuki in pa pravnuki odplačevali kredite za
               izgradnjo teh avtocest. To je zelo narobe in breme izgradnje avtocest, če smo se že
               odločili za tak sistem, da jih bomo gradili sami, brez oddaje koncesij, bi bilo treba
               bolj enakomerno porazdeliti med vse državljane oziroma med vse uporabnike avtocest.</p>
               <p>Zdaj bi rad navedel še en tak, bom rekel, primer, kako izgradnja in pa dobri nameni,
               ki so napisani v resoluciji, v življenju ne dosegajo svojega cilja. Lahko, upam si
               trditi, da na primer spodnja Savinjska dolina, od koder prihajam, z izgradnjo tega
               avtocestnega odseka zaradi neposrečene, nedorečene postavitev čelne cestninske
               postaje ni doživela nobenih korenitih premikov, kar se tiče varnosti cestnega
               prometa, zato ker se zaradi izogibanju plačevanja cestnin avtocestni odsek od
               Vranskega do Šentruperta ni bistveno razbremenil. Na tem avtocestnem odseku so tudi
               pozabili v skladu s prej sprejetimi resolucijami in programi sanirati posledice
               izgradnje avtoceste, ki so nastale na tem cestnem omrežju oziroma popolnoma pozabili
               vzdrževati ta avtocestni odsek. Kakršnekoli, bom rekel, ambicije, da bi kaj naredili
               na varnosti, na varnosti pešcev, kolesarjev, to so pa samo želja prebivalcev, ki smo
               naivno verjeli, da bomo po izgradnji avtoceste dobili ustrezno, varno vzporedno
               cestno povezavo, kar je bil eden od imeperativov oziroma ne nazadnje ena od danih
               obljub načrtovalcev tega avtocestnega odseka skozi Savinjsko dolino.</p>
               <p>Rad bi oziroma ne morem razumeti še enega dejstva, ki je povezano s ceno izgradnje
               in ki odločilno vpliva na končno ceno zgrajenih avtocestnih odsekov v sistemu
               gradnje, kot ga pač mi poznamo, in sicer skoraj neverjetno se čuje, da gre 21% do 25%
               denarja, potrebnega za izgradnjo enega avtocestnega odseka, za pripravljalna dela
               oziroma da se toliko denarja porabi, preden se začne kaj konkretnega dogajati na
               posameznem avtocestnem odseku. Jaz razumem ambicijo projektantov, načrtovalcev, vem,
               da so zlobirali vso mogočo zakonodajo, vendar bi pri državnem avtocestnem programu
               morali malo gledati na to zadevo oziroma poskušati vsaj te stroške za ta mehki del,
               za pripravljalna dela znižati v neke razumne meje, ne da gre petina oziroma četrtina
               denarja za posamezni cestni odsek, še preden se gradnja začne. To je malo veliko,
               malo veliko tudi zaradi tega, ker breme oziroma ceno tega plačujemone nazadnje vsi
               prebivalci Republike Slovenije in jo bomo še plačevali oziroma jo bodo plačevali tudi
               naši sinovi, vnuki in pa verjetno še kdo glede na to, kako zahteven in drag je ta
               program.</p>
            </sp>
            <sp xml:id="SDZ3-Redna-34-2004-02-26.sp234">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Sušnik. Kolega Anderlič ima besedo.</p>
            </sp>
            <sp xml:id="SDZ3-Redna-34-2004-02-26.sp235">

               <speaker>ANTON ANDERLIČ:</speaker>

               <p>Spoštovani! Človek je pravzaprav v resni zadregi, kaj naj stori ob tem, ko ima na
               mizi že tretjič spremembo nacionalnega programa izgradnje avtocest in ko vendarle
               predvsem govorimo o vsem drugem, in samo ne o avtocestah. O avtocestah na način, da
               se dogovorimo, kje bodo potekale, od kje bomo dobili denarna sredstva, katere
               prometne probleme bomo s tem razrešili in kako bomo tudi na koncu pokrili vse tisto,
               kar je pokriti treba. Tukaj govorim seveda o stroških, ki jih s tem naredimo, pa
               čeprav ne mislim, da je avtocestni program strošek, ampak je vlaganje.</p>
               <p>Ko smo začeli s temI avtocestami, je bilo vendarle jasno, da gre za reševanje
               prometnih zadreg, da gre za ceste, ki bodo povezale slovenske kraje na tako
               imenovanem 10. in 5. koridorju ter še nekaj prečnih cest, Šentilj-Macelj pa na drugem
               koncu proti Jelšanam iz Postojne oziroma iz Kozine. In nekaj tistih navezovalnih
               cest, ki so nujno potrebne, ter da bo vse to tudi cestninjeno. Da vse tiste ceste, ki
               bodo služile tem osnovnim koridorjem, da bodo cestninjene. In jaz sem trdno
               prepričan, da bi morali cestnino pobirati na način, da bi z vstopom na ljubljanski
               ring začel teči števec, in dejanske prevožene kilometre vsakemu zaračunati. Nismo
               gradili avtoceste zato, da se ljudje borijo, da se ne bodo vozili po avtocestah in da
               se je treba zaradi avtoceste, ki je breme za posameznika, za okolje, da se morajo
               voziti po vzporedni cesti in je zato potrebno graditi še dodatne vzporedne ceste.
               Nikoli nisem mislil, da bo temu tako. Da bo potrebno graditi vzporedne ceste zato,
               ker jih avtocesta obremenjuje, utesnjuje in tako naprej. Vedno sem mislil, da gre za
               nekaj drugega. Da gre ravno za obratno. Da gre za večjo prometno varnost, za hitrejši
               dostop, zahitrejše komunikacije, za hitrejši gospodarski razvoj in tako naprej. Mi pa
               imamo seveda stvari postavljene na glavo. 34 zakonov je državni zbor sprejel brez
               osnovnega zakona o bencinskem tolarju, s katerim smo zagotovili namenski vir za to
               izgradnjo, in vsak, ki pač natanka liter bencina ali nafte, plača za del te
               avtoceste, in seveda brez tako imenovanih dveh zakonov o Darsu. Najprej enega in v
               lanskem letu enega spremenjenega. In vseh teh 34 zakonov je vendarle težilo k temu,
               da gradimo osnovni avtocestni program.</p>
               <p>Danes je človek prisiljen, da ne glede na to, če sem se vseskozi zavzemal za te
               principe, da ima na mizi nek meni, ki naj po mili volji izbere, ali je za cesto Arja
               vas-Dravograd, ali je za cesto Dramlje-Šentjur, ali je za cesto Škofljica-Kočevje in
               tako naprej. Jaz sem za vse ceste. Za vse smeri, za vse tisto, kar je nujno potrebno
               v tej državi narediti, in kar je največja tragedija, je, da smo seveda ob teh 34.
               zakonih, plus tistih, ki sem jih zraven naštel, sprejeli tudi zakon o javnih cestah,
               leta 1997, pred sedmimi leti. In jasno naložili, da je treba narediti nacionalni
               program za povečano propustnost državnih cest, ravno zaradi tega, ker se je razkorak
               med nekaterimi kraji in nekaterimi središči ter drugimi, ki so oddaljeni od tega,
               povečeval. Razlike v prometnem standardu varnosti so se povečevale. Promet se je
               povečeval, ceste so ostale enake, hitrosti so se povečevale in tako naprej. Skratka,
               stvari so postale take, da smo neko področje favorizirali, drugega pa se sploh nismo
               lotili. Prisiljeni smo, da se danes, ko smo vsaj desetkrat zapisali v vse resolucije,
               letne programe, v vse sklepe državnega zbora, da se danes pogovarjamo o cestninah,
               kako jih praktično nikjer več ne bomo mogli pobirati, ni pa niti testnega načina
               elektronskega pobiranja cestnine, čeprav vsi sistemi obstajajo, čeprav bi zdavnaj
               lahko testirali. In vem, da boste gotovo že tekom letošnjega leta poskusno testirali,
               pa bi lahko že zdavnaj. Zakaj v tem nacionalnem programu praktično niti besede ni o
               evropskem načinu pobiranja cestnin? Ljudje govorijo o tem, pojdimo na vinjete,
               plačajmo enkrat - ne poveste pa, da je to preteklost. Da je Evropska unija sklenila,
               da je treba plačati po dejansko prevoženem kilometru, ne po pavšalu, in tako naprej
               in tako naprej. V tem programu ni nobenega govora o tem, na kakšen način bomo po celi
               Sloveniji naredili enoten pošten sistem, ampak da bodo vsi plačali tisto, kar bodo
               dejansko prevozili.</p>
               <p>Seveda bom v tej zadregi prispeval k temu, da bomo stvar pripeljali do absurda.
               Torej, da bomo v ta program uvrstili vse tisto, kar je danes na mizi, zato da bo
               vlada v dveh mesecih prišla z nacionalnim programom izgradnje državnih cest in tisto,
               kar ne sodi v avtocestni program, preselila tja. Kajti ljudje ne verjamejo več, da se
               bo to kdajkoli zgodilo - naj se zgodi tukaj. In v tistem trenutku, ko bodo pogoji za
               to, da se preseli drugam, da se zagotovijo drugi viri, naj gre tja. Hvala lepa.</p>
            </sp>
            <sp xml:id="SDZ3-Redna-34-2004-02-26.sp236">

               <speaker>PREDSEDNIK BORUT PAHOR:</speaker>

               <p>Hvala lepa, kolega Anderlič. Kolega Peterle ni navzoč, kolegica Črnugelj prav tako
               ne. Tako ima besedo kolega Fabjan. Prosim.</p>
            </sp>
            <sp xml:id="SDZ3-Redna-34-2004-02-26.sp237">

               <speaker>ANDREJ FABJAN:</speaker>

               <p>Hvala lepa za besedo. Naša ekipa, minister, predstavniki Darsa, že kar dobri dve uri
               poslušajo to razpravo in vidim, da so zelo zaskrbljeni, pa ne toliko zaradi očitkov
               mojega predgovornika, tudi prejšnjih kolegov. Ampak mislim, da je danes res zmeda v
               tej dvorani, in se ob tej priložnosti tudi zahvaljujem predsedniku odbora, ko je
               nastopil in pojasnil dogajanja na naših dveh sejah, mislim da 4.12. lanskega leta in
               v februarju mesecu letos, kako so se stvari odvijale. In marsikateremu od naših
               kolegic in kolegov, ki jih danes oziroma nocoj ni tukaj, ko bo prišel sem glasovat,
               verjetno še ne bo jasno, kako je prišlo do teh zadev.</p>
               <p>Vsekakor se strinjam tudi z gospodom Anderličem, ki postavlja pobiranje cestnin po
               celi Sloveniji kot prioriteto, in da tukaj mogoče vlada, Dars, nismo ali pa niste
               storili vsega. Tudi dejstvo je, da je bil na odboru sprejet sklep, da se v aprilu
               mesecu tega leta poda s strani ministrstva resolucija o nacionalnem programuizgradnje
               državnih cest; nekako tako ste nas tudi potolažili. In veliko lažje bi bilo, če bi to
               resolucijo imeli. Dejstvo pa je, da to ni težko, in sem prepričan, da vse potrebe,
               vse želje županov iz cele Slovenije, ki hodijo na ministrstvo, na direkcijo,ter glede
               na razvojne programe, ki so v Sloveniji znani, zapisani za nekaj let vnaprej, mislim,
               da ministrstvo še kako dobro ve za te potrebe, in tudi določeni projekti so v
               izdelavi. Torej, če govorimo o vsem tem delu, pa moram spomniti na razprave ob
               sprejemanju proračuna Republike Slovenije, ko smo tudi zahtevali nekaj več milijonov,
               10 milijonov sredstev tudi za ta del rekonstrukcij in večinskih potreb po izgradnji
               regionalnih cest, kar je bilo danes tudi opozorjeno, da pa ta nacionalni program bi
               že moral od 1997. leta postoriti, da bi nekako sledili poleg nacionalnega programa
               avtocest, izgradnje avtocest tudi tem regionalnim potrebam in slabemu stanju na
               državnih cestah. Poglejte, takrat ni bilo tega posluha in mislim, da ravno največja
               vladna stranka bi lahko ob tej veliki skrbi - velike razlike, regionalne razlike v
               različnih področjih po Sloveniji - mogoče takrat bolj prisluhnila potrebam, ki so
               bile dane na mizi, tudi v tej dvorani in mogoče tudi določene amandmaje podprla, ko
               smo se borili za določen denar. Mislim, da bi bila od 1997. leta pa do danes tudi
               marsikatera razlika in regionalna cesta s podeželja do mesta tudi že zgrajena in ne
               bi toliko danes uperjali vso krivdo mogoče na ta nacionalni program.</p>
               <p>Poglejte, zaključil bi pa s tem, da je res potrebno še enkrat povedati, ko imamo na
               mizi dva amandmaja, vladnega in pa amandma stranke mladih, da so tukaj nekateri naši
               kolegi zmenjeni predvsem zaradi tega, ker ta vladni amandma ni nič novega, razen
               enega dela, ko govori o priključitvi na ljubljansko obvoznico. Mislim, da gre za
               državno cesto iz smeri Škofljice na južno obvoznico. Drugače pa je ta vsebina bila že
               v prvotni vsebini resolucije. In to je bilo res po dodatnem programu. Osnovni
               program, dodatni program, in če imamo resolucijo pred seboj, si poglejte, da so vsi
               ti odseki hitrih cest, avtocest tudi že notri. In pa tudi navezovalne ceste in
               avtocesto omrežje, ki niso bile sestavni del nacionalnega programa. Skratka, to je že
               vse bilo. In na koncu v tej resoluciji pišejo razloge, vendar danes ni noben povedal
               tistega tretjega razloga.</p>
               <p>In sprašujem predstavnika ministrstva, tretji razlog. Zakaj je to potrebno, ti
               odseki? Piše izpolnjevanje obveznosti, ki jih je republika Slovenija prevzela z
               mednarodnimi sporazumi in pobudi v zvezi z izgradnjo mednarodnih cestnih koridorjev.
               Ta tretji razlog me ne prepriča. Tista dva pa vsekakor sta takšne vsebine, da bi bilo
               vredno potem tudi razmišljati o tistem predlogu, za katerega pa je predsednik odbora
               rekel, da je mogoče nekako en pritisk na vas in da boste morali tudi do konca te seje
               podati določene odgovore. Predvsem bi spomnil na te tri razloge in zadnji razlog me
               je prepričal. Hvala lepa.</p>
            </sp>
            <sp xml:id="SDZ3-Redna-34-2004-02-26.sp238">

               <speaker>PREDSEDNIK BORUT PAHOR:</speaker>

               <p>Hvala lepa. Kolega mag. Kavčič ima besedo. Prosim. Potem pa kolega Tanko.</p>
            </sp>
            <sp xml:id="SDZ3-Redna-34-2004-02-26.sp239">

               <speaker>MAG. BLAŽ KAVČIČ:</speaker>

               <p>Čez dva meseca in nekaj dni bomo stopili v Evropsko unijo in prav je, da se
               vprašamo, ali so ceste, o katerih se pogovarjamo danes, cilj ali so sredstvo. Jaz bi
               ceste označil kot sredstvo za doseganje določenih ciljev. Nekateri kolegi so že
               govorili o razvojnem zornem kotu cest. Treba se je seveda vprašati v tem trenutku
               tudi, kaj pa je z našim nacionalnim telesom. Kaj pomenijo ceste za ohranitev
               slovenskega nacionalnega telesa. Mi imamo v naši soseščini na zahodu Furlanijo
               Julijsko krajino, imamo na severu Graz. Ta dva močna centra delujeta centripetalno.
               Torej privlačita naše obmejne regije na svoje področje in vprašajmo se, kako se z
               avtocestnim križem soočamo s tem problemom. Ne najbolje. Nekoliko bolje, če ob tem
               avtocestnem križu razmislimo tudi o sistemu državnih cest, kjer pa imamo veliko
               problemov. Vendar jaz zelo podpiram razmišljanja tudi kolega Anderliča, ki je v
               ospredje postavil integriteto pri zagotavljanju realizacije temeljnega avtocestnega
               programa. Jaz tudi tako razumem željo po očiščenju programa na odboru za
               infrastrukturo, ker morda je resnično prišlo do mešanice. Poleg temeljnega programa
               osnovnega korpusa avtocest še do določenih drugih cest, povezovalnih in priključnih.
               Seveda jaz se strinjam s stališčem, da se o teh dopolnilnih programih velja
               pogovarjati zgolj pod pogojem, da ne načenjajo dinamike izgradnje osnovnega
               avtocestnega telesa. Ampak, poglejmo, kaj smo v preteklosti pravzaprav na tem
               področju že napravili. Mi imamo 11 projektov realiziranih v okviru
               avtocestnegaprograma, ki sodijo v to mešano kategorijo. Imamo obvoznico Lendava,
               imamo cesto Vučja vas-Radenci, imamo zahodno obvoznico v Mariboru, imamo obvoznico
               Ormož, imamo Mariborsko cesto v Celju, imamo obvoznico v Novem mestu, obvoznico
               Šempeter, obvoznico Ajdovščina, imamo cesto Koper-Dragonja, gradi se priključek in
               priključna cesta Lopata v Celju in pripravlja se gradnja v okviru Darsa za priključek
               in priključno cesto Ljubečna v Celju. Se pravi, govorimo o različnih pristopih, ki se
               obešajo na avtocestni program, in jaz verjamem, da je to dobro in koristno, imamo pa
               seveda tudi v tem programu, ki ga poskuša sedaj vlada kompletirati s svojim
               amandmajem na amandma, podobne ambicije. Zato mislim, da tisto, kjer velja iskati
               konsenz in soglasje, da karkoli bomo že sprejeli danes v absolutni prioriteti, mora
               biti izgradnja temeljnega avtocestnega križa. Za vse ostalo, kar je povezovalno in
               priključitveno, pa je seveda lahko v dinamiki za izgradnjo tega avtocestnega križa.</p>
               <p>Zdaj, nemogoče, da se pogovarjamo o resoluciji k avtocestnemu programu, da ne
               spregovorimo nekaj še dodatno o problematiki cestninjenja, nekaj je bilo že rečenega.
               Ampak, treba je povedati, ta sistem, kot se je sedaj izrodil, je konflikten in je
               premalo gospodaren. Če ga primerjamo recimo s situacijo v Italiji, kjer se tudi
               pobira cestnina, kjer se v Benetkah spravite na avtocesto in izstopite nekje tisoč
               kilometrov naprej v, na primer, Neaplju nekje ali dalje, potem seveda to ne zdrži
               primerjave s situacijo pri nas, kjer ustavljamo avtomobile vsakih nekaj kilometrov.</p>
               <p>Konflikten je sistem tudi v tem, ker nas spravlja v posameznih lokalnih okoljih na
               površje občutke, ki pomenijo neproduktivno kreganje. Seveda lahko je biti po bitki
               general in ugotoviti, da bi morda bilo bolje do sedaj imeti vinjete in prihraniti
               ogromno denarja, ogromno živcev, ogromno stroškov. Sedaj pa biti tehnološko
               pripravljen na sodobnejše sisteme, kot jih Evropa predvideva. Ampak seveda po bitki
               je lahko, zato seveda moramo graditi iz tega sistema, s katerim razpolagamo sedaj,
               naprej.</p>
               <p>Želel bi podčrtati potrebo po ambicioznem in konkretnem programu izgradnje državnih
               cest, ki bo zajemal hitre ceste, povezovalne ceste in obvoznice, vendar, seveda o tem
               programu, bodimo odkriti, se lahko eksaktno pogovarjamo takrat, ko bo napravljen, ko
               bo imel konkretne finančne vire, in mislim, da je takrat seveda tudi primeren
               trenutek, da se vse tisto, o čemer se več ali manj strinjamo, da ne sodi v najožji
               kontekst izgradnje avtocestnega križa, da se v tisti situaciji seveda prenese tudi v
               ta nacionalni program izgradnje avtocest.</p>
               <p>Želim izpostaviti še izredno kritično problematiko priključevanja z gorenjske
               strani. Merjenje kaže, da smo tu dosegli že obremenitve 70 tisoč PDLP, se pravi
               povprečnega dnevnega letnega prometa, in je zato sanacija stanja vključno s
               priključnimi cestami, torej Šentvid-Koseze, kar je k sreči že v gradnji, poleg tega
               pa še priključna cesta Stanežiče-Brod z navezavo na Črnuče, potem priključna cesta
               Jeprca-Povodje in pa štiripasovnica Medvode-Šentvid, torej to je nujno, da
               vzpostavimo za Slovenijo primerljiv standard prometnega pretoka v tem delu
               Slovenije.</p>
            </sp>
            <sp xml:id="SDZ3-Redna-34-2004-02-26.sp240">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Tanko, sedaj imate vi besedo. Jaz se vam hkrati opravičujem, ker
               sem vas prej nehote preskočil. Prosim.</p>
            </sp>
            <sp xml:id="SDZ3-Redna-34-2004-02-26.sp241">

               <speaker>JOŽE TANKO:</speaker>

               <p>Hvala za besedo. No, na začetku, ko sem predstavljal stališče poslanske skupine, sem
               še verjel, da je ta program resna stvar, resen projekt vlade. Zato sem tudi v uvodu
               rekel, da bi pričakoval, da je pri tako velikem projektu tudi predsednik vlade tukaj,
               kajti gre za pomembno reformo z nekaj, ne vem, ali pa 1000 in še nekaj milijardami
               ali pa še več denarja. Pač ga ni. In moram reči, da sem na nek način kar presenečen,
               ko je vodja največje poslanske skupine v državnem zboru, ki med drugim daje tudi
               premiera, rekel, da bo naredil vse, da bo zbanaliziral ta program, ki ga je
               pripeljala vlada. Da se bo potrudil, da bodo rešitve notri take, da bo nesmiseln, in
               da bo prisilil vlado v bistvu, da pride čez dva meseca s programom državnih cest. In
               potem bomo naredili spet rebalans tega obstoječega programa. Skratka, celo poletje se
               bomo ukvarjali z norostjo, za katero se bo nekdo potrudil, da bo prišla v ta državni
               program, nacionalni program avtocest.</p>
               <p>Če ste že tako korajžni bili, potem bi imeli še toliko moči, da bi to, kar ste
               povedali javno, na koncu tudi podpisali. Ker očitno ste boter tega amandmaja, ki ga
               je vložila Stranka mladih. Očitno. Ker, tam pa je vse tisto, kar ste vi povedali,
               napisano, in točno tisto banalizira ves ta program. Tose pravi, ne vnaša notri samo
               tistih nujnih zadev, ki jih je potrebovala, ampak čisto vse. Tudi tiste, kjer je PDLP
               samo 200 ali pa 300 vozil na dan. Tudi taki odseki cest so notri napisani. To pa je
               res banalizacija. In je škoda, da nam to pove vodja poslanske skupine največje
               parlamentarne stranke, ki ima pravzaprav ključno nalogo, da daje kredibilnost tej
               vladi, ki vodi to politiko.</p>
               <p>Ne morem se sprijazniti s tem, da se tukaj soočamo s takimi mnenji, različnimi
               mnenji med člani vladajoče stranke, med vlado in člani LDS-a. Če poslušam predsednika
               odbora gospoda Janca, vas prej, Kavčiča, potem se sprašujem, kaj počnete v teh
               vladah, kjer ima vsak svoje mnenje, vsak svojo pravico, vsak "tera" svojo zgodbo in
               burka ljudi in pa tukaj vse tiste, ki hočemo v tem državnem zboru nekaj resnega
               narediti in prispevati, pa čeprav smo samo v opoziciji. Skratka zmeda, ki jo počnete
               v tem državnem zboru, je popolna in mislim, da si ta država za te denarje, ki jih
               plačuje za nas, tega ne zasluži in mislim, da bi se moraldanes vprašati tudi svojo
               tovariško vest, da bi tudi tovariško samokritiko sprejel. Mislim, da takih neumnosti,
               ki se sedaj tukaj dogajajo pri sprejemanju tega programa, ne bi smeli početi in to je
               katastrofa za vse, ki tukaj notri sedimo.</p>
               <p>Drugo, kar je, moram tudi povedati, da se je izvajal program avtocest in državnih
               cest izredno nesinhrono. Na eni strani smo imeli avtocestni program, ki se je spet
               verjetno, kot očitno zgleda, izvajal pod vašim patronatom. Na drugi strani so se
               delali nesinhrono z gradnjo avtocestnega programa tudi programi na državnih cestah.
               Vse te zadeve, ki jih sedaj tlačimo v ta avtocestni program, s temi sanacijami bi
               lahko že zdavnaj naredili, ne glede na to, ali bi bil nacionalni program državnih
               cest narejen ali ne, samo malo modrosti vseh tistih, ki ste načrtovali sanacije cest
               in pa cestne priključke, bi bilo potrebno, nič več, pa smo delali odseke tam, kjer ni
               nobenega prometa, z rondoji in z vsemi neumnostmi, tam, kjer je bilo pa treba rešiti,
               ne vem, 10, 15 tisoč PDLP-ja znorimi konicami, tega vsi tisti, ki ste vodili politiko
               in vlado v teh desetih letih in v teh treh rebalansih in desetih proračunih, niste
               uspeli narediti in na koncu se srečujemo s takimi zadevami.</p>
               <p>Skratka to, kar ste predlagali s tem amandmajem, naknadno, ki ga je predlagala
               Stranka mladih, ste naredili očitno namensko diverzijo in banalizirate, bi rekel,
               tudi svojega premiera navsezadnje, ki je ta program podpisal, ga sprejel in vse
               tiste, ki ga zagovarjajo v imenu vlade v tem državnem zboru, to je pa tudi
               ministrstvo. Mislim, da je to, bi rekel, nepojmljivo, kar počnete in zato so te
               stvari tako zelo drage, ki jih počnete. In zato se nam delajo take luknje na vseh
               mogočih načinih, ker vsak, ki ima nekaj več moči v tem državnem zboru, si dela svojo
               politiko, svoj program, svoje rebalanse in troši na svoj način državni denar. Hvala.
           </p>
            </sp>
            <sp xml:id="SDZ3-Redna-34-2004-02-26.sp242">

               <speaker>PREDSEDNIK BORUT PAHOR:</speaker>

               <p>Replika, kolega Anderlič.</p>
            </sp>
            <sp xml:id="SDZ3-Redna-34-2004-02-26.sp243">

               <speaker>ANTON ANDERLIČ:</speaker>

               <p>Gospod Tanko bi bil seveda zadovoljen, če bi bil sprejet samo njegov amandma, vendar
               mislim, da so tako tisti konci, ki niso v njegovem amandmaju, upravičeni do cest
               kakor njegov. In ni pošteno, da navija samo za svojega, ampak bi moral za vse. In da
               s prstom kaže na druge, je to samo njegova lastnost. Hvala.</p>
            </sp>
            <sp xml:id="SDZ3-Redna-34-2004-02-26.sp244">

               <speaker>PREDSEDNIK BORUT PAHOR:</speaker>

               <p>Je potrebno kakšno pojasnilo, ker sicer replike na repliko ni? Je pojasnilo, ne
               polemika? Pojasnilo, prosim.</p>
            </sp>
            <sp xml:id="SDZ3-Redna-34-2004-02-26.sp245">

               <speaker>JOŽE TANKO:</speaker>

               <p>Hvala. V svoji razpravi o svojem amandmaju sploh govoril nisem. Samo toliko v
               vednost.</p>
            </sp>
            <sp xml:id="SDZ3-Redna-34-2004-02-26.sp246">

               <speaker>PREDSEDNIK BORUT PAHOR:</speaker>

               <p>Dobro. Gremo naprej. Kolega Kavtičnik.</p>
            </sp>
            <sp xml:id="SDZ3-Redna-34-2004-02-26.sp247">

               <speaker>JOŽEF (JOŽE) KAVTIČNIK:</speaker>

               <p>Hvala lepa, predsednik. Česa vse nismo naredili in kakšne napake in neumnosti smo
               delali ali so delali tisti, ki so bili v parlamentu v preteklosti, ne bo pripeljalo
               do tega, da bomo danes sprejeli boljši program, če se ne bomo na teh napakah učili.
               Kolikor poslušam, sam ne sodim med tiste najboljše poznavalce in prometne
               strokovnjake, so pa tu med nami takšni, ki to so. Vendar me čudi, da so sprejeli
               takšne programe, torej programe prometne infrastrukture, ki nam niso v čast. Kajti v
               programih so izpustili določene kraje, ki so tako gospodarsko kot družbeno odvisni od
               cestne infrastrukture. Naj omenim samo nekaj: MGA Nazarje, Gorenje, Prevent, ki
               zaposlujejo direktno in tudi indirektno prek kooperantov prek 80.000 ljudi in so še
               kako vezani oziroma njihova proizvodnja in prodaja je še kako vezana na urejeno in
               kolikor toliko dobro infrastrukturo, to pomeni, cestno infrastrukturo, ki pa je danes
               ni. Torej zato me čudi, da je bilo na odboru za infrastrukturo izpuščeno tisto, kar
               je vlada predlagala. Seveda podpiram to resolucijo, z amandmajem na amandma, ki ga je
               vlada tudi nekako dala v državni zbor. Resolucija bi imela in bi morala imeti rep in
               glavo. Mislim, da ima zdaj samo rep, glave še nima; glavo bo dobila, ko bo v državni
               zbor prišel nacionalni program izgradnje in vzdrževanja državnih cest. O tem smo
               tukaj že govorili. S tem amandmajem na amandma pa bo ta napaka nekako odpravljena.
               Zato bom podprl tako resolucijo kot ta vladni amandma.</p>
            </sp>
            <sp xml:id="SDZ3-Redna-34-2004-02-26.sp248">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Komljanec.</p>
            </sp>
            <sp xml:id="SDZ3-Redna-34-2004-02-26.sp249">

               <speaker>JANEZ KOMLJANEC:</speaker>

               <p>Predsednik, hvala lepa. Spoštovani minister, predstavniki vlade, kolegice in kolegi!
               Prepričan sem, da je leto 2013 tista letnica, ko bo realizirano to, kar je v osnovi
               potrebno in pogoj, da dobimo avtocestni križ, in tisti osnovni skelet še z nekaterimi
               drugimi priključki in tistim, kar je še potrebno, da bi ta križ deloval. Seveda je pa
               zelo pomembno, da bi cela Slovenija bila navezana prometno med seboj in tudi povezana
               tako, da bi ta prometna infrastruktura dajala tudi pogoje za razvojne možnosti, ker
               seveda izgradnja cest je strošek, ampak na drugi strani pa je po mojem največji
               pospeševalec razvoja, če je prav zastavljena in pravilno usmerjena. To predvsem
               čutimo tisti, ki živimo ta trenutek v prometno odrezanih krajih in kjer postaja
               promet kot ovira na prvem mestu tisti faktor, ki ne spodbuja razvoja. Seveda v vsej
               Sloveniji narašča promet, to je jasno in poznam in verjamem, da imajo vsi na vsakem
               svojem koncu svoj problem, ki bi ga radi čim hitreje rešili.</p>
               <p>Pri nas na Koroškem pomeni to prvo in daleč najbolj prvo oviro in tudi v programu
               zapisano kot rešitev prometno navezati se na peti koridor in kasneje tudi tako, kot
               bo v predlogu Strategija prostorskega razvoja Slovenije prečna povezava z regijami
               tam, kjer je Slovenija najširša, od avstrijske meje in navezavo na avtocesto Celovec
               - Graz pa vse do Karlovca, ko bo lahko enkrat sodobna cesta povezala Belo krajino,
               Dolenjsko, Zasavje, Savinjsko, Šaleško, in še koroško pokrajino, tam kjer so sedaj te
               regije najmanj med seboj povezane.</p>
               <p>Za mene amandma prinaša iluzijo, ampak tudi upanje, da bo po letu 13 prišla na vrsto
               tudi ta naša potrebna cesta, ki bo najmanj 160 tisoč ljudi povezala in prevezala,
               spojila Slovenijo, kar tako bom rekel, ker mi smo prometno pravzaprav ločeni na nek
               način. Na drugi strani pa z Avstrijo, tam kjer je naš živelj, v Podjuno in Rož, pa
               povezani po ravninah z večjimi, ta trenutek še mednarodnimi in meddržavnimi prehodi,
               ki bodo pa počasi z ukinitvijo meje postali nam še bližje. In tudi tukaj je neka naša
               dolžnost nekoliko bolj poskrbeti ali pa pomagati tem našim ljudem na drugi strani,
               sedaj na drugi strani meje in kasneje nekako približati. Rekel sem iluzija zato, ker
               leta 2010, če bo amandma sprejet in če bi leta 2010 imeli lokacijski načrt, to seveda
               pomeni, da je začetek gradnje še kar precej daleč. In želel bi vsaj dočakati tisti
               dan, ki bi se ne za volanom, ampak vzporedno z volanom kdaj odpeljal po kakšni prvih
               metrih te ceste, želim pa seveda to tudi vsem drugim. Zato bi si želel tudi takšnih
               zakonov, takšnih resolucij, takšnih programov, ki bodo celotno Slovenijo popeljali
               kar se da hitro v tako dobre prometne povezave, da bomo vsi kar se da hitro tam,
               kamor bomo želeli.</p>
            </sp>
            <sp xml:id="SDZ3-Redna-34-2004-02-26.sp250">

               <speaker>PREDSEDNIK BORUT PAHOR:</speaker>

               <p>Hvala lepa, kolega Komljanec. Kolega Kremžar.</p>
            </sp>
            <sp xml:id="SDZ3-Redna-34-2004-02-26.sp251">

               <speaker>LEOPOLD (LEO) KREMŽAR:</speaker>

               <p>Hvala lepa. Ta državni zbor ali ti državni zbori, ki so bili doslej, so verjetno
               glavni krivec, da ta država nikoli pravzaprav ni imela prave prometne politike. Imela
               je sicer napisane neke dokumente, ki pa itak niso veljali. Letos se je prvič zgodilo,
               da je že vlada v svojem predlogu poskušala se približati tistemu normalnemu in
               osnovnemu, da se iz avtocestnega denarja gradijo res samo avtoceste, in tisto, kar je
               seveda nujno za te avtoceste. Na odboru za infrastrukturo smo bili še bolj rigorozni
               in smo dejansko rekli, naj bo samo to, kar je zares avtocest.</p>
               <p>Da je temu tako, bom samo navedel en primer, da je bilo tako. Dva pravzaprav. Prvi
               je Pyhrnska avtocesta, pa ne želim govoriti o njej, ampak zgolj kot primer, za katero
               so pred desetimi in tolikimi leti tukaj sedeči in seveda tudi vlade takratne
               enostavno mislili, da se bo tam svet končal. In da nikoli več se ne bodo vozili z
               avtomobili najbrž proti Hrvaški pa ne vem kaj in je ni bilo v nobenem programu,
               čeprav je to ena zelo pomembna evropska prometnica. In sedaj jo je treba vgraditi
               notri. In drugo je seveda nesrečni sistem cestnin, ki pa ni noben sistem, ampak to je
               cestninjenje brez sistema. Vse na tem področju je narobe. Vse, kar se da, je narobe.
               Od tega da smo gradili cestninske postaje, pa rušili cestninske postaje te iste, pa
               gradili nove, pa rušili ponovno nove. Najbrž bo kdo kdaj izračunal, koliko denarja
               smo vrgli zato, da je danes nacionalni šport v Sloveniji, kako se najhitreje
               pripelješ recimo iz Maribora v Ljubljano za najmanj denarja, ker točno moraš vedeti,
               kje greš ven in kje plačaš, kje ne plačaš, do tega, da bomo vsi hoteli se voziti brez
               cestnin, da ne pustimo graditi cestninskih postaj in tako naprej. Ampak toliko govora
               je že bilo o tem, da Evropa že gre z novim sistemom cestninjenja, da mi še vedno
               razmišljamo in smo napisali, da bomo 5 let testirali in tako naprej. Skratka, zadeva
               je zelo zelo problematična.</p>
               <p>Kar pa zadeva vrnitev nekaterih stvari. Vlada je dejansko resnici na ljubo
               predlagala v osnovnem programu, v dodatnem programu, dva programa sta bila to,
               osnovni in dodatni, v dodatnem programu tudi to, kar je sedaj v amandmaju vlade. Mi
               smo to na odboru ven vrgli in vlada to sedaj nazaj vrača.</p>
               <p>Drugi amandma, o katerem se govori kot o Diacijevem amandmaju seveda, pa ni bil
               nikoli v teh aktih nikjer napisan, in seveda takšnega, ta pa dejansko ruši nacionalni
               program. Lahko ga ruši, in zato mislim seveda, da ta zadeva ne more biti kot resno
               vzeta. Hvala.</p>
            </sp>
            <sp xml:id="SDZ3-Redna-34-2004-02-26.sp252">

               <speaker>PREDSEDNIK BORUT PAHOR:</speaker>

               <p>Hvala lepa. Kolegica Lidija Majnik ima besedo. Replika, kolega Diaci, prosim.
               Mir!</p>
            </sp>
            <sp xml:id="SDZ3-Redna-34-2004-02-26.sp253">

               <speaker>MARKO DIACI:</speaker>

               <p>Hvala za besedo. Repliciram gospodu kolegu Kremžarju. In sicer kar se tiče rušitve
               nacionalnega programa izgradnje avtocest. Nacionalni program izgradnje avtocest ste
               zrušili takrat, ko ste prvo državno cesto oziroma prvi kilometer državne ceste
               uvrstiliv NPiA. To je bilo že pred leti. Od leta 1997 bi se moral narediti nacionalni
               program državnih cest. In kaj smo res v tej državi prvorazredni in drugorazredni
               državljani? Zakaj ljudje iz kozjansko-obsotelske podregije ne morejo priti normalno
               na avtocestni križ? Zakaj? Zato je ta amandma nastal. Dopolnil sem ga še z ostalimi
               cestami. Tudi iz tistih koncev, predvsem iz štajerskega konca. In zakaj sedaj s tem
               svojim amandmajem rušim ta avtocestni program? To ne bo držalo. Zrušili ste ga že
               davno. Več bom pa povedal pri amandmajih. Hvala.</p>
            </sp>
            <sp xml:id="SDZ3-Redna-34-2004-02-26.sp254">

               <speaker>PREDSEDNIK BORUT PAHOR:</speaker>

               <p>Prosim, gospa Lidija Majnik. A, pojasnilo, ja, ne polemika. Prosim.</p>
            </sp>
            <sp xml:id="SDZ3-Redna-34-2004-02-26.sp255">

               <speaker>LEOPOLD (LEO) KREMŽAR:</speaker>

               <p>Pojasnilo zelo na kratko. Dvopasovni odsek Novo mesto-Trebnje-Ivančna
               Gorica-Ljubljana, Ivančna Gorica-Žužemberk-Črnomelj-Vinica, Novo
               mesto-Metlika-Petrinje-Kočevje in tako naprej menda ni Štajerska, kolikor vem. Hvala.
           </p>
            </sp>
            <sp xml:id="SDZ3-Redna-34-2004-02-26.sp256">

               <speaker>PODPREDSEDNIK VALENTIN POHOREC:</speaker>

               <p>Prosim, kolegica Lidija Majnik. Kolegica Lidija Majnik ima edina besedo.</p>
            </sp>
            <sp xml:id="SDZ3-Redna-34-2004-02-26.sp257">

               <speaker>LIDIJA MAJNIK:</speaker>

               <p>Hvala lepa. Danes pravzaprav ni bilo rečeno ene besede o tem, da smo v tem
               desetletju, odkar Slovenija obstaja, pa vendarle nekaj zgradili. In mene veseli, da
               tujci, ki prihajajo, ugotavljajo, da smo v desetih letih zgradili ogromno. S tem bi
               začela. Nadaljevala pa bi, da smo prednostne smeri določali že v letu 1993. Ena od
               njih je recimo bila tudi rekonstrukcija glavne ceste Slovenska
               Bistrica-Hajdina-Ormož, ki se je že v takratnih dokumentih imenovala Panonika. Ta
               cesta se bo sedaj, čeprav je imela že pred desetletjem prioriteto in je poznana kot
               Jantarna pot izgradila po nacionalnem programu do leta 2013, torej je potrebovala 20
               let po svoji uvrstitvi med prioritetne smeri. Kljub temu pa ima še vedno nekaj belih
               lis, saj je na njej zgrajena samo obvoznica Ormož in zdaj se gradi obvoznica
               Pragersko, po programu pa manjka odsek Slovenska Bistrica-Hajdina, ker se tam konča
               na stari cesti.</p>
               <p>Enaka ali pa še slabša je situacija na stari Svileni cesti, to je povezava sever-jug
               ali že danes tolikokrat omenjena Pyhrnska avtocesta, ki povezuje Hamburg z
               Istanbulom. Tudi to smer Evropa priznava kot prednostno povezavo severa z jugom, mi
               pa z njeno neizgradnjo dražimo tako Evropsko unijo kot druge, ki so južno od
               Gruškovja. V nacionalnem programu preberemo, da bo polovica te ceste zgrajena do
               2013, za drugo polovico v skupni dolžini 14 kilometrov oziroma 13,9 kilometra pa bomo
               do konca leta 2008 sprejeli šele uredbo o lokacijskem načrtu, gradili pa jo bomo, če
               jo bomo, šele po letu 2013, in to kljub temu, da je na koncu te avtoceste eden od
               treh schengenskih mejnih prehodov, to je Gruškovje.</p>
               <p>Močno računam, da bo Evropa toliko pritisnila na nas, da nas bo prisilila, da bomo
               to cesto zgradili kljub vsemu prej kot v dvajsetih ali tridesetih letih po nastanku
               te države. Cesta, namreč obstoječa, ima po vsej dolžini neprekinjeno črto in ob takem
               naraščanju prometa nisem prepričana, da bo zdržala še naslednjih 15 ali 20 let.</p>
               <p>Civilna iniciativa, ki je na tistem koncu, od koder prihajam, zelo glasna, grozi z
               zaporami prometa in jaz močno upam, da je ne bo uresničila, te grožnje namreč, kajti
               potem bo promet stal ne do Graza ampak do Hamburga.</p>
               <p>Sicer pa bom resolucijo skupaj z vsemi amandmaji podprla, pa čeprav je z
               izključitvijo teh amandmajev naš novi nacionalni program seznam želja in potreb, ki
               bi morale biti prav vse tudi v prvi prioriteti. Zavedam se, da smo zgradili ogromno,
               da nas dosti še tudi čaka, upam, da bomo našli pametne rešitve v naslednjih dveh
               mesecih.</p>
            </sp>
            <sp xml:id="SDZ3-Redna-34-2004-02-26.sp258">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Majnikova. Kolegica Irma Pavlinič Krebs ima besedo.</p>
            </sp>
            <sp xml:id="SDZ3-Redna-34-2004-02-26.sp259">

               <speaker>IRMA PAVLINIČ KREBS:</speaker>

               <p>Hvala lepa, spoštovani gospod predsednik. Najprej seveda kot Korošica se iskreno
               zahvaljujem vsem, bilo vas je veliko, ki ste podprli ta odsek, ki ga vlada predlaga,
               enega izmed odsekov na Koroško. Vendarle želim v svoji razpravi se dotakniti
               vprašanja, ki se ves čas tu pojavlja. Pojavlja se vprašanje: Ali dodatni program, ki
               nima finančne dinamike, ki nima pravzaprav, ki - tako kot je kolega Janez rekel, ki
               je neke vrste iluzija, predvideva pravzaprav le lokacijske načrte v nekem obdobju -
               ali je to tisti program in ali so to tista sredstva, ki bodo omogočila tudi odsekom,
               ki so v dodatnem programu, da se izgradijo v doglednem času? Sama osebno seveda
               menim, da je resnično potrebno, da se v skladu z zakonsko zavezo vlada potrudi in
               pripravi resolucijo vzdrževanja in izgradnje državnih cest. Zakaj? Zato, ker mislim,
               da bomo v tistem trenutku morali začeti razmišljati o drugih virih, ki bodo na
               razpolago za financiranje tam navedenega programa.</p>
               <p>Vsi se zavedamo, mislim, da v en glas poudarjamo, da avtocestni program ne sme biti
               ogrožen. Da so torej viri, ki so jih zakoni do zdaj predvidevali, pa je to cestnina,
               pa so to sredstva kohezijskih skladov Evropske unije, proračunska namenska sredstva,
               tista, ki morajo temeljno biti namenjena izgradnji avtocestnega programa. Da pa
               moramo, po mojem, začeti razmišljati tudi o drugih možnih virih za vzdrževanje in
               izgradnjo državnih cest. Mislim, da premalo razmišljamo, da bi bilo treba za
               pogajalsko obdobje 2007-2013 pripraviti nek program skladnega regionalnega razvoja,
               ki bo seveda videl tudi ceste kot tiste, ki bodo lahko štartale na del strukturnih
               skladov Evropske unije. Mislim, da premalo razmišljamo o kombinaciji javnih in
               zasebnih sredstev. Premalo o koncesijah, premalo o teh modernih virih, ki mislim, da
               bi morali hkrati ob sprejemanju resolucije za vzdrževanje in izgradnjo državnih cest
               nastajati, da bi nekje realno, realno ovrednotili te odseke, ki so nujno potrebni,
               tako na Koroškem, tako v Beli krajini in tako na Primorskem in v različnih delih naše
               države, ki niso neposredno vezani na avtocestni križ in seveda se zaradi tega čutijo
               deprivilegirane. Seveda pa se hkrati ob tej želji iskreno bojim, da glede na to, da
               je ta resolucijabila predvidena že v zakonu o cestah iz leta 1997, da ji ne bomo kos
               v teh nekaj mesecih do volitev, če ji v teh, mislim, da skoraj sedmih letih država ni
               bila kos. Zato bom rekla, zelo po domače "bolje vrabec v roki kot golob na strehi".
               Zato v celoti podpiram amandmaje Vlade Republike Slovenije, ki dodatni program
               dopolnjujejo z odseki, ki so na odboru izpadli, zaradi legitimne in potrebne želje in
               idej, da pridemo do drugega državnega programa.</p>
               <p>Zakaj podpiram? Res bi rada demantirala tiste, ki pravijo, da celo v časopisu,
               mislim, da v Financah sem danes prebrala, da gre za predvolilna darila v neka
               območja. Resnično, Koroška po vseh kazalcih, zaradi tega, ne samo zaradi mednarodnega
               vidika, pa tudi zaradi njega, na Avstrijskem Koroškem se avtocesta gradi tudi v prid
               Slovencem na Avstrijskem in mislim, da je prav, da nekje pridemo z našo hitro cesto
               skupaj z našimi Slovenci onkraj meja. Prometna obremenitev na Holmecu, kjer
               tovornjaki in druga vozila prihajajo, ni skromna, gre za, po statističnih podatkih za
               11.500 vozil in ki se najbolj zgostijo v Velenju, kjer gre za 20 tisoč vozil in
               nadalje z 11.200 vozili prehod v Arjo vas. Gre za veliko strokovnih argumentov, ne za
               politična darila. To je treba vedeti. Tudi ortografske ovire na tem območju so
               tiste,ki kličejo po hitri povezavi, ne nazadnje nujno potrebne, seveda, klici
               gospodarstva, ki rabijo odprtost zato, da se ta bazen gospodarsko okrepi.</p>
               <p>Jaz resnično prosim predstavnike vlade, da te apele s tega mesta po drugem programu
               in po drugih virih sprejmejo zelo resno, ne nazadnje tudi vzdrževanje državnih cest,
               ki jim v državnem proračunu namenjamo 17 milijard tolarjev. To pomeni, da samo
               pravično pokrpamo prepotrebne državne ceste po različnih delih Slovenije. Nismo
               sposobni nekega dela, ki je cel potreben sanacije, pravzaprav sanirati. In ob tem
               programu, ki mora nastati, je treba razmišljati o novih dodatnih virih za vzdrževanje
               in gradnjo državnih cest. Trdim, da so to koncesije, druge vrste kreditov in sredstva
               strukturnih skladov Evropske unije za skladnejši regionalni razvoj. Hvala lepa.</p>
            </sp>
            <sp xml:id="SDZ3-Redna-34-2004-02-26.sp260">

               <speaker>PODPREDSEDNIK VALENTIN POHOREC:</speaker>

               <p>Hvala. Jožef Špindler. Prosim.</p>
            </sp>
            <sp xml:id="SDZ3-Redna-34-2004-02-26.sp261">

               <speaker>JOŽEF ŠPINDLER:</speaker>

               <p>Hvala lepa, spoštovani predsedujoči, Spoštovani gospod minister, člani vlade,
               spoštovane poslanke in poslanci! Danes sprejemamo in obravnavamo resolucijo o
               nacionalnem programu izgradnje avtocestnega programa v Republiki Sloveniji. To je za
               nas in za našo državo velik dogodek, še posebej z vključitvijo v Evropsko
               skupnost.</p>
               <p>Po letu 1990 so se z osamosvojitvijo Slovenije spremenile geopolitične razmere v
               srednji in vzhodni Evropi. Na podlagi iz teh sprememb se je odločilo za tri osnovne
               sklope, in sicer naslednje: spremembe prometne politike, zaradi spremenjene razvojne
               strateške vloge posameznih prometnih smeri, ki jih je narekovala osamosvojitev
               Slovenije, spremembe prometnih tokov iz smeri sever-jug na sever-zahod, ki so
               povzročile krizne razmere na Balkanu. Te spremembe so nastale ob vključevanju
               Slovenije v evropske prometne tokove, sklenjene med Evropo in Republiko Slovenijo. V
               takratnem času je bilo dejansko največ uničenih državnih cest v severovzhodnem delu
               Slovenije, ki pa še danes niso do konca sanirane. Vendar pa se na podlagi tega tudi
               prelaga izgradnja avtocestnega programa na poznejša leta, kar pa ni dobro za naše
               območje. Nikogar ne moti slaba razvitost tega območja, brezposelnost tega območja, da
               smo pretežno kmetijsko območje, ki ima zelo slabe prihodke. Če ni prometne
               infrastrukture, je slaba prometna povezanost in s tem slab industrijski razvoj
               oziroma ni novih vlaganj za nova delovna mesta in smo večno na repu razvitosti te
               naše domovine. Neodgovorno se obnašamo, da v avtocestni program vključujemo tudi
               državne ceste in s tem hromimo izgradnjo avtocestnega programa, ki je bil sprejet že
               leta 1994, nadgrajen leta 1998 in letos ga še nadgrajujemo. Kljub vsem tem
               amandmajem, ki so danes vloženi in nimajo finančnih obveznosti, smatram, da mora
               ostati prioriteta na izgradnji avtocestnega programa. Hvala lepa.</p>
            </sp>
            <sp xml:id="SDZ3-Redna-34-2004-02-26.sp262">

               <speaker>PODPREDSEDNIK VALENTIN POHOREC:</speaker>

               <p>Hvala. Davorin Terčon.</p>
            </sp>
            <sp xml:id="SDZ3-Redna-34-2004-02-26.sp263">

               <speaker>DAVORIN TERČON:</speaker>

               <p>Hvala, gospod podpredsednik. Najprej bi se obregnil ob sam naziv akta - resolucija.
               Jaz razumem resolucijo bolj kot nek usmeritveno deklarativen akt in verjetno smo v
               poslovnik nekoliko nerodno napisali, da se nacionalni program, ki je po moje bolj
               zavezujoč akt, sprejema z resolucijo. In če je temu tako, bi rekel, gospoda, predvsem
               nobene panike. Če že velikokrat nismo spoštovali zakonov o raznih bencinskih
               tolarjih, če nismo spoštovali nacionalnih programov in smo jih že trikrat popravili,
               po moje tudi resolucija ne bo več kot toliko vzdržala, ki je tako ali tako samo
               usmeritveni akt. Toda šalo na stran. Torej, če mislimo s to resolucijo resno, bi pa
               glede osnovne dileme, kaj v resolucijo o nacionalnem programu da in kaj ne, rekel, da
               podpiram predvsem stališče, da je treba najprej zgraditi tiste avtoceste, ki so bile
               v preteklih nacionalnih programih že opredeljene, da jih je treba zgraditi, pa jih še
               nismo zgradili. Zdaj pa ugotavljamo, da imamo premalo denarja, zato ker imamo premalo
               denarja, bomo pa malo razširili ta nacionalni program, da bomo še manj naredili
               oziroma še manjši odstotek, če hočete.</p>
               <p>No, spet bi se obregnil ob to, kar je bilo že večkrat rečeno, ob cestnine, ki so
               priljubljena tema. To pa tudi zaradi tega, ker tako neumnega sistema ne boste dobili
               na zemeljski obli, v to sem skoraj prepričan. O neumnosti tega sistema ne bi govoril,
               pač pa predvsem, kaj lahko naredimo. Vinjet ne uvajamo zaradi tega, ker evropska
               direktiva tako ne narekuje. Pa je bil čas, debata o vinjetah se je začela že leta
               1993, pa tudi Avstrijci nekje pred letom 2008 zagotovo ne bodo prešli na
               cestninjenje, in bi lahko že 20 let imeli vinjete, pa bi bilo dosti bolj pošteno kot
               to, kar imamo. Ampak zdaj ni več časa, ker smo preblizu. Za zaprt sistem tudi nisem
               siguren, da ga lahko vzpostavimo, ker bi morali delati take preureditve obstoječih
               avtocest, uvozov, nadvozov, izvozov, poleg rušitve cestninskih postaj, kar se je že
               dogajalo, kjer bi lahko delali pristajalne steze za "jumbo-jete", ker je taka
               razširitev narejena tam, da bi bilo to spet neracionalno. Zato je edina pot
               čimprejšnje elektronsko pobiranje cestnine po mojem. In ne vem, zakaj toliko let že
               debatiramo, zgodilo se ni pa prav nič, razenda so neke študije bile plačane. Jaz sem
               debatiral o tem že vsaj pred petimi, če ne več let. Pa je bilo obljubljeno, da se
               dela študija, da bo v par mesecih, pa ni nič narejeno.</p>
               <p>No, kako je neumen ta sistem, pa bi lahko primerjali, če bi se recimo vozili z
               Dunaja do Rima ali pa iz Češke preko Avstrije in Slovenije do francoske meje,
               prekrižali Italijo. Naredili bi nekaj več kot 1000 kilometrov. Od tega ne bi bila
               niti petina v Sloveniji. Zaustavili bi se enajstkrat, od tega bi se zaustavili
               sedemkrat v Sloveniji. Sedemkrat bi se v Sloveniji, štirikrat bi se v Italiji, v
               Avstriji nobenkrat. Naredili pa ne bi niti petine poti. In še nekaj. Ne bi naredili
               poti po avtocestah, ker nimamo niti na tem sistemu vseh avtocest zgrajenih. Bi pa
               sedemkrat plačali. Ker je to slabih 200 kilometrov, predpostavljam, da bi to naredili
               v slabi uri in pol. In vprašajmo se, koliko časa bi stali v vrsti za plačilo cestnine
               in koliko, ker verjetno ABC-ja Avstrijci ali pa Italijani nimajo našega, in koliko
               časa bi vozili. Mislim, da bi več časa stali v vrsti, da ne govorim o kakšnih kolonah
               na Kozini in tako naprej, ob špicah, ampak v čisto normalnih pogojih. Po moje bi več
               časa čakali na plačilo cestnine, kot pa samo vozili avtomobile.</p>
               <p>Torej, na niti 20 kilometrov imamo cestninsko postajo. V primerljivih državah niti
               črpalke nimajo na teh kilometrih ne pa cestninske postaje. To je res perla od perle.
               In ne vem, zakaj se kljub vsem opozorilom nič ne naredi.</p>
               <p>K tej cvetki bi dodal pa še eno, ki je zadnja iznajdba. In sicer popusti pri
               imetnikih ABC kartice. Sedaj so bili popusti na 8.000. Potem ko se je vesoljna
               Slovenija opremila z ABC karticami, so sedaj 10-procentni popusti za 50000 tolarjev.
               Za 15.000 tolarjev 5-procentni popusti. No, če beremo spletne strani Darsa,
               15.1.2004, nas obveščajo, da bodo novosti pri popustih. In zelo zanimive ugotovitve.
               Pravijo, da so se ti popusti morali spremeniti zaradi tega, ker je bilo zadnjikrat o
               tem odločeno 96. leta in takrat se je 1.500 kilometrov prevozilo, da se je popust
               dobilo za tistih 8.000. Sedaj se prevozi samo 731 kilometrov. Torej bi bilo logično,
               da daste popuste pri 16.000. Ne pa pri polmesečni plači za delavca. Ampak najhujše
               kar je, pa je obrazložitev, zaradi tega, torej zaradi popusta se je povečalo število
               nalaganj dobroimetja, kar je logično, so bili popusti ugodnejši, posledično se pa je
               zmanjšala pretočnost cestninskih postaj. Kaj to pomeni? Sedaj pa kar naenkrat preveč
               ljudi uporablja ABC. Zato jih je treba, ker se je zmanjšalo, ker je prevelik drenj,
               ker so bili preveliki popusti, jih je treba poslati nazaj na ročno pobiranje. Jaz vas
               lepo prosim, z vsem spoštovanjem, če že, mislim da bi morali te popuste malo
               uskladiti in jih narediti primerljive, ker bo drugače postal nezanimiv ABC sistem,
               ker ima neprivlačne popuste. Tudi povišanje je bilo nekorektno, nekorektno visoko in
               gre za kreditiranje, kar precejšnje kreditiranje, če bo to sploh vzdržalo in bodo
               dejansko uporabniki to na veliko kupovali. Ampak prosil bi vas pa, da ne žalite
               razuma in uma državljanov, ko daste take bedaste obrazložitve, da se bo pretočnost
               cestninskih postaj zmanjšala zato, ker so kupili ABC sistem. Po drugi strani pa
               govorimo, da hočemo imeti ABC sistem, da bomo zmanjšali gotovinsko plačevanje, ki
               povzroča zastoje in imamo .../Nerazumljivo./</p>
               <p>Moj apel je, da bi še enkrat razmislili in da bi naredili to zadevo bolj
               transparentno in da bi tudi popuste uskladili, jih naredili nekako normalne,
               približno. Razumem, da je treba nekaj uskladiti, vendar ne na tak način s takimi
               obrazložitvami in v takem obsegu, predvsem da bi nekaj ukrenili po teh vseh
               opozorilih pa pri pobiranju cestnine in pri cestninskem sistemu. Hvala lepa.</p>
            </sp>
            <sp xml:id="SDZ3-Redna-34-2004-02-26.sp264">

               <speaker>PREDSEDNIK BORUT PAHOR:</speaker>

               <p>Kolega Vučko je odsoten. Potem je na vrsti kot zadnja med prijavljenimi kolegica
               Cveta Zalokar Oražem.</p>
            </sp>
            <sp xml:id="SDZ3-Redna-34-2004-02-26.sp265">

               <speaker>CVETA ZALOKAR ORAŽEM:</speaker>

               <p>Hvala lepa za besedo. Pomemben del dopolnjenega programa, nacionalnega programa
               izgradnje avtocest v Sloveniji predstavlja tudi dograjevanje cestninskega sistema in
               poglavje o tem. Sama sem z njim in z rešitvami, ki jih predlaga, izrazito
               nezadovoljna, tako kot mnogi kolegi in kolegice, ki so o tem že danes govorili, saj
               ne prinaša rešitev, ki bi bile odgovor na številne proteste, kritike, opozorila in
               celo grožnje, ki smo jim še posebej intenzivno priče v zadnjem času. Ker tudi sama
               sodelujem v eni od takšnih komisij, ki je bila ustanovljena v okviru skupnosti občin
               Slovenije, bi želela poudariti, da je bistvo spora v krivičnosti, neenakopravnosti in
               nepoštenosti cestninjenja v Sloveniji, ki mu tudi v prihodnje ni videti konca. Zato
               bo po moji oceni tudi konfliktov še vedno več in jih bo tudi vse težje umiriti. Ti
               bodo prisotni vse do takrat, dokler ne bodo vsi v resnici plačevali pravično po
               prevoženih kilometrih, tako kot je napisano v tem programu. Velika večina protestov
               in ogorčenja nastaja zaradi tega, ker tudi v rešitvah za prihodnost ni videti in
               najti predlogov, ki bi vodili v to smer, vse do uvedbe elektronskega cestninskega
               sistema za celotno avtocestno omrežje, ki pa je premaknjen nekam v prihodnost. Vsi,
               ki avtocesto imamo,smo veseli in hvaležni, da jo imamo, da je temu tako. Nihče se ne
               upira in se ne bi upiral poštenemu plačevanju cestnine, če bi bilo temu res tako.
               Tako pa imamo proti primorski zaprt cestninski sistem, ki je verjetno v tem trenutku
               tudi najbolj pošten. Povsod drugje pa zmedeni in "zblojeni" odprti sistem s prosto
               razporejenimi čelnimi cestninskimi postajami in z načrtovanimi dodatnimi cestninskimi
               postajami na nekaterih izvozih, ki naj bi preprečili prebrisano izmikanje plačevanju
               cestnin. S temi rešitvami se samo povečujejo novi konflikti. Pretočnost prometa se z
               množicami čelnih postaj zmanjšuje, vozniki izgubljajo ure in ure v kolonah. Čakanje v
               čelnih cestninskih postajah je okolje varstveno sporno. Lokalna cestna mreža se
               ponovno obremenjuje s tranzitnim prometom zaradi izmikanja. Povzroča se škoda turizmu
               in kaže se na strokovno bebavost slovenskih načrtovalcev tovrstnih rešitev.</p>
               <p>Spoštovani gospodje! Z resnično poštenim in pravičnim načinom pobiranja cestnin od
               vseh uporabnikov bi lahko zbrali bistveno več sredstev že v preteklosti, ne le za
               vzdrževanje avtocest, tudi za gradnjo. A očitno zaradi nekih, meni žal neznanih,
               interesov tega denarja niste znali in tudi sedaj ne znate in tudi v prihodnje ga
               očitno ne boste znali in zmogli pobrati pošteno odvseh uporabnikov slovenskih
               avtocest. Sprejemate in predlagate tudi v naprej, in tu je moje veliko razočaranje, s
               tem programom, parcialne, nekonsistentne rešitve, malo tam, malo tu, sem in tja, pa
               tudi popolnoma nič. Zato si dovoljujem prav v vas, dragi gospodje, videti krivce za
               vse spore in proteste, ki so bili, so in še bodo nastajali, zaradi nestrokovnih
               rešitev v zvezi s cestninenjem v Sloveniji, ker ste z obstoječim dopolnjenim
               programom to priložnost, žal, ponovno zamudili,</p>
               <p>Danes je bilo povedano, da je v množici krivd glavno mesto krivo tudi za to, da se
               je prenehalo plačevati cestnine. Jaz moram žal tokrat temu oporekati in nasprotovati,
               kajti za vse le ne more biti kriva Ljubljana. Na srečo tudi okoli Maribora in Celja,
               na primer, ni nobenih cestninskih postaj.</p>
            </sp>
            <sp xml:id="SDZ3-Redna-34-2004-02-26.sp266">

               <speaker>PREDSEDNIK BORUT PAHOR:</speaker>

               <p>Hvala lepa. Z vašo razpravo, kolegica Cvetka Zalokar Oražem, smo zaključili splošno
               razpravo. Sedaj prehajamo na razpravo o vloženih amandmajih, ki jo bom vodil na
               podlagi pregleda amandmajev z dne 25. februarja letos.</p>
               <p>Najprej bomo prešli k četrtemu. Želite besedo, gospod minister? Ne še. Samo hipec. V
               razpravi o amandmajih. Niste prijavljeni, se pa lahko javiti v razpravi, gospod
               minister. K četrtemu poglavju, točka 1.1. imamo vložen amandma poslanske skupine SDS
               in amandma na amandma, ki ga vlaga vlada. Želite sedaj besedo, gospod minister?
               Gospod minister, izvolite.</p>
            </sp>
            <sp xml:id="SDZ3-Redna-34-2004-02-26.sp267">

               <speaker>JAKOB PRESEČNIK:</speaker>

               <p>Hvala lepa za besedo. Izkoristil bom v tem trenutku, ker je bilo nekajkrat izrečeno,
               da mora biti absolutna prioriteta v izgradnji avtocestnega omrežja. Mislim, menim,
               prepričan sem, da je ta absolutna prioriteta temu programu, torej avtocestnim odsekom
               tudi dana. Večkrat je bilo poudarjeno in tudi že večkrat dane zadolžitvena odboru za
               infrastrukturo, da je treba v skladu z zakonom o javnih cestah pripraviti nacionalni
               program za ostalo državno cestno mrežo. Pri tem moram reči, da na tem intenzivno
               delamo. Osnove ali pa osnutke smo odboru že v začetku leta ali konec prejšnjega
               predložili. Imamo izdelane strokovne podlage, je pa velik problem financiranje tega
               programa, ki ga po tej razpravi razumem tako, da ga bo treba še bistveno razširiti od
               tistega seznama, ki smo ga v tem prvem osnutku dali.</p>
               <p>Kar se tiče cestnin in prehoda na elektronsko cestninjenje, je bil večkrat očitek,
               da nimamo tega obdelanega v tem gradivu. Mislim, da je jasno poudarjeno, kakšen je
               cilj in v kateri smeri gre cestninjenje (mislim, da je to obrazloženo na strani 73).
               Glede na zadnjo diskusijo, kjer so bile uporabljene besede, da gre za strokovno
               bebavost pri cestninjenju - če sem pravilno razumel, če nisem, se opravičujem -
               mislim, da je bila za to strokovno bebavost žal storjena napaka že pred mnogimi leti,
               in to v tej hiši, pa ne v tem mandatu, ampak že kar dva, tri mandate nazaj. Žal je
               bil takrat sprejet nek sklep, ki je povzročil to, kar imamo danes, in zaradi katerega
               se še bolj mudi, priznam, zato da pridemo do pravičnejšega sistema cestninjenja.</p>
               <p>Z amandmajem vlade na amandma odbora smo poskušali vrniti nazaj to, kar smo s samim
               gradivom, s samim predlogom nacionalnega programa že dali konec julija lanskega leta.
               In to smo z amandmajem na amandma odbora tudi storili. In prepričan sem, da za to
               obstojajo seveda tehtni razlogi, da so med temi odseki nekateri taki, ki jih je treba
               nujno reševati, predvsem na Primorskem, in da so nekateri drugi dodatni odseki v tem
               dodatnem programu takšni, ki bodo tudi cestninjeni. Ravno to je razlika v tem
               amandmaju, ki je bil danes dan na mizo, to je amandma poslanske skupine Stranke
               mladih Slovenije.</p>
               <p>Kot predstavnik vlade opozarjam predvsem na naslednje probleme. Izključno državne
               ceste kot navezovalne ceste na avtocestni sistem, kar bo urejeno v nacionalnem
               programu državnih cest in ki so v skladu z zadolžitvijo matičnega odbora, to
               pripravljamo v tem gradivu. Za razliko od vseh drugih odsekov, ponovno poudarjam, iz
               osnovnega programa so odseki, ki se predlagajo s tem amandmajem in nimajo opredeljene
               ne dolžine ne ocenjene investicijske vrednosti. Dajete jih pa s tem amandmajem v
               tisti del programa, ki ga imenujemo osnovni program. Torej nam dejansko poruši
               kompletni sistem in ni možno, enostavno ni možno zapreti takšnega nacionalnega
               programa. Sprejetje teh amandmajev bi pomenilo tudi neskladje s finančnimi tokovi in
               finančnimi viri, ki so v predlogu resolucije predvideni za osnovni program, kot sem
               že prej rekel. Še več, morebitni sprejem tega amandmaja bi pomenil padec finančne
               konstrukcije celotnega predloga resolucije nacionalnega programa.</p>
               <p>Zato predlagam, da sprejmete amandma, ki ga je dala vlada, da pa tega amandmaja ne
               podprete.</p>
            </sp>
            <sp xml:id="SDZ3-Redna-34-2004-02-26.sp268">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Brenčič.</p>
            </sp>
            <sp xml:id="SDZ3-Redna-34-2004-02-26.sp269">

               <speaker>STANISLAV BRENČIČ:</speaker>

               <p>Hvala lepa, gospod predsednik. Nacionalni program, rebalans programa, ne glede, če
               nosi ime resolucije, je potreben. Pa ni prvi, že nekaj jih je bilo. Zakaj so
               nastajali ti nacionalni programi, iz obdobja v obdobje potrebni spremembe? Zato, ker
               se je z vsakoletnim delovnim planom Darsa pripeljalo po takih in drugačnih pogledih
               in botrih uvozno, dovozno, obvoznico cesto in tako smo rušili na samemzačetku osnovni
               koncept in rušili tudi finančni koncept. Vse te kredite bo gro treba odplačati skozi
               pobrano cestnino. Zato je filozofija tudi tega nacionalnega programa za moj pojem
               neodgovorna, ali jo po svoje ne razumemo.</p>
               <p>Še bolj je ne razumem, če mi zdaj nekatere projekte na državnih cestah odmikamo v
               leto 2013, 2016. To je nesprejemljivo. In argument, da se bodo pa s tem dodatnim
               Darsovim programom lahko pripravljali lokacijski načrti, je smešen, smešen za resnega
               človeka z malo kmečke logike. Ti načrti se lahko ravno tako delajo, se morajo delati
               v direkciji, na mreži državnih cest. Dejstvo pa je, da je skrajni čas, da se letna
               kvota, proračunska kvota za vzdrževanje, obnavljanje in rekonstruiranje državnih cest
               iz leta v leto podhranjuje, in to je nevzdržno. Ni to samo Koroška, dragi moji. Vi
               imate tesno tisto črno luknjo. Ampak cela ta Koroška vpade na Dolenjsko, ki je
               zamašek. In če samo vzamemo, kaj pomeni ena dolenjska avtocesta za ves tranzit, ki se
               zdaj sreča dol za Bližnji vzhod, vključno z Revozom.</p>
               <p>Tudi idrijski bazen je črna luknja. Tam smo uspeli skozi rekonstrukcijo toliko, da se
               lahko dva avta srečata, tovornjaka, ki se prej nista mogla. Ampak to je še daleč od
               hitre ceste. Drugo je, če bo na tej hitri cesti, ki jih zdaj ograjujete s tem
               amandmajem, pobiranje cestnin, potem je še nekako razumljeno. Ampak skozi tako
               bebavost, ki jo je prej kolegica Oražmova prej na načrtovalce naslovila, ampak to ni
               bebavost, to je izkoriščanje okolja, ki mu je najprej zgrajen skozi Darsov program
               štiripasovni vstop v Ljubljano in za njih je sedaj še vedno boljši vstop po
               avtocesti, ki smo jo zopet zgradili iz tega programa, ampak oni ne bi tega plačevali.
               Povsem jasno. Zakaj bi hodili na Trzin, če lahko tule skočimo zastonj dol? Ta program
               tega ne bo zdržal In tudi temu programu bo sledil rebalans. Tudi Pijava Gorica. Ne,
               prej mora dobiti fond izvedbe v mreži državnih cest. To je politika ministrstva, ki
               jo mora zasledovati. Ne Dars. Tudi mi ni prav, ko sem sedaj en dan hodil po enem
               velikem mestu, pa praktično vsako gradbišče nosi Darsovo tablo. Pa to ni normalno,
               ljudje, za Darsov program in za ta nacionalni program, ki ga sedaj sprejemamo.</p>
               <p>Da pustim še malo časa za naprej, mislim, da ni pošteno, in ni odgovorno in
               gospodarno, da se tudi en amandma sprejme. In jaz ne bom niti enega podprl. Potem
               imam vsaj neko upanje, da bo ta cestni križ stekel, vsaj nekako upajoč v tej
               dinamiki, ki jo načrtovalci, pripravljavci te resolucije sedaj zastavljate. Drugače
               bomo čez dve leti ponovno popravljali. Vse zadeve okrog mreže državni cest pa lahko
               pripravljalno, lokacijsko tečejo. Skrajni čas pa je, da se v letu dni predloži
               parlamentu nacionalni program vzdrževanja, obnavljanja, rekonstruiranja mrež državnih
               cest. Kar se pa tiče novih virov, pa je za "landstrasse" vsepovsod veliko težje
               pridobiti kot na avtocestnem programu, ker so viri vnaprej o vzdrževanju
               zagotovljeni. Hvala.</p>
            </sp>
            <sp xml:id="SDZ3-Redna-34-2004-02-26.sp270">

               <speaker>PREDSEDNIK BORUT PAHOR:</speaker>

               <p>Hvala lepa kolega Brenčič. Kolega Sok.</p>
            </sp>
            <sp xml:id="SDZ3-Redna-34-2004-02-26.sp271">

               <speaker>ALOJZ SOK:</speaker>

               <p>Hvala za besedo. Nekako si predstavljam, da bodo jutri koroški mediji poročali,
               poslanci iz Koroške uspeli obraniti koroško avtocesto. Verjetno pa ne bodo povedali,
               da so poslanci iz LDS-a in pa vladajoče koalicije pred desetimi dnevi taisto
               avtocesto iz programa črtali in da so, tudi kolega Kopušar je glasoval za to, medtem
               ko je opozicija bila proti. Torej zdi se mi, da gre za eno obliko zelo perfidne igre,
               in vsa ta patetičnost, ki ste jo danes tukaj izražali, bi bila nepotrebna, če ne bi
               na odboru za infrastrukturo tako ravnali, kot ste. Jaz sem celo pred glasovanjem
               zahteval odmor, ampak mi predsedujoči tega ni omogočil. Pozivati predstavnike
               ministrstva za promet, naj zagotovijo sredstva, ja, lepo vas prosim! Saj ste največji
               del vlade. S financami vlade pa ja LDS opravlja, ne pa ministrstvo za promet.</p>
               <p>Še slabše je pozivati na koncesijsko gradnjo. Niste nič naredili na tem področju.
               Imate v koalicijski pogodbi zapisano, da boste sprejeli ustrezno zakonodajo. Do danes
               je nimamo.</p>
               <p>In da zaključim. Še ta amandma, ki ga je vložil kolega Diaci. Gospod Anderlič,
               mislim, da niste resno mislili, ko ste rekli, da boste vse prispevali k temu, da
               boste stvar pripeljali do absurda. Mi imamo v tej državi dovolj absurdov. Ne rabimo
               jih več. Ne tako delati. Prosim vas lepo.</p>
            </sp>
            <sp xml:id="SDZ3-Redna-34-2004-02-26.sp272">

               <speaker>PREDSEDNIK BORUT PAHOR:</speaker>

               <p>Hvala kolega Sok. Kolega Jerovšek.</p>
            </sp>
            <sp xml:id="SDZ3-Redna-34-2004-02-26.sp273">

               <speaker>JOŽEF JEROVŠEK:</speaker>

               <p>Hvala lepa. Ob tem, ko danes gledam to razpravo, se mi je prej porodil občutek, da
               so tudi vsi ti poslanci pred volitvam, naenkrat vsi diskutirajo. In pravzaprav je
               lepo, da ste se aktivirali, vendar po mojem mnenju prepozno. To blagohotno
               sprejemanje vsega, kar je vlada dala na mizo doslej, ima svoje posledice. Ko sem
               tukaj poslušal o tem, da bi bilo dobro uvrstiti tudi Koroško povezovalno cesto, kako
               naj tej rečem, se mi pravzapravzdi čudno, da šele sedaj so tako vlada kot poslanci
               odreagirali po silnih reakcijah javnosti. Glejte, če že ne bi iz ekonomskih in
               demografskih razlogov bila ta cesta upravičena, bi bila upravičena že davno iz
               političnih razlogov. Jaz se čudim, da vlada nima toliko političnega instikta, da bi
               tudi slovensko Koroško povezala na osrednjo Slovenijo, vsaj v programih, četudi bi
               blefirali in boste blefirali v nedogled, da bo to storjeno. Vendar kako naj koroškim
               Slovencem preko meje, ki je sedaj, pravijo ne bo več, pokažemo, da so del enotnega
               etničnega prostora in enotnega telesa, ko pa vlada, vladne stranke so pozabile, da to
               obstaja v Sloveniji? Tipično in značilno je v tej državi, da tam, kjer ima samo LDS
               poslance tam na ljudi pozabijo. In Koroška je tipičen primer tega. Kjer ni opozicije,
               tam se ne misli na državljane in tudi v slučaju Koroške je tako. Hvala lepa.</p>
            </sp>
            <sp xml:id="SDZ3-Redna-34-2004-02-26.sp274">

               <speaker>PREDSEDNIK BORUT PAHOR:</speaker>

               <p>Kolega Janc ima besedo. Ste želeli besedo? (Ne.) Potem sem se zmotil. Kolega Tanko
               potem.</p>
            </sp>
            <sp xml:id="SDZ3-Redna-34-2004-02-26.sp275">

               <speaker>JOŽE TANKO:</speaker>

               <p>Hvala za besedo. Najprej mogoče še dve besedi o tem, mislim, da je zelo nekorektno,
               da se v tem konkretnem primeru kritizira in poliva gnojnico samo po ministrstvu za
               promet in pa po Darsu. Ključna je vlada. Če že polivate gnojnico, zapomnite si, tudi
               vi ne morete po vijolicah dišati.</p>
               <p>Ta amandma, ki ga je naša stranka vložila, je omogočil, da je vlada lahko vložila
               svoj amandma na ta del in je potem odprla to razpravo in te možnosti tako za ta del
               kot tudi potem za usklajevanje naprej. Dejstvo je, kot sem že omenil, da glavni
               problem izvira iz tega, da ne poteka sinhrono oziroma na nek način logistično gradnja
               avtocestnega omrežja in pa gradnja nujnih priključkov glavnih cest na to avtocestno
               omrežje. Nekje smo si lahko privoščili, ne vem, posodobitev 20-,
               30-kilometrskihodsekov vzporednih cest, na drugem delu nismo uspeli zgraditi niti
               parstometrskega priključka, ki bi priključil celo regijo na tem območju. Ta del, o
               katerem govorim, gre pa za ribniško-kočevski del, ima ozko grlo na območju Škofljice
               in Lavrice z zelo velikim dnevnim LDP-jem, z zelo velikimi konicami, z zelo velikimi
               fizičnimi ovirami, semaforiziranimi križišči, železniškimi zapornicami, s tremi
               šolami, z vrsto lokalnih priključkov, z vrtcem in tako naprej. Na tem delu je izjemno
               omejena propustnost in treba je vedeti, da se v teh dveh, treh kilometrih, kolikor je
               do razcepa za avtocesto, porabi včasih bistveno več časa kot od Kočevja do Ljubljane.
               Dodatno se bo tu gradilo oziroma se že gradijo blagovne rezerve za naftne derivate v
               Ribnici, kar bo še dodatno obremenilo ta del ceste predvsem s tovornim prometom,
               kajti treba je vedeti, da železnica, ki naj bi tu služila, je v bistvu slepo črevo,
               slepi tir oziroma industrijski tir. Prav tako je to ena najkrajših oziroma tudi
               pomembnih povezav do hrvaških avtocest, do morja; predvsem v poletnem času je to
               izjemno obremenjena zadeva.</p>
               <p>Rad bi še to povedal, da so k temu neuravnoteženemu programu, o katerem smo danes
               toliko slišali predvsem s strani vladajočih predstavnikov, veliko prispevali tisti,
               ki so danes usmerili na to največje kritike. Mislim, da je banaliziranje v takih
               postopkih, v tako resnem programu, v katerem je zapisano, da bo treba zagotoviti še
               približno 10 milijard evrov za ta program in da bomo naredili vse, da ga bomo rušili,
               potem ga bomo pa čez dva meseca popravljali, mislim, da je to izjemno, izjemno
               neresno. Mislim, da imate vsi tisti, ki ste v vladi, tako nosilno ministrstvo kot
               tudi največja vladna stranka, vso možnost, da zagotovite, da bo tudi program državnih
               cest prišel v državni zbor vdveh ali treh mesecih. In ni nobene potrebe, da se s
               takimi nekoordiniranimi, nesinhroniziranimi in lahko rečem, tudi abotnimi predlogi
               poskuša rešiti to, kar se je, moram reči, kvalitetno pripravilo za razpravo v
               državnem zboru.</p>
               <p>Kar zadeva amandma mladih oziroma tisto, kar je nastalo pod botrstvom očitno enega
               izmed poslancev vladajoče koalicije, pa bi rad rekel še tole...</p>
            </sp>
            <sp xml:id="SDZ3-Redna-34-2004-02-26.sp276">

               <speaker>PREDSEDNIK BORUT PAHOR:</speaker>

               <p>To je že drug amandma, kolega Tanko, saj vam bom dal potem besedo.</p>
            </sp>
            <sp xml:id="SDZ3-Redna-34-2004-02-26.sp277">

               <speaker>JOŽE TANKO:</speaker>

               <p>Samo to bi rad povedal. Del tega, kar je predlagano, se nahaja že v načrtu razvojnih
               programov pri proračunu za leto 2004 in 2005 za petletno obdobje so posamezni
               kritični odseki že notri napisani. Mislim pa, da ni nobene potrebe, da se tukaj
               dodatno uvajajo odseki, ki imajo dvesto ali pa tristo vozil dnevnega prometa. Če damo
               en koridor, ki je dolg 85 kilometrov, so 20 kilometrski odseki, kjer tega dnevnega
               prometa praktično ni, cesta pa vrhunska za tisti del in tisto obremenitev. Tudi po
               tej plati so te stvari, bi rekel, izredno neodgovorne.</p>
               <p>Pa še nekaj je, dejstvo je, da ne moremo istočasno govoriti o zgodbi o uspehu in
               istočasno kritizirati vlado. Govoriti istočasno o, ne vem, kakšnih rezultatih in
               kazalcih, na drugi strani pa kritizirati te črne luknje. Mandat je bil, da se to
               odpravi, da se te konice porežejo. Narejeno ni. Treba pa bo narediti. V tem mandatu
               se to ne bo verjetno več dalo.</p>
            </sp>
            <sp xml:id="SDZ3-Redna-34-2004-02-26.sp278">

               <speaker>PREDSEDNIK BORUT PAHOR:</speaker>

               <p>Tako je razprava o tem četrtem poglavju točka 1.1. zaključena.</p>
               <p>Gremo na četrto poglavje, točka 3.2. V razpravo dajem to poglavje in spremenjen
               amandma poslanske skupine SMS. Prosim kolega Diaci.</p>
            </sp>
            <sp xml:id="SDZ3-Redna-34-2004-02-26.sp279">

               <speaker>MARKO DIACI:</speaker>

               <p>Hvala za besedo. Ta amandma je odraz stanja, to je dejstvo. Amandma poleg stvari, ki
               sem jih predlagal v osnovnem paketu, vsebuje tudi ostale .../Opozorilni znak za konec
               razprave./... iz vseh strank. Če ne bomo prišli enkrat do nacionalnega programa
               državnih cest, mislim, da bomo na ta način prišli. S tem tudi nobenega avtocestnega
               programa ne rušimo, kajti da se z uskladitvenim amandmajem zadevo zelo enostavno
               rešiti, če je le volja. Hvala.</p>
            </sp>
            <sp xml:id="SDZ3-Redna-34-2004-02-26.sp280">

               <speaker>PREDSEDNIK BORUT PAHOR:</speaker>

               <p>Kolega Brenčič.</p>
            </sp>
            <sp xml:id="SDZ3-Redna-34-2004-02-26.sp281">

               <speaker>STANISLAV BRENČIČ:</speaker>

               <p>Amandma je sicer v redu, samo rabi še nekoliko filtra. Nekaj je izpadlo ven, kolega
               Diaci. Izpadla je hitra vstopna cesta Brezovica, avtocesta; izpadla je, recimo, vsaj
               Unec avtocesta, da bi tisti zamašek rešili tam, ki zablokira vsak vinoplastik in voz,
               ko se tam sreča in hiti na avtocesto. Nič slabega ne bi bilo, če bi tudi, ne vem,
               idrijski bazen za tem potencialom gospodarskega razvoja le malo vključili, ampak malo
               ironičen sem. Ironično je vse to početje, kot sem prej povedal, če se pripravljamo
               avtocestni program nadgrajevati tako, kot ga nadgrajujemo že vrsto let in smo tam,
               kjer smo. In bomo še čakali, da bo cestni križ odprt, ne po tem programu, ampak ga
               bomo še prolongirali. Zato ga seveda ne bom podprl.</p>
            </sp>
            <sp xml:id="SDZ3-Redna-34-2004-02-26.sp282">

               <speaker>PREDSEDNIK BORUT PAHOR:</speaker>

               <p>Kolega Sok.</p>
            </sp>
            <sp xml:id="SDZ3-Redna-34-2004-02-26.sp283">

               <speaker>ALOJZ SOK:</speaker>

               <p>Hvala lepa. Jaz se strinjam, predlagatelj, da vse to, kar ste tukaj zapisali, da je
               potrebno. Meni je zelo všeč, da ste predlagali tudi dvopasovni pododsek Ormož-
               Ljutomer-Lendava. Sedaj ko bomo Ormožani v pomurski regiji, kot izgleda, bi nam to
               zelo prav prišlo. Ampak vseeno mislim, da če to danes vključimo v ta nacionalni
               program in na takšen način, kot je rekel kolega Anderlič, z nekim absurdom uničimo
               to, kar se je ministrstvo trudilo in je vlada predlagala in je tudi seveda vse to ta
               program veliko stal, saj je pri tem sodeloval ekonomski institut, ki teh izračunov in
               vsega tega ni delal zastonj, da bi na tak način sedaj to nacionalno resolucijo
               izgradnje cestnega programa rušili, je pa seveda nedopustno.</p>
               <p>Jaz mislim, da je to na nek način pravzaprav norčevanje iz naših državljank in pa
               državljanov. To ni dopustno, da se mi kot voljeni predstavniki tega ljudstva
               privoščimo nekaj takega in na takšen način porušimo celotni nacionalni program, za
               katerega smo, ne vem, kolikokrat vztrajali in opozarjali ministrstvo, da ga naj
               pripravi. Sedaj, ko so ga pripravili, bi pa v zvezi s takimi potezami nadigravali to,
               kar je pred nami.</p>
               <p>Jaz mislim, da tega dejansko ne smemo podpreti. Se pa strinjam, popolnoma, da vse
               to, kar ste predložili, da je vse to potrebno in bo moralo postati v nekem drugem
               programu, ki bo pač zajel vse ostale ceste v Republiki Sloveniji, ki jih je potrebno
               bodisi sanirati ali pa tudi kje na novo zgraditi.</p>
            </sp>
            <sp xml:id="SDZ3-Redna-34-2004-02-26.sp284">

               <speaker>PREDSEDNIK BORUT PAHOR:</speaker>

               <p>Dobro. Zaključujem razpravo o tem in prehajam. Postopkovno! Samo postopkovno.
               Prosim.</p>
            </sp>
            <sp xml:id="SDZ3-Redna-34-2004-02-26.sp285">

               <speaker>MARKO DIACI:</speaker>

               <p>Hvala. Očitati bilo komu, da je pripeljal zadevo do absurda, je nesramno. Jaz sem
               prvi mandat v tem državnem zboru in to, kar vidim, da se dogaja, in sedaj očitati
               meni, da je ta amandma rušitev avtocestnega programa, je skrajno nesramno. Naredil
               bom sledeče. Umikam dopolnitev, ohranjam osnovni amandma v obravnavi.</p>
            </sp>
            <sp xml:id="SDZ3-Redna-34-2004-02-26.sp286">

               <speaker>PREDSEDNIK BORUT PAHOR:</speaker>

               <p>Dobro. To izjavo smo vzeli na znanje. Gremo na prej. Prosim, kolega Sok.</p>
            </sp>
            <sp xml:id="SDZ3-Redna-34-2004-02-26.sp287">

               <speaker>ALOJZ SOK:</speaker>

               <p>Da me ne bi kolega Diaci napačno razumel, jaz nisem tega vam očital. Poslanski kolega
               Anderlič je povedal, da bo, bom povedal, kako je, da bo prispeval k temu, da bo stvar
               pripeljana do absurda, torej, on je...</p>
            </sp>
            <sp xml:id="SDZ3-Redna-34-2004-02-26.sp288">

               <speaker>PREDSEDNIK BORUT PAHOR:</speaker>

               <p>Mir v dvorani!</p>
            </sp>
            <sp xml:id="SDZ3-Redna-34-2004-02-26.sp289">

               <speaker>ALOJZ SOK:</speaker>

               <p>..niste tega vi rekli, se opravičujem.</p>
            </sp>
            <sp xml:id="SDZ3-Redna-34-2004-02-26.sp290">

               <speaker>PREDSEDNIK BORUT PAHOR:</speaker>

               <p>Nisem še zaprl razprave. V razpravi je zaradi izjave kolega Diacija, v skladu z
               njegovo izjavo je umaknjena sprememba, ostane pa osnovni amandma, ki sta ga vložili,
               dvopasovni pododsek Dramlje-Šentjur, drži? Prav. Še kdo želi besedo? Kolega Tanko.
           </p>
            </sp>
            <sp xml:id="SDZ3-Redna-34-2004-02-26.sp291">

               <speaker>JOŽE TANKO:</speaker>

               <p>Ko je ta amandma umaknjen, je sicer ta absurd nekoliko manjši, vendar se nismo mi
               domislili tega izraza, ampak ga citiramo lahko iz razprave kolega Anderliča. Rad bi
               še to povedal.</p>
               <p>Dejstvo je, da je to najboljši nacionalni program, kar jih je v tem mandatu dobil na
               mizo ta državni zbor. To je zagotovo najboljše opremljen, najboljše razdelan po
               virih, po vseh kategorijah. Mislim, da bi bilo izjemno nekorektno, da bi ravno
               najboljši program, ki ga je ta državni zbor dobil, naredili vse, da bi ga sesuli in
               podrli. Mislim, da je to pa izredno ne fer. Srečujemo se z mnogo slabšimi dokumenti,
               pomembnimi ali pa težkimi v perspektivi ravno toliko, kot bo ta nacionalni program,
               in naredi se vse, da se te stvari na nek način spelje čez proceduro na tak ali
               drugačen način, "s silom ili milom". Mislim, to pa je nekorektna zadeva. In
               nekorektna zadeva še predvsem zato, ker to počnete vladni med seboj. To je pa
               tragedija še dodatna v tem primeru. Če bi to, kar ste vi rekli, rekla opozicija, bi
               še razumel v tem volilnem času. Če pa nekdo to reče, ki je v vladni strani, ki mora
               podpreti svojega premiera, ki je ta program prinesel notri, ga podpisal, potem pa
               mislim, da je to pa res absurd.</p>
            </sp>
            <sp xml:id="SDZ3-Redna-34-2004-02-26.sp292">

               <speaker>PREDSEDNIK BORUT PAHOR:</speaker>

               <p>Prosim, da se razumemo. Razpravljamo sedaj o osnovnem besedilu amandmaja, ki je
               vložen. To ni splošna razprava več. Prosim... Ja. Kolega Brenčič in kolega Rokavec.
               Mir v dvorani.</p>
            </sp>
            <sp xml:id="SDZ3-Redna-34-2004-02-26.sp293">

               <speaker>STANISLAV BRENČIČ:</speaker>

               <p>Mir v dvorani. Hvala lepa. Jaz sem pač drugi mandat v tem parlamentu in tudi v prvem
               mandatu sem bil, kar se je dalo pač, aktiven v odboru za infrastrukturo. In so mi
               nekatere stvari nekoliko jasne in tudi jasen mi je potek in izvajanje nacionalnega
               programa Darsa. In zato nisem član nobenega klana, ker nasprotujem tudi v tem primeru
               predlogu ministrstva, ki vstopa s takim pristopom, ki je bil že tolikokrat zlorabljen
               v izvajanju nacionalnega programa. Hvala.</p>
            </sp>
            <sp xml:id="SDZ3-Redna-34-2004-02-26.sp294">

               <speaker>PREDSEDNIK BORUT PAHOR:</speaker>

               <p>Kolega Rokavec.</p>
            </sp>
            <sp xml:id="SDZ3-Redna-34-2004-02-26.sp295">

               <speaker>FRANCI ROKAVEC:</speaker>

               <p>Čisto na kratko, samo, da dopolnim to, kar je kolega Brenčič že povedal. Tudi
               amandma poslanske skupine SDS načenja verodostojnost avtocestnega programa. Pustimo
               avtocestnemu programu samo tisto, kar mora res biti avtocestni program, zadolžimo pa
               vlado, da čim prej pride do celovite rešitve programa izgradnje državnih cest, seveda
               po prioriteti. To, hvala.</p>
            </sp>
            <sp xml:id="SDZ3-Redna-34-2004-02-26.sp296">

               <speaker>PREDSEDNIK BORUT PAHOR:</speaker>

               <p>Sedaj pa res zaključujem razpravo o tem vprašanju.</p>
               <p>Prehajamo na naslednjega. Na četrto poglavje, točka 3.2. časovno obdobje 2, faza B. V
               razpravo dajem to vprašanje in amandma poslanske skupine Slovenske demokratske
               stranke. Ni razprave. Potem jo zaključujem</p>
               <p>Prehajamo k razpredelnici 9. Tukaj je poslanska skupina SDS vložila amandma. Ni
               razprave. Zaključujem.</p>
               <p>Končno k razpredelnici 10B in amandma poslanske skupine SDS k njej. Tudi ni
               razprave.</p>
               <p>Prav. Potem bom zaključil razpravo. O amandmajih bomo v skladu s časovnim potekom
               seje zbore odločali danes v okviru glasovanj, in to prav kmalu. Do 21.25 sejo
               prekinjam in vas vabim, da ob 21.25 uri sejo nadaljujemo.</p>
               <p>(Seja je bila prekinjena ob 21.19 uri in se je nadaljevala ob 21.27 uri.)</p>
            </sp>
            <sp xml:id="SDZ3-Redna-34-2004-02-26.sp297">

               <speaker>PREDSEDNIK BORUT PAHOR:</speaker>

               <p>Še enkrat vljudno prosim vse, da zasedete svoja mesta. Ali lahko državni zbor prosim
               za tišino? Kolegice in kolegi, počakal bom, da se nam pridružijo vsi. Prosim, da
               zasedete svoja mesta v dvorani. Ali lahko državni zbor prosim za trenutek pozornosti?</p>
               <p>Spoštovane kolegice in kolegi! Danes je mednarodno skupnost obšla zelo žalostna vest
               o tragični smrti makedonskega predsednika Borisa Trajkovskega. V našem skupnem imenu
               sem predsedniku makedonskega parlamenta danes poslal izraze našega iskrenega sožalja
               in sočutja za njegovo družino in z vsem makedonskim ljudstvom.</p>
               <p>Predsednik Trajkovski se je prizadeval za mir, prizadeval se je za napredek
               Makedonije in je bil iskren prijatelj naše države. Prosim državni zbor, da z minuto
               molka izrazi sožalje in poklon ob smrti državnika.</p>
               <p>Kolegice in kolegi, prehajamo na glasovanje zbora o predlogih odločitev.</p>
               <p>Najprej smo <title>11. točki - pri prekinjeni razpravi, obravnavi o predlogu zakona o
                  spremembah in dopolnitvah zakona ob volitvah poslancev iz Republike Slovenij e v evropski parlament.</title>
               </p>
               <p>O tem predlogu zakona vodimo razpravo in odločanje po skrajšanem postopku. Smo v
               drugi obravnavi in imamo vložene amandmaje k nekaterim členom.</p>
               <p>Smo pri 3. členu, pri glasovanju o amandmaju poslanske skupine Slovenske nacionalne
               stranke. Če bo amandma sprejet, postaneta amandmaja pod številko dva in tri
               brezpredmetna. Amandma je vsebinsko povezan z amandmajem številka ena k 4. členu. Če
               ne bo sprejet postane ta brezpredmeten. Odločimo, prosim, če preverite vaše
               glasovalne naprave Ali je vse v redu? (Da.) Potem bomo najprej odločili o amandmaju
               poslanske skupine SNS k 3. členu. Glasujemo. Ja, vi ste dovolj zgodaj opozorili,
               vendar sem tudi jaz dovolj zgodaj opozoril. Bom seveda dal na glasovanje, ker ste nas
               opozorili na to pred iztekom glasovanja, vendar sem prej prosil prijazno, če lahko
               preverite delovanje vaših glasovalnih naprav. Še enkrat bom dal na odločanje predlog
               amandmaja poslanske skupine SNS. Glasujemo. 70 navzočih, 3. za in 56 proti.</p>
               <p>(Za je glasovalo 3.) (Proti 56.)</p>
               <p>Amandma ni sprejet. V tem primeru sta amandmaja pod številko 2 in 3 brezpredmetna.
               Pardon. Prvi amandma k 4. členu je postal brezpredmeten. Pardon.</p>
               <p>Sedaj smo pri glasovanju o amandmaju poslanske skupine Slovenske demokratske stranke
               k 3. členu. Če bo amandma sprejet, postane amandma pod številko 3 brezpredmeten. Ta
               amandma je vsebinsko povezan z amandmajem številka 2 k 4. členu. Če ne bo sprejet,
               postane številka 2 k 4. členu brezpredmeten.</p>
               <p>Lahko odločimo? Glasujemo o amandmaju poslanske skupine SDS k 3. členu. 70 navzočih,
               7 za in 50 proti.</p>
               <p>(Za je glasovalo 7.) (Proti 50.)</p>
               <p>Ni sprejet.</p>
               <p>Drugi amandma k 4. členu je brezpredmeten.</p>
               <p>Smo pri odločanju o amandmaju poslanskega kluba LDS in poslanske skupine ZLSD k 3.
               členu. Ta je vsebinsko povezan z amandmajem pod številko 3 k 4. členu. Če ne bo
               sprejet, postane amandma številka 3 k 4. členu brezpredmeten.</p>
               <p>Odločamo. Smo sredi glasovanja. 70 navzočih. 53 za in 6 proti.</p>
               <p>(Za je glasovalo 53.) (Proti 6.)</p>
               <p>Amandma je sprejet.</p>
               <p>Smo pri 4. členu. Imamo vložene tri amandmaje. Prva dva sta postala s prejšnjo
               odločitvijo brezpredmetna. Predmeten je amandma poslanskega kluba LDS in poslanske
               skupine ZLSD. To je amandma pod zaporedno številko 3.</p>
               <p>Odločamo. 69 navzočih, 51 za in 3. proti.</p>
               <p>(Za je glasovalo 51.) (Proti 3.)</p>
               <p>Amandma je sprejet.</p>
               <p>Poslanska skupina ZLSD vlaga amandma k 6. členu.</p>
               <p>Odločamo o amandmaju poslanske skupine ZLSD k 6. členu. 62 navzočih, 23 za in 30
               proti.</p>
               <p>(Za je glasovalo 23.) (Proti 30.)</p>
               <p>Ugotavljam, da amandma ni bil sprejet.</p>
               <p>Tako smo opravili z glasovanjem o amandmajih in z drugo obravnavo predloga zakona v
               okviru skrajšanega postopka.</p>
               <p>Smo v <title>tretji obravnavi.</title>
               </p>
               <p>Ugotavljam, da je zbor sprejel amandmaje k 3. in 4. členu. Sprašujem kvalificirane
               predlagatelje, ali nameravajo k tema členoma vložiti amandmaje? (Ne.) Potem bo
               državni zbor najprej ugotovil, da ni neusklajenosti, vsaj takega obvestila
               zakonodajno-pravne službe oziroma s strani vlade nimam. Tako lahko preidemo na
               odločanje o zakonu.</p>
               <p>Glasujemo o zakonu. 70 navzočih, 61 za in nihče proti.</p>
               <p>(Za je glasovalo 61.) (Proti nihče.)</p>
               <p>Ugotavljam, da je zakon sprejet.</p>
               <p>S tem je ta točka dnevnega reda zaključena.</p>
               <p>Smo pri <title>12. točki dnevnega reda,</title> gre za obravnavo <title>predloga zakona o
                  spremembah in dopolnitvah zakona o kmetijsko-gozdarski zbornici Slovenije.</title>
               </p>
               <p>To obravnavo vodimo po skrajšanem postopku.</p>
               <p>Smo v <title>drugi obravnavi.</title> Odločali bomo o vloženih amandmajih.</p>
               <p>Najprej se bomo pomudili pri 6. členu, kjer imamo dva amandmaja, in sicer poslanskih
               skupin NSi in SLS.</p>
               <p>Najprej bomo odločali o amandmaju poslanske skupine Nove Slovenije. Lahko odločimo?
               Prosim. 67 navzočih, 13 za in 53 proti.</p>
               <p>(Za je glasovalo 13.) (Proti 53.)</p>
               <p>Ugotavljam, da amandma ni sprejet.</p>
               <p>Pri amandmaju poslanske skupine SLS opozarjam, da je popravljen, in glasujemo o
               popravljenem amandmaju poslanske skupine. Odločamo. 70 navzočih, 54 za in 10
               proti.</p>
               <p>(Za je glasovalo 54.) (Proti 10.)</p>
               <p>Ugotavljam, da je amandma sprejet.</p>
               <p>Ta opozorila o popravkih veljajo tudi za amandmaje, o katerih bomo odločali sedaj.
               Imamo dva k 8. členu, oba vlaga poslanska skupina SLS.</p>
               <p>Najprej bomo odločali o prvem amandmaju k 8. členu. Odločamo. 70 navzočih, 33 za in
               30 proti.</p>
               <p>(Za je glasovalo 33.) (Proti 30.)</p>
               <p>Ugotavljam, da je amandma sprejet.</p>
               <p>Gremo na amandma pod zaporedno številko 2, na drugi amandma iste poslanske skupine k
               8. členu. Glasujemo. 60 navzočih, 37 za in 11 proti.</p>
               <p>(Za je glasovalo 37.) (Proti 11.)</p>
               <p>Ugotavljam, da je amandma sprejet.</p>
               <p>Ista poslanska skupina vlaga tudi amandma k 9. členu. Odločamo. 67 navzočih, 46 za in
               8 proti.</p>
               <p>(Za je glasovalo 46.) (Proti 8.)</p>
               <p>Ugotavljam, da je amandma sprejet.</p>
               <p>Tako smo končali z glasovanjem o amandmajih in z drugo obravnavo predloga zakona v
               okviru skrajšanega postopka.</p>
               <p>Smo v tretji obravnavi. Imamo sprejete amandmaje k 6., 8. in 9. členu. Želijo
               kvalificirani predlagatelji vložiti k tem členom amandmaje? Nimam takih obvesti.
               Potem bo državni zbor tretjo obravnavo v okviru skrajšanega postopka opravil ...
               Prosim? Kolegica Majnikova? Prosim.</p>
            </sp>
            <sp xml:id="SDZ3-Redna-34-2004-02-26.sp298">

               <speaker>LIDIJA MAJNIK:</speaker>

               <p>Napovedujemo amandma.</p>
            </sp>
            <sp xml:id="SDZ3-Redna-34-2004-02-26.sp299">

               <speaker>PREDSEDNIK BORUT PAHOR:</speaker>

               <p>H kateremu členu kolegica Majnikova?</p>
            </sp>
            <sp xml:id="SDZ3-Redna-34-2004-02-26.sp300">

               <speaker>LIDIJA MAJNIK:</speaker>

               <p>Napovedujem vložitev amandmaja k 8. členu.</p>
            </sp>
            <sp xml:id="SDZ3-Redna-34-2004-02-26.sp301">

               <speaker>PREDSEDNIK BORUT PAHOR:</speaker>

               <p>Hvala. To točko bom prekinil. Jutri jo bomo nadaljevali po končani zadnji točki
               dnevnega reda.</p>
               <p>Smo pri 16. točki dnevnega reda. Najprej 14. točka, pardon. To je <title>tretja
                  obravnava predloga zakona o glavnem mestu Republike Slovenije.</title> Imamo dva
               amandmaja k 1. členu. Prvega vlaga poslanska skupina Stranke mladih. Če bo ta amandma
               sprejet, postane naslednji amandma poslanske skupine SNS brezpredmeten. Prosim za mir
               v dvorani, ker vse kolegice in kolegi ne slišijo postopkovnih opozoril, ki jih dajem.
               Prosim. Še enkrat povem, če bo ta amandma sprejet, postane naslednji amandma
               brezpredmeten. Prosim, kolega Diaci.</p>
            </sp>
            <sp xml:id="SDZ3-Redna-34-2004-02-26.sp302">

               <speaker>MARKO DIACI:</speaker>

               <p>Hvala za besedo. Glede na razprave, ki smo jih imeli že na prejšnji seji
               ugotavljamo, da je smotrno sprejeti ta amandma bodisi našega bodisi poslanske skupine
               Slovenske nacionalne stranke, ki je vložila identičnega. Hvala.</p>
            </sp>
            <sp xml:id="SDZ3-Redna-34-2004-02-26.sp303">

               <speaker>PREDSEDNIK BORUT PAHOR:</speaker>

               <p>Jaz sem vas težko slišal pa verjamem, da tudi večina drugih. Prosim za mir v
               dvorani. Prosim kolega Kebrič, obrazložitev.</p>
            </sp>
            <sp xml:id="SDZ3-Redna-34-2004-02-26.sp304">

               <speaker>IVAN KEBRIČ:</speaker>

               <p>Hvala za besedo. Spoštovani. Že v razpravi smo povedali, da prvi amandma je
               nedorečen, ker govori samo o glavnem mestu Slovenije. Drugi amandma pa precizira, da
               je to glavno mesto Republike Slovenije ...</p>
            </sp>
            <sp xml:id="SDZ3-Redna-34-2004-02-26.sp305">

               <speaker>PREDSEDNIK BORUT PAHOR:</speaker>

               <p>Mir. Ali vas lahko prekinem za hip kolega Kebrič?</p>
            </sp>
            <sp xml:id="SDZ3-Redna-34-2004-02-26.sp306">

               <speaker>IVAN KEBRIČ:</speaker>

               <p>... Ker je Slovenija država, je republika, Slovenija sama bi pa lahko bila tretirana
               tudi samo kot regija. Zato vas prosim podprimo drugi amandma, ne pa prvega.</p>
            </sp>
            <sp xml:id="SDZ3-Redna-34-2004-02-26.sp307">

               <speaker>PREDSEDNIK BORUT PAHOR:</speaker>

               <p>Ali lahko prosim za mir v dvorani? Državni zbor bo zdaj prešel na odločanje o
               amandmaju poslanske skupine SMS k 1. členu predloga zakona o glavnem mestu Republike
               Slovenije. Odločamo.</p>
               <p>66 navzočih, 13 za in 44 proti.</p>
               <p>(Za je glasovalo 13.) (Proti 44.)</p>
               <p>Amandma ni sprejet.</p>
               <p>Zdaj lahko odločimo lahko tudi o amandmaju poslanske skupine SNS. Kolega Potrč. Mir
               v dvorani prosim! Nimate še besede, kolega Potrč. Kolega Jerovšek, vi tudi ne. Prosim
               za mir v dvorani, sedaj pa prosim!</p>
            </sp>
            <sp xml:id="SDZ3-Redna-34-2004-02-26.sp308">

               <speaker>MIRAN POTRČ:</speaker>

               <p>Hvala lepa. V teku priprave zakona smo vsebino 1. člena prilagodili tako, da je iz
               zakona jasno, da zakon o glavnem mestu Republike Slovenije ne določa za nikakršni
               organ ali organizacijo, da mora biti v Sloveniji. Kdor tega ne zna prebrati, ne zna
               slovenščine. In lepo prosim, lahko se odločimo, da sprejmemo amandma, samo ne z
               argumentacijo, da s tem določamo, kateri organ bo ali ne bo v glavnem mestu. To
               določajo drugi zakoni. Vsak, ki trdi drugače, pač ne govori resnice, zato jaz
               amandmaja ne bom podprl.</p>
            </sp>
            <sp xml:id="SDZ3-Redna-34-2004-02-26.sp309">

               <speaker>PREDSEDNIK BORUT PAHOR:</speaker>

               <p>Glejte, jaz tukaj težko slišim vse, kar se reče, zaradi šuma. Verjamem, da še kdo
               drug. Prosim, da vsaj, tam kjer govornik nastopa, ne klepetate. Prosim, kolegica
               Širca.</p>
            </sp>
            <sp xml:id="SDZ3-Redna-34-2004-02-26.sp310">

               <speaker>MAJDA ŠIRCA:</speaker>

               <p>Po razpravi, ki je bila o zakonu o glavnem mestu danes, sodeč, bi bilo v Sloveniji
               sprejemljivo samo eno glavno mesto, in to tisto, ki bi bilo mogoče plasirano v
               geografsko središče Slovenije, ker ne bi bilo sporno in ne bi ustvarjalo nikakršnih
               ljubosumij in seveda zagat nobenemu drugemu.</p>
               <p>Seveda bom glasovala proti temu amandmaju tudi zaradi tega, ker je bil utemeljen s
               predpostavko, da bo na ta način, če bomo dejali to, kar že v ustavi piše, se pravi,
               da je glavno mesto Republike Slovenije Ljubljana, naj bi na ta način pripomogli k
               decentralizaciji Republike Slovenije oziroma njenemu razvoju. Tak koncept
               razmišljanja predpostavlja, da predlagatelji menijo, če bi bil recimo sedež vlade v
               Novi Gorici, če bi bil sedež Banke Slovenije v Mariboru, ali sedež državnega zbora v
               Kočevju, ali ustavnega sodišča v Celju, ali katerokoli diplomatsko predstavništvo
               kjerkoli drugje, in to je lahko kjerkoli drugje, kot ga določa zakon, v tem primeru
               bi se potem lahko soočali z decentralizacijo.</p>
               <p>Decentralizacija ne pomeni razpršitev institucij, temveč razpršitev moči odločanja,
               in do kakšne mere lahko prebivalci določenega območja odločajo o svojih interesih.
               Seveda se decentralizacija vzpostavlja preko pristojnosti, ne pa preko sedežev
               institucij določenih središč, zato ta amandma ni sprejemljiv.</p>
            </sp>
            <sp xml:id="SDZ3-Redna-34-2004-02-26.sp311">

               <speaker>PREDSEDNIK BORUT PAHOR:</speaker>

               <p>Kolega Peče, ima besedo. Prosim, za mir v dvorani.</p>
            </sp>
            <sp xml:id="SDZ3-Redna-34-2004-02-26.sp312">

               <speaker>SAŠO PEČE:</speaker>

               <p>Hvala, se bom potrudil, če se boste v okviru Liberalne demokracije vsaj za trenutek
               umirili, jaz verjamem, da vam koncentracija pade, jaz verjamem, da vam sposobnost
               treznega razmišljanja v tem trenutku pada...</p>
            </sp>
            <sp xml:id="SDZ3-Redna-34-2004-02-26.sp313">

               <speaker>PREDSEDNIK BORUT PAHOR:</speaker>

               <p>Mir v dvorani. Mir v dvorani, sicer bom prekinili sejo, vam povem. Prosim! A je mir
               v dvorani?!</p>
            </sp>
            <sp xml:id="SDZ3-Redna-34-2004-02-26.sp314">

               <speaker>SAŠO PEČE:</speaker>

               <p>Bilo bi smiselno, da sprejmete amandma poslanske skupine Slovenske nacionalne
               stranke, ki je, roko na srce, skoraj identičen z amandmajem Stranke mladih. Je pa
               res, da nosi bistveno spremembo, na katero je opozoril gospod Kebrič.</p>
               <p>Prav bi bilo, da okoli tako pomembnega zakona, kot je zakon o glavnem mestu, ki ga
               moramo jemati skupaj s strategijo enakopravnega oziroma enakomernega razvoja naše
               države, začnemo z ustavno določbo. Ustavna določba oziroma vsebina, kot jo predlagam
               v 1. členu omenjenega zakona, ni skregana z nadaljnjo vsebino tega zakona, zato
               nikakor ne more držati teorija govornice pred menoj.</p>
               <p>Prav tako pa oceno ocenjujem, da bi bilo smiselno, da je 1. člen jasen in da 1. člen
               jasno nakazuje, kaj se hoče in kaj so naloge omenjenega zakona. Obstoječi 1. člen,
               res je, roko na srce, boljši, kot je bil v prvi fazi, povzroča po naši oceni
               nepotrebno zmedo v tem trenutku. Zato bi bilo seveda primerneje, da sprejmete
               amandma, ki je izpeljan iz ustave Republike Slovenije. Hvala.</p>
            </sp>
            <sp xml:id="SDZ3-Redna-34-2004-02-26.sp315">

               <speaker>PREDSEDNIK BORUT PAHOR:</speaker>

               <p>Prehajamo na odločanje. Glasujemo! Mir v dvorani, smo sredi glasovanja. 68 navzočih,
               24 za in 33 proti.</p>
               <p>(Za je glasovalo 24.) (Proti 33.)</p>
               <p>Amandma ni sprejet.</p>
               <p>Tako smo končali z glasovanjem o obeh amandmajih. Zakonodajno-pravna služba in vlada
               me nista opozorili, da bi bil predlog zakona neusklajen. Tako lahko prehajamo na
               odločanje o njem v celoti.</p>
               <p>Glasujemo. Glasujemo o predlogu zakona o glavnem mestu Republike Slovenije. Zakon je
               sprejet. 70 navzočih, 57 za in 2 proti.</p>
               <p>(Za je glasovalo 57.) (Proti 2.)</p>
               <p>S tem je ta točka dnevnega reda zaključena.</p>
               <p>Prehajamo na <title>16. točko dnevnega reda, zadnjo točko današnjega dne - na
                  obravnavo predloga resolucije o nacionalnem programu izgradnje avtocest v Republiki Sloveniji.</title> Prehajamo na odločanje o vloženih amandmajih.</p>
               <p>Glasujemo o amandmaju vlade na amandma poslanske skupine SDS k 4. poglavju, točka
               1.1. Glasujemo. 70 navzočih, 52 za in 14 proti.</p>
               <p>(Za je glasovalo 52.) (Proti 14.)</p>
               <p>Ugotavljam, da je amandma sprejet.</p>
               <p>Glasujemo o amandmaju poslanske skupine SDS k 4. poglavju, točka 1.1. Mir v dvorani!
               Prosim, je kaj narobe? Iz vlade me opozarjajo, da ... Lahko pridete bližje, prosim.</p>
               <p>Glasujemo o amandmaju poslanske skupine SDS k 4 poglavju, točka 1.1. Glasujemo. 69
               navzočih, 48 za in 16 proti.</p>
               <p>(Za je glasovalo 48.) (Proti 16.)</p>
               <p>Ugotavljam, da je amandma sprejet.</p>
               <p>Glasujemo o amandmaju poslanske skupine SMS k 4. poglavju, točka 3.2. Glasujemo.</p>
               <p>Pardon. Pred glasovanjem želi obrazložiti svoj glas kolega Diaci.</p>
            </sp>
            <sp xml:id="SDZ3-Redna-34-2004-02-26.sp316">

               <speaker>MARKO DIACI:</speaker>

               <p>Hvala za besedo. Predlagam, da ta amandma podpremo. Gre za navezavo podregije in
               avtocestni križ. O tem smo danes že dosti govorili, zato ne bom več. Prosim, da ga
               podprete. Hvala.</p>
            </sp>
            <sp xml:id="SDZ3-Redna-34-2004-02-26.sp317">

               <speaker>PREDSEDNIK BORUT PAHOR:</speaker>

               <p>Kolega Malovrh.</p>
            </sp>
            <sp xml:id="SDZ3-Redna-34-2004-02-26.sp318">

               <speaker>JURIJ MALOVRH:</speaker>

               <p>Hvala lepa za besedo. Škoda je, velika škoda je, da nista nacionalni program
               izgradnje avtocest skupaj z nacionalnim programom izgradnje in pa obnove državnih
               cest, kajti potem bi bilo danes dileme veliko manj. Vendar obrazložitev, zakaj ta dva
               amandmaja, ki sva ju vložila z gospodom Diacijem, in sta povsem istovetna, ne drži.
               Obrazložitev vlade ne drži, kajti štetje vozil, ki je bilo opravljeno 12. septembra
               2002 v smeri Dramlje-Šentjur, govori o tem, da je bilo takrat od 5. ure do 21. ure
               12815 vozil, skozi sam Šentjur, vzhod-zahod, pa je šlo približno 22 tisoč vozil ali
               točno 21853. Kvaliteta prebivalcev, kvaliteta življenja v Šentjurju je zelo nizka,
               kajti ob tej cesti je osnovna šola, glasbena šola, dva vrtca in pa knjižnica. Lokalna
               skupnost se je obvezala, da bo izdelala idejno študijo in pa presojo, potem umestitev
               v prostor, da bo uredila za odkup zemljišč in pa seveda naročila tudi projektno
               dokumentacijo. Dokler v državnem proračunu ta projekt ne zagleda luči sveta, tako
               dolgo ne bremeni državnega proračuna, vendar bi pa za kozjansko področje in pa
               področje proti meji, proti Rogatcu in pa Posavju veliko pomenila. To nekvaliteto
               življenja je pa povzročila predvsem avtocesta. Zato prosim za podporo.</p>
            </sp>
            <sp xml:id="SDZ3-Redna-34-2004-02-26.sp319">

               <speaker>PREDSEDNIK BORUT PAHOR:</speaker>

               <p>Kolega Avšič.</p>
            </sp>
            <sp xml:id="SDZ3-Redna-34-2004-02-26.sp320">

               <speaker>JOŽE AVŠIČ:</speaker>

               <p>Hvala za besedo. Gospod Tanko je rekel, da bomo danes v primeru, če bomo podprli
               tisti amandma, ki je že sprejet, sprejeli najboljši dokument, kar smo jih kdaj koli v
               državnem zboru. Jaz se s tem strinjam. Verjetno je s tem naredil veliko veselje še
               nekaterim v tem državnem zboru, vendar mislim, da bi naredili še to veselje, in bi
               bilo prav, da ta amandma gospoda Diacija podpremo. Jaz se mu hkrati zahvaljujem, da
               je umaknil tisti del, ki vas je tako silno motil, pa je bil korekten do številnih
               področij v Sloveniji in do številnih tistih, ki se ne znajdejo nikjer in v nobenem
               programu. Podprl ga bom povsem zaradi tega, ker se je dejansko lotil tega
               nacionalnega programa ne samo iz svoje problematike, ampak tudi iz širine. Vendar žal
               ga je umaknil, ker je videl, da bi bilo preveč nasprotovanja. Hvala.</p>
            </sp>
            <sp xml:id="SDZ3-Redna-34-2004-02-26.sp321">

               <speaker>PREDSEDNIK BORUT PAHOR:</speaker>

               <p>Prosim, kolega Brenčič.</p>
            </sp>
            <sp xml:id="SDZ3-Redna-34-2004-02-26.sp322">

               <speaker>STANISLAV BRENČIČ:</speaker>

               <p>Hvala lepa. Jaz mislim, da bi se vsi trezni v tem državnem zboru smeli postaviti še
               na kakšen drug izstop z avtoceste na regionalno cesto, pa še na kakšen drug vstop z
               regionalne na avtocesto. Pa bi se lahko krepko prepričali, kje so res potrebni
               štiripasovni vstopi in izstopi. Toda to niso Dramlje. Hvala.</p>
            </sp>
            <sp xml:id="SDZ3-Redna-34-2004-02-26.sp323">

               <speaker>PREDSEDNIK BORUT PAHOR:</speaker>

               <p>Prehajamo na odločanje. Glasujemo. 69 navzočih, 38 za in 25 proti.</p>
               <p>(Za je glasovalo 38.) (Proti 25.)</p>
               <p>Ugotavljam, da je amandma sprejet.</p>
               <p>Smo pri 4. poglavju, točka 3.2, časovno obdobje 2, faza B. Odločamo. 69 navzočih, 27
               za in 33 proti.</p>
               <p>(Za je glasovalo 27.) (Proti 33.)</p>
               <p>Ugotavljam, da amandma ni sprejet.</p>
               <p>Smo pri razpredelnici 9 in amandmaju poslanske skupine SDS. Glasujemo. 61 navzočih,
               20 za in 33 proti.</p>
               <p>(Za je glasovalo 20.) (Proti 33.)</p>
               <p>Ugotavljam, da amandma ni sprejet.</p>
               <p>Ista poslanska skupina vlaga amandma tudi k razpredelnici 10.b. Glasujemo. 62
               navzočih, 18 za in 37 proti.</p>
               <p>(Za je glasovalo 18.) (Proti 37.)</p>
               <p>Ugotavljam, da amandma ni sprejet.</p>
               <p>Zaradi sprejetega amandmaja je, domnevam, besedilo neusklajeno. Predstavnik vlade,
               minister mogoče? Prosim.</p>
            </sp>
            <sp xml:id="SDZ3-Redna-34-2004-02-26.sp324">

               <speaker>JAKOB PRESEČNIK:</speaker>

               <p>Besedilo je neusklajeno. Ker je to sestavni del osnovnega programa, je treba
               pripraviti uskladitveni amandma.</p>
            </sp>
            <sp xml:id="SDZ3-Redna-34-2004-02-26.sp325">

               <speaker>PREDSEDNIK BORUT PAHOR:</speaker>

               <p>Poleg štirih, ki so že pripravljeni, minister? (Da.) Dobro, pripravite, prosim,
               uskladitveni amandma do jutri, in bomo potem o resoluciji v celoti oziroma o
               uskladitvenih amandmajih glasovali po končani zadnji točki dnevnega reda.</p>
               <p>Za danes pa bomo končali. Hvala lepa za vaše sodelovanje in prijeten večer še
               naprej! Jutri nadaljujemo ob 10.00 uri in bomo sejo v toku jutrišnjega dne tudi
               zaključili. <title>(SEJA JE BILA PREKINJENA 26. FEBRUARJA 2004 OB 21.57 URI.)</title>
               </p>
            </sp>
         </div>
      </body>
   </text>
</TEI>
