<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-16-2002-05-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9C36F832BD8214CAC1256BC6003B9A76</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=9C36F832BD8214CAC1256BC6003B9A76</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-16-2002-05-22.DZ" n="16">
               <name>Redna</name>
               <date when="2002-05-22"/>
            </setting>
         </settingDesc>
         <particDesc>
            <listOrg>
               <org xml:id="Redna-16-2002-05-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 16. seje</stage>
            <stage type="date">(22. maj 2002)</stage>
            <stage type="chairman">Sejo je vodil Valentin Pohorec, podpredsednik državnega zbora.</stage>
            <stage type="time">Seja se je pričela ob 10.10 uri. </stage>


            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Kolegice in kolegi, prosim, da vstavite kartice v glasovalne naprave, da bomo začeli
               sejo z ugotovitvijo sklepčnosti.</p>
               <p>Ponovno pozivam vse kolegice in kolege, ki so v bližini ali pa v avli, da se nam
               pridružijo.</p>
               <p>Spoštovane kolegice in kolegi, gospe in gospodje! Pričenjam nadaljevanje 16. seje
               državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: mag. Janez Kramberger, Richard Beuermann za pričetek
               dopoldanskega in popoldanskega dela seje, Alojz Peterle, Franc Lenko, Franc Čebulj,
               Rudolf Petan za začetek seje, Roberto Battelli, Andrej Fabjan za popoldanski del
               seje, Irma Pavlinič Krebs za pričetek seje, Ljubo Germič, Zoran Gračner, Matjaž
               Švagan, Ciril Pucko za pričetek seje in Ivan Mamić.</p>
               <p>Prosim vas, da ugotovimo navzočnost v dvorani. Lepo prosim, da vstavite kartice, ker
               vidim, da jih imate nekateri še zunaj. Ponovno vas prosim, da vstavite kartice, ker
               ugotavljam, da nas je več kot 50 v dvorani.</p>
               <p>Kolegice in kolegi, kot je razvidno z ekrana, nas je prisotnih 45, v dvorani pa nas
               je več kot 50, zato prosim, da vstavite kartice. No, sedaj smo sklepčni.</p>
               <p>Ugotovili bomo sklepčnost. Prosim, da pritisnete tipko <q>"kvorum"</q>. Ni uspelo, niste
               vsi pritisnili <q>"kvoruma"</q>, zato bomo še enkrat poskusili ugotoviti sklepčnost. Prosim,
               da pritisnete tipko <q>"kvorum"</q>. Ponovno ni uspelo, čeprav nas je v dvorani 54. Počakali
               bomo petnajst minut, torej ob 10.29 nadaljujemo sejo. Po poslovniku petnajst minut,
               10.29 začnemo nadaljevanje seje.</p>
               <stage type="time">(Seja je bila prekinjena ob 10.14 uri in se je nadaljevala ob 10.29 uri.)</stage>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Ugotavljam, da nas je 59 v dvorani in da lahko začnemo sejo. Lepo prosim, če se
               umirite. Prosim za mir v dvorani.</p>
               <p>Obvestil bi vas samo še to, da bo na popoldanskem delu seje manjkal kolega Vojko
               Čeligoj.</p>
               <p>Zdaj pa tretjič ugotavljamo sklepčnost. Imate vstavljene kartice? Ugotovili bomo
               prisotnost. Prosim, če pritisnete <q>"kvorum"</q>. Navzočih je 56 poslank in poslancev. Zbor
               je sklepčen in lahko začnemo delo.</p>
               <p>Na današnje nadaljevanje seje so vabljeni predstavniki vlade Republike Slovenije in
               tudi njih lepo pozdravljam. Današnje nadaljevanje 16. seje državnega zbora bomo
               pričeli z obravnavo 2. točke dnevnega reda, to je sprememba poročila o
               gospodarskih družbah, podjetjih in zavodih, za katere v skladu s prvim odstavkom 20.
               člena zakona o nezdružljivosti opravljanja javne funkcije s pridobitno dejavnostjo
               velja prepoved poslovanja z državo, javnimi podjetji in javnimi zavodi. Zatem pa bomo
               prešli na 2.a točko dnevnega reda.</p>
               <p>Na popoldanskem delu seje bomo obravnavali 2.č točko dnevnega reda, to je predlog za
               razpis posvetovalnega referenduma o vključevanju Republike Slovenije v zvezo Nato.</p>
               <p>Prehajam torej na <title>2. TOČKO DNEVNEGA REDA, TO JE SPREMEMBA POROČILA O
                  GOSPODARSKIH DRUŽBAH, PODJETJIH ALI ZAVODIH, ZA KATERE V SKLADU S PRVIM ODSTAVKOM
                  20. ČLENA ZAKONA O NEZDRUŽLJIVOSTI OPRAVLJANJA JAVNE FUNKCIJE S PRIDOBITNO
                  DEJAVNOSTJO VELJA PREPOVED POSLOVANJA Z DRŽAVO, JAVNIMI PODJETJI IN JAVNIMI
                  ZAVODI.</title> Spremembo poročila je v obravnavo zboru predložila komisija po
               zakonu o nezdružljivosti opravljanja javne funkcije s pridobitno dejavnostjo. Želi
               poročevalec besedo? <stage>(Ne želi.)</stage> Želi besedo predstavnik sekretariata za zakonodajo in
               pravne zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage>
               Želijo besedo poslanke in poslanci? <stage>(Tudi ne.)</stage></p>
               <p>Matično delovno telo predlaga zboru v sprejem naslednji sklep:</p>
               <p><q>"Državni zbor Republike Slovenije sprejme spremembo poročila o gospodarskih družbah,
               podjetjih in zavodih, za katere v skladu s prvim odstavkom 20. člena zakona o
               nezdružljivosti opravljanja javne funkcije s pridobitno dejavnostjo velja prepoved
               poslovanja z državo, javnimi podjetji in zavodi. Sprememba poročila se objavi v
               Uradnem listu Republike Slovenije."</q></p>
               <p>Odpiram razpravo o predlogu sklepa. Želi kdo besedo? Ker ne, bomo prešli na
               odločanje.</p>
               <p>Glasujemo, prosim, o predlaganem sklepu. Navzočih je 50 poslank in poslancev. Za je
               glasovalo 42, nihče proti.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>S tem je ta točka dnevnega reda zaključena.</p>
               <p>Kolegice in kolegi, nadaljujemo z <title>2.A TOČKO DNEVNEGA REDA,</title> ki smo jo na
               zadnji seji prekinili. Ostali smo pri členu 5 pregleda amandmajev z dne 15.5.2002.</p>
               <p>V razpravo dajem 5. člen in amandma na amandma k 5. členu ter pod točko 2 amandma k
               5. členu. Kdo želi besedo? Gospod Bernik, prosim, imate besedo.</p>
            </sp>
            <sp who="SDZ3:BernikJožef">

               <speaker>DR. JOŽEF BERNIK:</speaker>

               <p>Proceduralno, gospod podpredsednik. Lepo pozdravljeni! Ko smo obravnavali ta zakon
               prejšnji teden, sem izrazil prošnjo, da odredite eno minuto molka - govorimo o
               pieteti in tako dalje - vendar mi niste ne odgovorili niti danes ne vem, kaj
               pravzaprav mislite z mojo prošnjo storiti. Mislim, da smo v demokratični deželi in bi
               želel imeti vaše stališče, da vem, kako potem postopati. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Bernik. Vas in ostale seznanjam, da sem s tem predlogom seznanil
               predsednika državnega zbora oziroma je bil s tem seznanjen. Smo v fazi druge
               obravnave zakona. O tem vašem predlogu smo govorili v vodstvu državnega zbora. Pred
               nami je še tretje branje in na koncu torej sprejem tega zakona. Menimo, da bi bila to
               potem priložnost, da sprejmemo tudi vaš predlog in podobno za zaključek te pomembne,
               tudi politične točke našega dnevnega reda in odgovornosti državnega zbora do tega
               vprašanja. Je pa to stvar dogovora tudi z vodji poslanskih skupin in dogovor je, da
               se bomo o tem na poslanskih skupinah z vodji pogovarjali. Če sprejmete ta odgovor za
               današnji del razprave, vas prosim za razumevanje.</p>
               <p>Še enkrat vam dajem besedo, gospod Bernik.</p>
            </sp>
            <sp who="SDZ3:BernikJožef">

               <speaker>DR. JOŽEF BERNIK:</speaker>

               <p>Hvala lepa za pojasnilo, vendar moja prošnja še zmeraj ostaja in upam, da se boste na
               to spomnili, ki pridemo do točke, kjer ta državni zbor oziroma kdorkoli je o tem
               odločal, misli, da bi bilo to primerno obravnavati. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Ima kdo željo po razpravi k 5. členu in vloženih amandmajih? Gospod
               Cukjati.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>No, tu gre za problem naziva zakona, naslova, sedanji predlog je zakon o vojnih
               grobiščih. Menim, da tudi zakon želi obravnavati in razrešiti vprašanja vseh grobišč,
               ne samo vojnih grobišč in je ta izraz neustrezen, nekompetenten, nekako se iz
               nejasnih, bi rekel, razlogov izmika razširitvi tega pojma. Kot je bilo že večkrat
               rečeno, večina zamolčanih grobišč nima nobene zvezez vojno. Tudi grobišča Slovenske
               Bistrice in recimo dachavskih procesov ali navedeno grobišče v Štrigovi, žrtev
               Štrigove leta 1947/48, nima nobene zveze z vojno, resnično nobene in mi smo
               predlagali v prvi obravnavi, da bi se vojno grobišče kot naziv razširilo na grobišča
               vojne in revolucije. Nekako so nekateri poslanci dobili ošpice ob izrazu revolucija,
               zato smo predlagali bolj indiferenten naslov, ki pa bi obsegal tudi ta grobišča, ki
               nimajo zveze z vojno. To so posebna grobišča. To je torej osnova in vsebina tega
               amandmaja.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Replika na to razpravo, gospod Peče? Imate besedo.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Lahko se postavimo na stališče, da zakon ne ustreza oziroma vaš predlog sprememb
               zakona ne ustreza imenu zakona. Lahko pa jemljemo drugače. Da je ime zakona čisto v
               redu, ampak samo vaše spremembe niso v redu. In ker v Slovenski nacionalni stranki
               izhajamo iz tega, da osnovna bit zakona je v imenu in da bi ime moralo za sabo vleči
               v tem primeru nit, ki jo predlagatelji zakona tudi ponujajo, je vaš amandma v
               nasprotju s kontekstom zakona in seveda amandmaja v Slovenski nacionalni stranki ne
               bomo podprli, kakor tudi ne bi podprli, če bi vi predlagali nov zakon z vsebino, kot
               jo predlagate v obliki amandmajev in dopolnitve zakona. Po naši oceni gre za
               izigravanje zakona in vključevanje materije v zakon, katera ne sme biti oziroma
               katera ni predmet zakona. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Peče. K besedi se je javil še gospod Drobnič.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Najprej bi rad repliciral gospodu Pečetu. Res je, notri je vsebina amandmajev, ki jih
               nismo mi predlagali in se nanaša tudi na žrtve pred drugo svetovno vojno in nimajo
               nič povezave z vojno. In s tem pojmom vojne, gospod Peče, ne boste mogli tudi iz teh
               amandmajev zaobjeti.</p>
               <p>Tako, da ste v nasprotju sami s seboj. Ravno zaradi tega, da bi se izognili tej
               ideološkosti in da bi postavili vsaj zakon, ime zakona, naslov zakona, ki je
               nevtralen, po drugi strani pa zajame tiste pred drugo svetovno vojno, vojne dogodke,
               revolucionarne dogodke, povojne totalitaristične oblasti, smo dali mi nevtralen
               pojem.</p>
               <p>Torej ta naša gesta je bila dobra, usmerjena in jaz ne vidim v tem nobene težave. In
               zato toplo priporočam, da sprejmemo ta predlog in da se ti izrazi v celotnem zakonu
               zamenjajo. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Drobnič. K repliki se je prijavil gospod Peče. Prosim, imate
               besedo.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>No, jaz vam verjamem na besedo, da v procesu vašega razmišljanja ne vidite težav,
               tako kot verjamem, da težav ne vidijo vaši poslanski kolegi, ki predlagajo minuto
               molka, moram pa povedati, da za mene bi pa to predstavljalo težavo.</p>
               <p>In zato ob takem predlogu, kot ga ponujate, nikakor ne morem sodelovati. Po drugi
               strani bi pa rad rekel, da v tem trenutku pa vi mešate materijo, po mojem osebnem
               prepričanju nespodobnega amandmaja, z vsebino zakona.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Peče. Lahko zaključim razpravo. Torej najprej bomo odločali o
               amandmaju na amandma. Opozoriti vas moram, da je ta amandma na amandma vezan na
               člene, ki so navedeni v gradivu, da jih ne bi ponovno čital. Z opombo, če bo amandma
               na amandma sprejet, velja to tudi za člene, ki so navedeni. Če pa ne, pa ostanejo ti
               amandmaji brezpredmetni. In preidemo na odločanje. Glasujemo, prosim. Navzočih je 56
               poslank in poslancev. Za je glasovalo 19, proti 37.</p>
               <p><stage>(Za je glasovalo 19.)</stage> <stage>(Proti 37.)</stage></p>
               <p>Amandma na amandma ni sprejet. In so tudi v nadaljevanju torej brezpredmetni.</p>
               <p>V odločanje dajem amandma pod točko 2, ki ga je vložila vlada Republike Slovenije.
               Glasujemo, prosim. Navzočih je 53 poslank in poslancev. Za je glasovalo 40, proti 8.</p>
               <p><stage>(Za je glasovalo 40.)</stage> <stage>(Proti 8.)</stage></p>
               <p>Ugotavljam, da je s tem 5. člen v celoti spremenjen.</p>
               <p>V razpravo dajem 6. člen in amandma k 6. členu. Želi kdo besedo? <stage>(Ne želi.)</stage></p>
               <p>Prehajamo na odločanje. Glasujemo, prosim. Navzočih je 52 poslank in poslancev. Za
               je glasovalo 46, 2 proti.</p>
               <p><stage>(Za je glasovalo 46.)</stage> <stage>(Proti 2.)</stage></p>
               <p>Ugotavljam, da je 6. člen v celoti spremenjen.</p>
               <p>V razpravo in odločanje dajem člen 7 in amandma k temu členu. Želi kdo besedo?
               <stage>(Nihče.)</stage></p>
               <p>Prehajamo na odločanje. Glasujemo, prosim. Navzočih je 53 poslank in poslancev. Za
               je glasovalo 47, proti eden.</p>
               <p><stage>(Za je glasovalo 47.)</stage> <stage>(Proti 1.)</stage></p>
               <p>Ugotavljam, da je s tem 7. člen v celoti spremenjen in sprejet.</p>
               <p>V razpravo in odločanje dajem 8. člen in amandma k 8. členu. Želi kdo besedo?
               <stage>(Nihče.)</stage></p>
               <p>Prehajamo na odločanje. Glasujemo, prosim. Prisotnih je 52 poslank in poslancev. Za
               je glasovalo 46, eden proti.</p>
               <p><stage>(Za je glasovalo 46.)</stage> <stage>(Proti 1.)</stage></p>
               <p>Ugotavljam, da je 8. člen sprejet.</p>
               <p>V razpravo in odločanje dajem 10. člen in amandma k temu členu. Želi kdo
               razpravljati? <stage>(Nihče.)</stage></p>
               <p>Prehajamo na odločanje. Glasujemo, prosim. Navzočih je 54 poslank in poslancev. Za
               je glasovalo 49, eden proti.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Ugotavljam, da je amandma k 10. členu sprejet.</p>
               <p>V razpravo in odločanje dajem člen 11 in amandma k temu členu. Želi kdo
               razpravljati? Ne vidim želje po razpravi.</p>
               <p>Prehajamo na odločanje. Glasujemo, prosim. Navzočih je 54 poslank in poslancev. Za
               je glasovalo 53, nihče proti.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je s tem 11. člen sprejet.</p>
               <p>V razpravo in odločanje dajem člen 12 in amandma k temu členu. Želi kdo besedo?
               <stage>(Nihče.)</stage></p>
               <p>Prehajamo na odločanje. Glasujemo, prosim. Navzočih je 55 poslank in poslancev. Za
               je glasovalo 51, nihče proti.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je amandma k 12. členu sprejet.</p>
               <p>V razpravo in odločanje dajem nove 12.a, 12.b in 12.c člen. Želi kdo razpravljati o
               teh členih in amandmajih? Nihče. Bomo šli na odločanje o vseh členih skupaj, torej
               12.a, 12.b in 12.c. Glasujemo, prosim. Navzočih je 49 poslank in poslancev. Za je
               glasovalo 47, nihče proti.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Členi so s tem sprejeti.</p>
               <p>V razpravo in odločanje dajem 13. člen ter amandmaje k temu členu. V pregledu imamo
               amandma na amandma k 13. členu, potem pod točko ena, amandma na amandma pod točko dva
               in amandma vlade pod točko tri. Želi kdo razpravljati o teh<gap n="..."/>, se opravičujem, in
               amandma pod točko štiri. Gospod Drobnič, prosim.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Rad bi na kratko komentiral naš amandma odnosno razložil, zakaj
               smo ga vložili, torej utemeljitev. Označbe na posebnih grobiščih, kaj lahko
               vsebujejo. Obstoječa grobišča, ki so urejena, tudi teh se namreč zakon dotika, imajo
               tudi določene nazive, kakšne sestave enote so bile. Da bi se izognili kakršnemukoli
               spreminjanju tega, ker v poslanski skupini Nove Slovenije se ne strinjamo, da bi
               obstoječa grobišča kakorkoli spreminjali, je treba spoštovati, da bi se zagotovila
               enakost, naj se tudi na teh grobiščih, torej vojaških, vnese te nazive brez
               kakršnekoli skrbi, da bi se to zlorabljalo. Mislim, da je slovenski narod tako moder
               in pokončen in tisti, ki je tudi bil večkrat pač zapostavljen, da je izkazal to svojo
               držo, dostojnost.</p>
               <p>Potem v zvezi z napisi - napisi naj odražajo to, kar je. Napisi se ne dotikajo
               žrtev, jih ne postavljajo v slabšalni položaj. Dotikajo se ideologije ali pa tiste
               sile, ki je to povzročila in je s splošnim pojmom opredeljena, tako da so ti pojmi,
               ki jih uvajamo, glede napisov zelo umestni in podobne srečate tudi drugje po
               Evropi.</p>
               <p>Tretji odstavek našega amandmaja pa se nanaša na simbole, ki poveličujejo in slavijo
               pripadnost, kaj naj ne bi bilo na napisih. V vladnem amandmaju je navedeno samo,
               torej pripadnost nacifašističnim in fašističnim ideologijam. Mislim, da smo Slovenci
               toliko zreli, toliko modri in ne vem, toliko sposobni, da lahko tudi napišemo v
               zakon, da ni dovoljena tudi komunistična pripadnost, da bi to slavili.</p>
               <p>V izogib kakršnemukoli preferiranju koga, katerekoli ideologije ali poveličevanja
               menimo, da je tak predlog uravnotežen in primeren za sprejem.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Drobnič. Želi še kdo razpravljati? Besedo dajem državnemu sekretarju.
               Se opravičujem, gospod Cukjati se je prej javil k besedi. Imate besedo.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>No, v tem členu gre za tri slabše rešitve oziroma sporne zadeve, in sicer naziv
               <q>"formacije"</q>, potem naziv, komu naj pripada ali naj sploh pišemo <q>"padli za domovino"</q>
               in pa <q>"padli v vojni"</q> ter napis paralelni <q>"nacizem, fašizem, komunizem"</q>. Verjamem, da
               ne bodo moje pripombe imele kakšnega posebnega vpliva in efekta, pa vendar, zaradi
               občutka dolžnosti moram povedati naslednje.</p>
               <p>Najprej glede naziva <q>"formacije"</q>. Naziv <q>"formacije vojaške sestave"</q> je treba
               dovoliti na vseh vojaških grobiščih. Mislim, da je to minimum civilizacijske pietete,
               saj je na vseh vojaških grobiščih po svetu, recimo, tisoč križev pa na vsakem križu
               je priimek in ime, kajti grobišče ni, kot sem že rekel, odlagališče nekih kosti iz
               antike, ampak so to pokojniki iz naše polpretekle zgodovine in je treba tudi temu
               tako pristopiti. Torej naziv <q>"formacije"</q> povsod, kjer so vojaška grobišča. Povsem
               spoštljivo se človek zaustavi ob partizanskem spomeniku, kjer pišenaziv odreda, ki je
               utrpel tu tako in tako škodo. Zelo spoštljivo grem po Krnskem pogorju, kjer piše,
               katera italijanska enota se je tam borila in končala svoje življenje, kateri polk
               avstroogrske vojske in podobno. Mislim, da to velja tudi za tiste vojake, ki niso
               pripadali NOB.</p>
               <p>Drugo, kar je, če naj na partizanskih grobiščih piše <q>"padli za domovino"</q>, potem naj
               tako piše tudi na grobiščih domobrancev. Če partizanom namreč priznamo spoštovanja
               vredne želje po svobodi, čeprav je njihovo domoljubnost izigralo in izkoristilo
               komunistično vodstvo Osvobodilne fronte za izvedbo revolucije, potem moramo tudi
               domobrancem priznati domoljubnost, čeprav so se v borbi proti revolucionarnemu
               nasilju zatekli v sodelovanje z Nemci. Kot so domobranci žalostno končali v kraških
               breznih, je tudi partizanska želja po svobodi žalostno končala v povojnem
               totalitarnem režimu.</p>
               <p>Ker še vedno kar naprej poslušamo diskvalifikacijo domobrancev s kolaboracionizmom in
               z njihovo zaprisego Hitlerju, naj to domobransko zaprisego tokrat preberem. Takole se
               glasi: <q>"Prisegam pri vsemogočnem bogu, da bom zvest, hraber in svojim nadrejenim
               pokoren, da bom v skupnem boju z nemško oboroženo silo, stoječo pod poveljstvom vodje
               velike Nemčije, SS četami in policijo, proti banditom in komunizmu, kakor tudi
               njegovim zaveznikom, svojo dolžnost vestno izpolnjeval za slovensko domovino kot del
               svobodne Evrope. Za ta boj sem pripravljen žrtvovati svoje življenje"</q>.</p>
               <p>Domobranska zaprisega torej ni bila zaprisega Hitlerju.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Gospod Cukjati, jaz bi vas prosil, da se strogo na ta amandma omejite, če še želite
               kaj pojasniti; napisan je.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Gre za amandma, ki govori o grobiščih, če naj bi pisalo samo pripadnikom NOB <q>"padli
               za domovino"</q>. Za to gre.</p>
               <p>Spoštovani, in jaz to utemeljujem. Prosim, boste imeli možnost replike. Jaz mislim,
               da vam bo predsedujoči to možnost dal.</p>
               <p>Še enkrat bom prebral stavek in jaz bi prosil, bodimo toliko zreli in poslušajte
               zaprisego. Poslušajte: "Prisegam pri vsemogočnem Bogu, da bom zvest, hraber in svojim
               nadrejenim<gap n="..."/></p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Ne vem, zakaj ponavljate to, ker<gap n="..."/></p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Prosim.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Smo že to slišali. Ne vem, zakaj ponavljate to posebno.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>svojim nadrejenim pokoren.<q>" Nikjer ne piše, da bo nadrejen oziroma da bo pokoren
               Hitlerju in SS enotam. Nikjer to v zaprisegi ne piše. Domobranska zaprisega ni
               zaprisega Hitlerju, ampak svojim nadrejenim. Obljublja sicer sodelovanje z nemško
               oboroženo silo, a končni cilj ji je, citiram, "</q>slovenska domovina kot del svobodne
               Evrope". To je v zaprisegi.</p>
               <p>Napoved boja proti komunizmu pa v tistih razmerah revolucionarnega nasilja lahko v
               celoti razumemo in je ne obsojamo.</p>
               <p>Drugo, kar je v tem členu nedosledno, je, da naj piše <q>"padli v vojni"</q> tudi vsem po
               vojni pobitim vojakom. Bil je naveden primer na prejšnji seji, da je bilo 62 nemških
               ujetnikov po vojni likvidiranih, ko so opravili nalogo prekopa razpadajočih trupel.
               Menim, da njim ne more pisati <q>"padli v vojni"</q>, vojne ni bilo več, spoštovani.</p>
               <p>In še naslednje. Če je z napisi na grobovih neokusno poveličevati nacizem in fašizem
               in če naj to preprečimo, potem menim, da je prav tako neokusno poveličevati
               komunizem, saj so posledice komunističnega nasilja in terorja povsem primerljive z
               zločini nacizma in fašizma; žal, tako svetovne statistike govorijo, ko navajajo
               števila žrtev.</p>
               <p>Menim, da tako kot je Hitler vzel nacizem, poveličeval arijsko raso, Žide popljuval
               z goljufi, tatovi, hinavci, podganami, podnom, tako smo tudi mi, tak občutek imam, 50
               let poslušali o čistih, pogumnih, požrtvovalnih komunističnih herojih in
               osvoboditeljih, ki nam gradijo svetlo bodočnost, ter o domobranskih izdajalcih,
               kolaboracionistih in klerofašistih, podganah, podnu.</p>
               <p>Spoštovani, komunizem je nekaj drugega, boste rekli, toliko dobrega je naredil,
               boste rekli. Tudi fašizem in nacizem sta naredila mnogo dobrega, a le tistim, ki so
               bili na pravi strani, tako kot komunizem. Zaradi tega pravim<gap n="..."/> <stage>/Nemir v
               dvorani./</stage></p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Prosim vas, da ne upadamo drug drugemu v besedo.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Zaradi tega pravim, če<gap n="..."/></p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Gospod Cukjati, vas pa tudi prosim, da se omejite strogo na amandma, ki ga
               predlagate.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Če se odpovedujemo poveličevanju nacizma in fašizma, menim, da se moramo v skladu ne
               samo z raznimi resolucijami, kot je 1096, ampak v skladu z demokratičnim svetom
               odpovedati tudi poveličevanju komunizma. Kdor ne razume, da je komunizem, ne bom
               rekel vsem Slovencem, ampak mnogim Slovencem povzročil veliko gorja, ki se lahko
               primerja z nacizmom in fašizmom, kdor to razume, bo razumel tudi predlog, da se ta
               odstavek črta ali pa med nacizem in fašizem vključi tudi komunizem.</p>
               <p>Spoštovani kolegi, beseda je vaša.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Cukjati. Zdaj imamo po vrsti replike, najprej gospod Avšič.</p>
            </sp>
            <sp who="SDZ3:AvšičJože">

               <speaker>JOŽE AVŠIČ:</speaker>

               <p>Hvala lepa. Samo za komentar. Mislim, da take razprave v parlamentu zahtevajo ljudi z
               dobrim srcem, in dobro, da smo tole prestali, ker mislim, da tako potvarjanje
               nekaterih dejstev v resnici ne sodi v ta parlament, ki ga predstavljamo kot najvišji
               organ državne oblasti v Republiki Sloveniji.</p>
               <p>Dovolite mi par citatov iz knjige dr. prof. Ivice Žnidaršič, iz uvoda v knjigo, ki ji
               ga je napisal dr. Tone Ferenc: <q>"Nemški nacistični načrt za uničenje slovenskega
               naroda kot etnične enote je imel tri bistvene sestavine, in to: prvič, množični izgon
               Slovencev, drugič množično kolonizacijo Nemcev na slovenski zemlji in tretjič hitro
               in popolno ponemčenje tistih ljudi, ki bi še za nekaj časa ostali doma. Iz leta 1941
               obstajajo viri,pisni, da je bil v prvem načrtu predviden izgon 220.000 do 260.000
               Slovencev iz od Nemcev okupiranega dela Slovenije, ne Italijanov, to je še drugi del.
               Ocena je, da je bilo izgnanih v resnici okoli 63.000 Slovencev, in to največ v
               Nemčijo, 45.000, na Hrvaško 10.000, v Srbijo 7.200 in tako dalje."</q> Naštejem pa le
               nekaj dejstev, ki govorijo o tem, kje bi ti ljudje živeli v svobodni Evropi. Ti
               ljudje bi danes bili seveda Nemci, morda Hrvati, morda Srbi, pač živeli bi v okolju,
               v katerem živijo, in ravno to bise nam tudi <gap n="..."/><stage>/Nerazumljivo./</stage><gap n="..."/> zgodilo. Zato ne
               moremo, ne moremo poslušati slavospeva tistim, ki so prisegli nemškemu nacizmu v
               borbi proti komunizmu, ampak so samo vrgli protikomunizem in pozabili na Slovence in
               na usodo Slovencev, ki jim je bila začrtana s smernicami Hitlerja in nemške
               nacistične politike in bi prosil, tudi predsedujoči, da takoj prekinete vse tovrstne
               razprave in argumente, ki naj bi argumentirali posamezne amandmaje k zakonu, ki bo na
               spoštljiv način uredil vse tisto, kar žal ni bilo urejeno v zadnjih več kot
               petdesetih letih. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala za vaše izvajanje. Za repliko dajem besedo gospodu Kacinu.</p>
            </sp>
            <sp who="SDZ3:KacinJelko">

               <speaker>JELKO KACIN:</speaker>

               <p>Hvala lepa, gospod podpredsednik. Rad bi repliciral spoštovanemu doktorju Cukjatiju,
               zlasti zaradi tega, ker nas je dvakrat seznanil z vsebino domobranske zaprisege in
               nas ob tem poskušal prepričati, da ni šlo za prisego okupatorju. Jaz cenim njegov
               napor, ampak napor je kontraproduktiven. Veste, naša medvojna zgodovina pa tudi
               povojni dogodki so točno taki, kot so bili in vse se je zgodilo v nekih zgodovinskih
               okoliščinah. Zato npr. domobranstva ni bilo na Primorskem, ker so vedeli, kaj je
               fašizem in so se o fašizmu poučili in ga izkusili na svoji koži že zdavnaj pred tem,
               od prve do druge svetovne vojne. Zaradi tega imamo tudi številčno slovensko
               emigracijo širom po svetu, tudi v Argentini, nedavno je bila naša delegacija tam,
               zaradi fašizma. To, kar se je zgodilo v drugih predelih Slovenije, je pač posledica
               dejstva, da o fašizmu in o nacizmu niso imeli predhodnih izkušenj.</p>
               <p>Ampak če niso prisegli okupatorju, bi vas rad vprašal, kdo jih je oblekel, kdo jih je
               uniformiral, kdo jih je oborožil, kdo jih je prehranjeval in kdo jih je plačeval.
               Zdaj ne bi rad našteval podatkov iz knjige Slovensko domobranstvo, kakšna je bila
               dnevna nagrada za bivanje v oporišču, kakšna je bila pa nagrada za hajko. Ampak niso
               imeli lastnega izvenproračunskega vira za financiranje, vse skupaj je financiral
               tretji rajh. Zato se mi zdi, da so tovrstna poučevanja tu neprimerna. Sam sem
               pripravljen poslušati zgodbo in tudi verjeti, da so bili nekateri naivni, da so bili
               zavedeni, da so se želeli izogniti služenju vojski, v nemški vojski, in so se raje
               odločili za alternativo doma. Ampak tako sprenevedanje, kot ste gavi zdaj uprizorili,
               se mi ne zdi primerno, se mi ne zdi dostojno tudi do pripadnikov teh formacij, živih
               pa tudi mrtvih, ker jih preprosto podcenjujete. Ni bilo tako, kot pač pripovedujete.</p>
               <p>Še enkrat povem, lahko da so bili zavedeni, ampak po mednarodni terminologiji, po
               mednarodni klasifikaciji je bila to kolaboracija, in to je bistvo problema. Vedno na
               koncu zmagovalci odločijo o tem, kaj je prav in kaj ne. Zmagovalci pišejo resnico. Če
               bi se zgodba zavrtela drugače, bi bili kolaboracije verjetno obsojeni nekateri drugi,
               obtoženi bi bili kolaboracije s komunizmom, s Sovjetsko zvezo in čim podobnim. Ampak
               vedno imamo zmagovalce in poražence. In spremeniti zgodovino na tak način, da jo
               reinterpretiramo mi, politiki, je najbolj grozljivo in najbolj škodljivo početje. Jaz
               nisem imel nič s tisto generacijo, ampak da ne bo nesporazumov, tudi moj oče je bil
               mobiliziran v <q>"arbeitdienst"</q>, pa je potem bil nemški vojak, pa je od tam pobegnil, pa
               je potem bil partizan, tako da ne bi samo na eni strani vedno govorilio tem, kakšne
               krivice so se dogajale ali pa kakšne zgodbe so bile. Preživeti drugo vojno na našem
               ozemlju je bilo komplicirano, bilo je težko in nekateri so se odločili za opcije, ki
               so v zgodovinski perspektivi prišle do dejstev, ki kažejo, da so bile nenajboljše, da
               se milo izrazim, da so bile napačne in so se izkazale za zgodovinsko zgrešeno
               kolaboracijo. Ne gre samo za naš primer, gre za zgodbo, ki se vleče od Norveške pa do
               Grčije, če hočete, povsod so znali ugotoviti, kaj je kolaboracija in kaj ne. Žal se
               je to pri nas tako izteklo.</p>
               <p>Zato se mi zdi reinterpretacija te zaprisege dvakrat zapored resnično nepotrebna,
               predvsem pa tudi za ugled pripadnikov te formacije, o kateri zdaj govorimo,
               kontraproduktivna.</p>
               <p>Še enkrat povem, pripravljen sem verjeti, da se je kdo zmotil, da je bil naiven, da
               je bil zapeljan, da je bil zaveden, da se je odločil napačno, ampak nisem pa
               pripravljen poslušati tovrstnih interpretacij, kot ste jih zdaj naredili dvakrat.
               Hvala lepa. Opravičujem se, upam, da ni sem bil preveč grob.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Kacin. Besedo ima gospa Danica Simšič.</p>
            </sp>
            <sp who="SDZ3:SimšičDanica">

               <speaker>DANICA SIMŠIČ:</speaker>

               <p>Hvala lepa za besedo, gospod podpredsednik. V svoji, razpravi bi najprej želela
               reči, da sem, ne samo žalostna <gap n="..."/><stage>/Glasovi iz dvorane./</stage><gap n="..."/> jaz imam razpravo, če ima
               kdo repliko, jaz imam razpravo.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Se opravičujem, jaz sem mislil, da imate repliko. Potem bom dal prednost trem
               replikam, če sem jih prav razumel kot replike.</p>
            </sp>
            <sp who="SDZ3:SimšičDanica">

               <speaker>DANICA SIMŠIČ:</speaker>

               <p>Bom imela pa repliko, lepo prosim, če sem že pri besedi. Naj začne ura teči, pa imam
               repliko.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Torej preidite na repliko.</p>
            </sp>
            <sp who="SDZ3:SimšičDanica">

               <speaker>DANICA SIMŠIČ :</speaker>

               <p>Torej razpravo bom prihranila za kasneje. In zdaj bi rad replicirala samo razpravi
               gospoda dr. Cukjatija. Rekla bom, da je bila razprava pričakovana in da nisem prav
               posebej razočarana, sem pa žalostna, kajti pokazalo se je tisto, česar smo se
               nekateri bali že ob začetku razprave o tem zakonu. Da pri zakonu ne gre za to, vsaj
               nekaterim ne, da bi dostojno in spoštljivo uredili grobove in pokopali vse naše
               mrtve, na katerikoli strani, ampak da gre za zlorabljanje tega zakona, za
               sprevračanje in spreminjanje zgodovine. In to je nedostojno in nedopustno.</p>
               <p>Zdajle bi pa iz nekega zgodovinskega vira prebrala, glede na to, da je bila citirana
               prisega, prisega pred SS generalom, naj navedem, da zgodovina navaja, da je znana
               ugotovitev, da nacistična SS ni nikdar pristala na enotno slovensko domobransko
               vojsko, s katero bi Slovenci, kot je razglašal general Leon Rupnik, postali
               enakovreden narod v družini narodov Hitlerjeve Evrope. Domobranske enote niso imele
               nič skupnega z redno nemško vojsko, Vermachtom in drugimi upravno- političnimi
               ustanovami tretjega rajha. Bile so v celoti podrejene oblasti in v pristojnosti SS.</p>
               <p>In še nadaljevanje replike. Koliko je kdo vedel, kaj pomeni domobranstvo? Koliko so
               se tega zavedali nekateri člani takratne vlade? Citirala bom nekaj misli iz pisma
               Izidorja Cankarja ljubljanskemu škofu, dr. Rožmanu. Med drugim navaja: <q>"Slovensko
               domobranstvoje narodna in cerkvena škoda, ki se bo komaj dala popraviti. Kako mora
               slovenski častnik prostovoljno priseči zvestobo, človek, prostovoljno priseči
               zvestobo Hitlerju, ki je vse zastavil, da bo iztrebil nas in uničil krščansko
               kulturo. Ko zagovorniki domobranstva v Italiji pripovedujejo, da so v srcu zavezniki,
               se jim ti posmehujejo in jih pomilujejo. Kaj pa naj si mislijo o ljudeh, ki na eni
               strani prisegajo in se na drugi hvalijo, da so pravzaprav prisegli po krivem. Edini
               smisel te vojske za Slovence je v tem, da se z njo odpira možnost, da se slovenska
               zemlja osvobodi in združi in da se tako ustvarijo stalni predpogoji za zdravo
               narodovo življenje po tisočletnem umiranju. Domobranci ta cilj ovirajo"</q>, navaja
               Cankar, <q>"ko so vstopili v Hitlerjevo službo inproti zaveznikom. Na Primorskem bodo
               partizani stali skupaj z zavezniki, in kje bodo domobranci? Nekateri se bodo
               razbežali, ko bodo Nemci odšli, drugi bodo pobiti, če se bodo borili. Čemu? Kdo bo
               odgovarjal za to nesrečo? Kdo bo odgovoren za vso ostalo škodo, ki jo bodo domobranci
               s svojo izdajo povzročili? Kdo bo popravil, kar bodo oni potegnili s seboj v prepad?"</q></p>
               <p>In naprej Cankar piše, avgusta 1944. leta: <q>"Upam, da je še čas, gospod nadškof, da
               se kaj stori, da se ta najusodnejša politična napaka na Slovenskem popravi in te
               prosim, da storiš, kar moreš. Mnogo, zelo mnogo je odvisno od tega, ali boš ti jasno
               videl stvari, jasneje od tistih nesrečnežev, nevednih ali krivih ljudi, ki so
               zavedeni."</q> In potem nadaljuje: <q>"Jaz pojdem jutri spet v London, in koboš bral, da sem
               izstopil iz vlade, vedi, da tega nisem storil zato, ker se ne strinjam z njeno
               politiko, njena smer je prava, toda za moje mesto v njej ni več razloga, odkar so mi
               tisti možje v Rimu izjavili, da ne morejo pretrgati svoje zveze s Hitlerjem. Na moje
               mesto bo najbrž prišel kdo drug, a vladni cilj naj ostane isti: treba je iti do
               konca, ki je bližnji, njena politika pa se osniva na sporazumu z Britanijo, Ameriko
               in Rusijo in jasno izraženih težnjah ljudstva v Jugoslaviji, na vsem takem,
               protičemer se domobranci borijo. Kakšen brezup, kakšen sramoten boj."</q> To je pismo
               Izidorja Cankarja, datirano z 19. avgustom 1944. leta. Samo toliko, koliko je kdo
               vedel o domobranstvu, kaj je to pomenilo tako v okviru takratne slovenske vlade in
               seveda tudi hitlerjevske koalicije in protihitlerjevske koalicije. Hvala lepa, toliko
               v repliki.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala vam. Besedo dajem Bogdanu Baroviču.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Sam sicer veljam za zmernega predstavnika Slovenske nacionalne stranke,
               zato, spoštovani kolegi, ki rešujemo probleme Slovencev in slovenskega naroda danes
               in tukaj, mislil sem, da je ta zakon sprava; z vaše strani, na žalost, je bilo
               slišati kot vzbujanje novih sporov med Slovenci.</p>
               <p>In drugo, mislim, da danes govorimo o predlogu zakona o vojnih grobišči. Kar smo
               slišali, je bil govor o predlogu zakona o spreminjanju zgodovinskih dejstev ali
               karkoli pač že. Zato vas prosim, spoštovani podpredsedujoči in kolegice in kolegi,
               tako kot je bilo velikokrat rečeno, držimo se dejstev in tega zakona in ne
               razdvajajmo slovenskega naroda še enkrat. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Barovič. Repliko ima gospod Roman Jakič.</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>Hvala za besedo. Replika gre seveda kolegu dr. Cukjatiju.</p>
               <p>Gospod Cukjati, jaz sem generacija 1967, v knjigah že spoznal Balantiča, sicer kot
               pesnika ne kot vojaka. Moja žena je iz njegovega dela diplomirana na filozofski
               fakulteti, iz primerjalne književnosti. Lahko mi očitate nestrpnost ob vašem
               izvajanju, toda tudi strpnost ima svoje meje. Lahko se strinjam z vami in s tistimi,
               ki govorijo, da je komunizem povzročil veliko gorja, predvsem kratenja človekovih
               pravic in svoboščin. Tudi sam ne nazadnje obsojam povojne izvensodne poboje. Ostro
               pa, dr. Cukjati, ostro pa protestiramproti vašim izjavam, da je fašizem in nacizem v
               to Evropo in v to deželo, v kateri živimo, prinesel nekaj dobrega; da je šel v smeri
               svobodne Evrope. Dr. Cukjati, nacizem in fašizem je v to državo in v to Evropo
               prinesel samo gorje in zlo, samo gorje in zlo. Izvajanje, vaše izvajanje, dr.
               Cukjati, ni v ponos Socialdemokratski stranki Slovenije, ni v ponos! V Zvezni
               republiki Nemčiji bi bili za to izvajanje kazensko preganjani. Da ne govorim, da
               seveda ni evropske in svetovne internacionale, razen Haiderjeve Alianse, ki jo zdaj
               kreira, in njegove liste kandidatov za evropski parlament, ki bi govorila to. So
               posamezniki, ki govorijo, da so koncentracijska taborišča izmišljotina. Tudi vaša
               stranka, mednarodna, na katero trkate, potem ko ste iz socialistične internacionale
               bili vrženi ven, EPP ne bi bila zadovoljna z vašim izvajanjem. Ne bi bila zadovoljna.
               Sicer nisem tip, da bi nosil to na nos, ampak prevod vašega nastopa seveda ne bi bil
               neopažen v Parlamentarni skupščini Sveta Evrope. Dr. Cukjati, še nekaj. Še dobro, to
               me pa veseli, da je seveda zgodovina pisana, ne samo v republiki Sloveniji, ampak v
               svetu in seveda v tej zgodovini se ve, kdo je bil na pravi strani in kdo ne in kdo je
               v resnici se zavzemal v smeri svobodne Evrope. Hitler, SS in ostala banda seveda
               ne.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Jaz imam zabeležene replike tako, kot so se javili in bom po tem vrstnem redu
               tudi dajal besedo. Gospod Grošelj, imate besedo za repliko.</p>
            </sp>
            <sp who="SDZ3:GrošeljLeopold">

               <speaker>LEOPOLD GROŠELJ:</speaker>

               <p>Gospod predsedujoči, hvala lepa za besedo. Imam namen replicirati dr. Cukjatiju. S
               tem seveda bi želel uvodoma povedati, da se strinjam seveda s tistimi ugotovitvami
               tudi nekaterih, ki so seveda ugotovile, pa skupaj ugotavljamo, da so vedno v vsaki
               vojni strahote velike. Strinjam se seveda tudi s tistim delom, ko skupaj lahko
               ugotavljamo, da je žalost tudi neizmerna, še posebej seveda vseh tistih svojcev, ki
               izgubijo svoje ljudi. In lahko rečem, da ne glede tudi na to, kje in kako. Ne glede,
               lahko rečem, tudi na to, na kateri strani, če že moramo vedno deliti usodo na
               različne pole. Vsaka izguba v družini je tragična. Zato jo moramo razumeti in
               izraziti sočustvovanje tudi tistim, ki so svojce izgubili po vojni in ležijo neznano
               kje, kot tudi nekateri borci partizani, ki ravno tako nimajo svojega zadnjega
               slovesa, nimajo tudi svojega grobišča in smo mogoče našli vsaj toliko, da smo njihovo
               identiteto dali na ustrezen spomenik. Zato si zaslužijo vsi spominsko obeležje.</p>
               <p>Vendar, ne preprečevati, da je treba posebej po petdesetih letih ugotavljati, ali je
               bilo to uporništvo proti nasilju in osvobodilni težnji ljudi, ali so bile vrednote in
               neke neprecenljive vrednosti, pa mislim, da je zelo kruto in žalostno, da je treba
               vedno te zadeve tudi postavljati. Ali se bomo seveda obračali tudi za tiste naše, ki
               so seveda takrat spoznali in ki se niso ustrašilifašističnega in nacističnega
               nasilja. Vendar življenja, ki so bila nasilno pretrgana zaradi njihovega upanja in
               zaupanja v pravičnost njihovega boja. Zato si je tudi zelo težko predstavljati, kaj
               podoživi človek, tisti, ki stoji takrat pred puškinimi cevmi, ali začuti konec
               svojega bitja, komu so namenjene njegove zadnje misli. Tega, upam, da vsaj to lahko
               skupno ugotovimo, ne moremo vedeti, ker gre za osebno tragedijo vsakega posameznega.
               Vemo pa verjetno lahko, da so se zoper odpor odločili zavestno, zaradi domoljubja in
               da so njihova življenja in njihove smrti vtkane v veličino narodnoosvobodilnega
               boja.</p>
               <p>In ravno to spoznanje človeka bogati. In če je treba, tudi vedno znova. In seveda
               zato te toliko bolj tudi moti to politiziranje tega, za dnevnopolitične in ideološke
               potrebe, seveda pa ga lahko upravičeno tudi sramoti.</p>
               <p>Tudi sam sem med tistimi svojci, ki smo izgubili svoje najdražje. Od očeta, strica,
               tasta in tako naprej. In gospod Cukjati, domobrancem priznati domoljubnost, je
               najnižja vrednota, ki jo lahko človek po toliko letih tudi izgovori. Ne želim
               uporabiti nekaterih nižjih elementov, elementov, ki so imeli svojo ideologijo, v
               fašizmu in tudi v nacizmu.</p>
               <p>Z zakonom, ki ga hočemo sprejeti, želimo seveda tudi to, da na državen način
               izkažemo tisto pieteto, ki jo mora tudi vsak dati. In to sem seveda tudi pripravljen
               storiti. Zato prosim, dr. Cukjati in tudi nekateri, bodite toliko zavestni, da se
               tudi teh dogajanj in teh spominov resnično tako zavedate, kot ste jih doživljali in
               ko jih morate tudi iz zgodovine poznati. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Grošelj. Besedo za repliko, če sem prav zabeležil, dajem gospodu
               Kremžarju.</p>
            </sp>
            <sp who="SDZ3:KremžarLeopold">

               <speaker>LEOPOLD (LEO) KREMŽAR:</speaker>

               <p>Hvala lepa. Če France Cukjati misli tako, kot misli, je to legitimno. Saj konec
               koncev on živi s to mislijo in jaz mislim, da je to dovoljšna kazen, da človek lahko
               živi s takšnimi idejami.</p>
               <p>Ni pa dobro in ni primerno, ni prijetno in ne bi se smelo zgoditi, da se stvari
               zlorabljajo. Saj za tri zlorabe gre. Gre za zlorabo parlamenta, in to zares za
               zlorabo parlamenta, kjer se ob dobri ideji, kako neke stvari urediti, govorijo se in
               govori se celo, da je to tehnični zakon, govori se za to, da se neka zgodba sklene,
               prijateljsko in kolikor se pač da vendarle sklene, zato je takšno govorjenje zloraba
               tega. Gre za zlorabo, kot sem rekel, parlamenta, gre za drugo zlorabo, in sicer
               zlorabo volje večine ljudi v tej državi, ki je že nekajkrat rekla, da si želi, da se
               zgodba konča. In da ne obujamo tovrstnih idej, da ne obujamo sovraštva in daenkrat
               vendarle v imenu teh ljudi, zato smo pa tu, v imenu teh ljudi, ne v imenu svojih
               idej, to je tudi delček zlorabe. In gre za tretjo zlorabo, gre za zlorabo mrtvih, ta
               je najhujša se mi zdi od teh treh. Gre za zlorabo mrtvih, zato ker ti mrtvi tudi ne
               morejo reči, da imajo dovolj tega in nihče nima od nas pooblastila v imenu mrtvih, da
               se spravlja ali da piše po spomenikih ali obeležjih to in ono. In zato je to zloraba.
               Veste pa, zakaj je to zloraba? Zaradi tega, ker ti mrtvi ne morejo reči, <q>"France
               Cukjati, nehaj, ali, Leo Kremžar, nehaj"</q>. Ne morejo reči in zato jih lahko
               izrabljamo. Zato je to zloraba in zato ni primerna in zato to obsojam. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Kremžar. Besedo dajem Samu Bevku. Prosim.</p>
            </sp>
            <sp who="SDZ3:BevkSamo">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor! V repliki dr. Cukjatiju
               bi rad povedal, kaj pomeni kolaboracija, kot jo danes lahko preberemo v slovenski
               enciklopediji.</p>
               <p>Kolaboracija pomeni v prvi vrsti prostovoljno aktivno sodelovanje z okupatorjem.
               Pojem je nastal leta 1940, ko je nemška vojska okupirala del Francije. Označuje
               predvsem tiste vidike sodelovanja z okupatorsko oblastjo, ki ni nujno za preživetje
               prebivalstva v vojnih razmerah in ki je dolgoročno škodljivo za okupirano družbo,
               kratkoročno pa tudi z vidika narodne časti. Domobranci so seveda za svoje delo
               dobivali tudi redno mesečno plačilo. Tako kot ste vi citirali in vaši predhodniki
               celo vrsto dokumentov, sem tudi sam pobrskal po arhivu in dobil Mesečni raport
               ljudstva prve čete 5. bojne skupine slovenskega domobranstva, ki so prejeli plačo za
               mesec december 1943, datum tega dokumenta je 3. januar 1944 na Brezovici. Tu je
               natančen seznam, koliko je dobil stotnik za svoje delo, koliko nadporočnik, koliko
               poročnik, koliko višji narednik, podnarednik, kaplar in na koncu, koliko 88
               domobrancev te čete. Za ilustracijo naj povem, iz ene izmed zgodovinskih knjig, da je
               domobranski polkovnik dobil 8.000 lir mesečne plače, 625 lir vojnih doklad za deset
               dni, 180 lir dodatka za otroke, 202liri dnevnice in 67 lir prenočnine. Zato se mi zdi
               vsa ta diskusija malo usmerjena v to drugo smer, ne v tisto, kjer si prizadevamo, da
               bi mi sprejeli zakon o vojnih grobiščih in dejansko dostojno pokopali vse mrtve. Zato
               se ne morem znebiti občutka, da pravzaprav nekateri v tem parlamentu hočejo napisati
               nov zakon o zgodovini, ne pa zakona o vojnih grobiščih. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Bevk. Zdaj bi vprašal gospoda Drobniča, ali želi razpravljati ali
               replicirati? Replicirati. Potem vam dajem besedo za repliko.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Najprej moram povedati, da se je ta zgodba razpletla v povsem
               čudno smer. Cilj tega je - zakaj repliciram - da se vse tri ideologije, kdorkoli se
               je že znašel pod njimi, da se jih ne uporablja na grobiščih. To je cilj. Vse tri
               ideologije, ki so, so neprimerne. Ne razpravljamo o tem, da bomo opredeljevali NOB
               pa, ne vem, domobrance in še kaj drugega. Tudi v svojem nastopu sem navedel vrsto
               virov, ampak jaz sem res dejstva navedel, vire, vse to, kar ste vi prebrali, so bili
               komentarji. Tisti, ki se je resno lotil raziskovanja, potem ve, kaj so komentarji in
               kateri so viri, razen morda to, kar gospod Bevk zdajle navedel.</p>
               <p>Glede koalboracije, ali bomo tukaj šli razglabljati kolaboracijo eno, drugo. Jaz sem
               tudi v svoji predstavitvi povedal, kako so še Kidrič po vojni in nekateri drugi,
               prepevali, nekateri starejši od nas - Slovenija, sovjetska bodeš ti, kot ena izmed
               sovjetskih republik, kot ena izmed delov tega komunističnega sveta. Lahko bi podal
               tudi vire, dokumente ljudske revolucije, kdo je stal za talci v Ljubljani leta 1941,
               pa deloma tudi 1942, katera stran, kakšna je vloge gospe Kraigher in gospe Lidije
               Šentjurc. Ne iz črnih bukev, iz dokumentov ljudske revolucije. Ampak, gospe in
               gospodje, če bomo začeli razglabljati kolaboracija gor, kolaboracija dol, ne bomo
               nikamor prišli. Nesporno je dejstvo, da so bile vse tri ideologije sporne in zato je
               smiselno, da stoji v tem amandmaju, da niso dovoljene označbe, katerakoli, ki bi
               poveličevala eno izmed teh treh ideologij. To ni nobeno opredeljevanje vojne, kaj se
               je dogajalo, ali je bila NOB v redu ali ni bila. Bodimo jasni.</p>
               <p>Domobranci, navajate gospod Bevk, so dobili plačilo. Komunisti so si plačilo vzeli.
               Sploh k meni so prihajali v poslansko pisarno in so mi prinašali dokumente o odvzemu
               imovine in so mi rekli, ali lahko to uveljavljam kot žrtev povojnega nasilja, sem
               rekel, pač ne. Sicer leta 1945, še v času Tita, je bil izdan predpis, po katerem bi
               se vse te odškodnine resnično zagotovile. Vendar je bilo potem premalo volje.
               Kolaboracija, Ribbentrop, Molotov pa Sovjetska zveza in potem sodelovanje s
               postavljanjem komunizma na naših tleh. Ta situacija je bila v Sloveniji izredno
               zapletena. Vsak izmed nas ima vrsto argumentov. Za eno in za drugo, da jo pripiše, z
               dejstvi, kaj se je dogajalo.</p>
               <p>Vendar cilj tega amandmaja, kot sem že povedal, je to, da se tri ideologije ne
               pojavijo, da se jih ne poveličuje, in v prvem, da se dopusti napis <q>"formacije"</q>, tako
               kot se partizanskim spomenikom, kot se nemškim spomenikom, spomenikom torej padlih
               vojakov, Nemcev, to imamo priložnost videti po Sloveniji, po celem svetu, in da se
               tudi tem, padlim, kot vi pravite, domobrancem in ne vem še komu. Zakaj ne bi tega
               dopustili? <stage>/Opozorilni znak za konec./</stage> Sicer smo pa mišljenja, če ne bi bilo
               spomenikov že postavljenih<gap n="..."/></p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Prosim, če zaključite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p><gap n="..."/> da ni potrebno, da se tudi formacije na spomenikih izkažejo. Jaz ne zagovarjam
               tega - saj bom zaključil, samo to misel še do konca, če mi dovolite - torej, da se
               tudi to ne pojavi. Vendar v izogib enakosti in da se ne brišejo, naj bo zagotovljeno
               tako, kot piše v amandmaju. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Po mojem seznamu je na vrsti gospod Davorin Terčon, replika.</p>
            </sp>
            <sp who="SDZ3:TerčonDavorin">

               <speaker>DAVORIN TERČON:</speaker>

               <p>Hvala, gospod podpredsednik. Mislim, da ste v poplavi teh replik malo pomešali vrstni
               red. Predlagal bi, ker<gap n="..."/></p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Imate besedo.</p>
            </sp>
            <sp who="SDZ3:TerčonDavorin">

               <speaker>DAVORIN TERČON:</speaker>

               <p>Vseeno bi predlagal za drugič, če pride do take situacije, da preberete vnaprej, da
               bomo vsaj vedeli, kdo bo kdaj na vrsti. Seveda moja replika velja gospodu Cukjatiju.
               Kot prvo, nisem siguren, da za tako izvajanje kjerkoli v demokratični Evropi ne bi
               nekdo tudi kazensko odgovarjal. Me pa veseli, da je gospod Cukjati prebral to
               zaprisego, ki v bistvu dokazuje kolaborantstvo s Hitlerjem in z nacistično Nemčijo.
               Gospod Cukjati se je potem zatekel k interpretaciji izjave. Interpretacija se pa
               glasi, da so domobranci zaprisegli svobodni Sloveniji, svobodni Evropi.</p>
               <p>Rad bi opozoril na to, da kolikor sem sam spremljal, je tudi Hitler govoril o neki
               svobodni Evropi, tudi nacistična Nemčija je govorila o svobodni Evropi, tudi
               Mussolini je govoril o svobodni Evropi in mnogi diktatorji in mnogi <q>"izmi"</q> so
               govorili o svobodi. Sploh so se lepe besede mnogokrat zlorabljale. Seveda so imeli
               svojo podobo o tej svobodni Evropi in tudi ta zaprisega je govorila o svobodni Evropi
               in svobodni Sloveniji. Toda ta zaprisega je bila dana v okupirani Sloveniji, pod
               okriljem in v prisotnosti okupatorske vojske, ki je te formacije plačevala,
               nahranila, oblekla, oborožila in tako dalje.</p>
               <p>Zato bi predlagal, da se s temi interpretacijami, zlorabami in lažmi ne nadaljuje,
               ker bomo hitro ugotovili, da smo zadevo popolnoma zrelativizirali, kar je pa sploh
               cilj, po moje, tudi vaših amandmajev - da se zadeva popolnoma zrelativizira.</p>
               <p>Namen tega zakona je predvsem dostojen pokop in pravica do groba vsakega, kdorkoli
               je že v vojni in teh vojnih in povojnih dogodkih padel oziroma bil kakršenkoli način
               usmrčen. Jaz verjamem v tragične usode, v krivice, ki so se dogajale na vseh straneh.
               Na vseh straneh, poudarjam. Verjamem, da so se eni slučajno znašli na nekateri
               strani, da so eni bili prisiljeni, da so eni bili zavedeni, da so eni bili
               prepričani. Vendar bodo ti grobovi, ta grobišča, ta obeležja bodo imela tudi nek čas,
               obstajala bodo v nekem času, imela bodo nek simboličen pomen za, naše generacije in
               tudi za bodoče generacije.</p>
               <p>Jaz se seveda sprašujem, kakšno bo sporočilo tem generacijam. Kakšno bo sporočilo,
               če pride do podobne situacije, ko se bo treba ponovno odločati? Ali bomo branili
               svojo domovino, bomo branili svojo državo, bomo branili svoj narod, ali se bomo
               razbežali kjerkoli? Kdor nam bo dal boljšo plačo, kdor nas bo boljše oblekel. Na
               konec koncev bomo vsi padli za domovino.To ni sporočilo. Sporočilo mora biti narodno
               zavedno. Sporočilo mora vendar ta država dati in ta narod dati, zato ga tudi pišemo.
               Zato, da bomo vedeli tudi v bodoče, kako se obnašati.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Terčon. Imamo še kar replik. Najprej gospod Cukjati.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Hvala za besedo. Kar nekaj<gap n="..."/></p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Se opravičujem. Gospod Partljič, je razprava ali replika? Jaz imam vrstni red.
               Dovolite, tema je izredno težavna in včasih ne ločim znaka, ali je replika ali
               razprava. Jaz sem razumel, prosim, če lahko pojasnim, razumel sem tako, da se je k
               repliki javil gospod Cukjati in Kelemina, pa tudi gospod Sok. Nato je bil na vrsti
               gospod Bernik in Tone Partljič. Potem bom pa zdaj dal besedo Tonetu Anderliču. Jaz se
               opravičujem. Ne, ne Vizjak. Jaz vas pozivam, glejte, ni enostavna zadeva, tudi mogoče
               nisem opazil, kdaj je kateri roko dvignil, pa mi tudi tu pomoč daje.</p>
               <p>Dal bom besedo Tonetu Partljiču, nato pa Tonetu Anderliču. Prosim, Tone Partljič,
               imaš besedo.</p>
            </sp>
            <sp who="SDZ3:PartljičAnton">

               <speaker>ANTON (TONE) PARTLJIČ:</speaker>

               <p>Jaz se lahko repliki tudi odpovem, čeprav sem želel replicirati gospodu Cukjatiju in
               če se on misli potem oglasiti k besedi, je morda ustrezno. Javil sem se pa relativno
               kmalu.</p>
               <p>Meni je po svoje današnja razprava in tudi te replike jemljem kot neko dobro
               znamenje. Ker sem v parlamentu od leta 1990 oziroma takrat še skupščini, se spomnim,
               kadarkoli je prišlo do podobnih tem, pravzaprav nismo mogli niti nadaljevati, ker smo
               se razdelili na isti način na dva tabora pri popravi krivic itd In tam smo tudi
               rekli, da želi neka stran pri popravi krivic popravljati zgodovino. Zato se mi zdi,
               da pač ta razprava danes morda vendarle nečemu služi, da bodo stvari še tudi med nami
               enkrat izrečene.</p>
               <p>Jaz sem sam mislil, da gre za zakon, če se malo poprimem literature, stvari, ki jih
               je postavila na svoje mesto Antigona pred 2.400 leti, da vsak mrtev zasluži dostojen
               pokop in dostojen napis.</p>
               <p>Gospod Cukjati, ne morete se izogniti temu, da ste s svojo interpretacijo, ko ste
               nas poskušali prepričati, da naj tudi drugi tako razumemo prisego, kakor jo razumete
               vi, pravzaprav pripeljali do teh replik. In tu je šlo za interpretacijo nekega
               zgodovinskega dokumenta, ki je hočeš-nočeš postala ideološka in je zbudila to
               pozornost, ki jo je pač zbudila.</p>
               <p>Zame je seveda domobranstvo ena izmed tragedij slovenskega naroda in se ne postavljam
               v pozicijo, da bi stvari obsojal, ampak jih pač poskušam razumeti. Čosić je že kdaj
               napisal, v šestdesetih letih, roman Delitve, o srbskih delitvah na četnike in
               partizane, kjer je tudi poskušal razložiti, da je to bila prej tragedija enega
               naroda, ker so vendarle bili vsi sinovi istega naroda. Danica Simčič je citirala eno
               pismo, ki sem ga hotel sam citirati, kar pomeni, da so se nekateri relativno zgodaj
               zavedli, kaj čaka domobrance. Ne vem, če ste si zapomnili, tam on tudi pravi, kdo bo
               odgovoren za povojno usodo domobrancev. Enako pismo, tako rekoč identično, je napisal
               Alojz Kuhar, če se spomnite, tudi enako pismo. Tudi domobranci sami so pred koncem
               vojne govorili, da jih je vodstvo izdalo, da ne vedo, kam naprej. Tako da gre tu
               morda res za bolj tragično situacijo kot ne.</p>
               <p>Tudi povojni poboji, ki so nedvomno rezultat, recimo, boljševizma, če mislite. Ampak
               vam povem, da so takšne stvari znane v zgodovini že davno prej.</p>
               <p>Mene je zelo presunilo, ko sem videl, da je Nobelov nagrajenec Romain Roland, ki je
               leta 1918 pisal svojemu zunanjemu ministru, francoskemu, sam je pa živel v Švici, ko
               je bilo konec prve svetovne vojne, prvi dan premirja je pisal svojemu ministru,
               čeprav je bil na nek način izgnan iz Francije, ker se je zavzemal za mir in je bil
               nevaren pacifist: <q>"Pazite, da ne bo prišlo do objestnosti zmagovalcev, kajti po vsaki
               vojni je pojav, ko je konec vojne, da še pobijejo hitro nekoga, ki ga dobijo."</q> Hočem
               reči, da je topač usoda človeštva in ne daleč od nas so se dogajale stvari, ki
               kažejo, kako malo je treba, da smo pravzaprav pri nekih zgodovinskih vzorcih, ki so
               značilni sicer tudi za kakšno ideologijo, niso pa zrasli samo tam.</p>
               <p>Sam sem poskušal biti zelo toleranten že od otroštva, ko sem prebral <q>"Slovenec že
               mori Slovenca brata"</q>, mi je bilo pet let in mi je oče razlagal, kaj je to bilo, in me
               ta stvar boleče tangira. Kot sem rekel, jo poskušam razumeti in nimam nobene moralne
               pravice se postavljati v pozicijo razsojevalca, ker ne vem, kako bi bilo z menoj, če
               bi takrat živel. Vendar kljub temu se mi zdi, da je na nek način potrebno reči, da s
               temi spomeniki ali napisi mi tudi sebi postavljamo spomenik. Spomeniki NOB, ki jih
               gledate, so spomeniki nekega obdobja tega naroda, ki ga je živel. Tudi mi si jih
               bomo, na nek način bomo videli, kje smo pravzaprav s stvarjo bili v tem našem času.
               Poskušal sem biti zelo toleranten. Moram pa reči, da me je po svoje presunilo, in
               nekaj teh tonov slišim zdaj, ko sem pred nekaj meseci dobil pismo Slovenske zaveze,
               ki opozarja pred tem zakonom, ki da je, češ, pesek v oči - vsakemu poslancu so
               poslali - da pravzaprav zahtevajo, da se Slovenci sprijaznimo z zločinom, ki smo ga
               naredili nad polovico naroda, da se naj preostali del ali pa večina Slovencev očisti,
               in šele tako lahko gremo naprej. Pri čemer vsej generaciji - pa dobro, sam sem rojen
               leta 1940, moja vnukinja je rojena leta 1990 - vi zahtevate, da se naj slovenski
               narod očisti, da se bomo lahko pogovarjali. Ne tega, kar se je zgodilo, prenašati na
               ta način med nas, pač pa predlagam, kot je rekel gospod Barovič, nadaljujmo z
               zakonom, ki ima nek drug namen.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa, Tone Partljič. Repliko na prejšnje izvajanje gospoda Cukjatija ima Tone
               Anderlič</p>
            </sp>
            <sp who="SDZ3:AnderličAnton">

               <speaker>ANTON ANDERLIČ:</speaker>

               <p>Pravzaprav sem razmišljal, ali je ta razprava bila sploh vredna replike ali bi moral
               intervenirati proceduralno.</p>
               <p>Očitno je, da sta gospod Drobnič in gospod Cukjati z vztrajnim odmikanjem teme od
               zakona, tako na predhodnem zasedanju kot danes, dosegla svoj namen. Potegnila sta
               tako rekoč nas vse na neko drugo polje, na razpravo o tako imenovani zgodovinski
               resnici, o popravi krivic, o pravilnem poimenovanju, po njihovo, ne se pa ukvarjati z
               zakonom, ki ga imamo na dnevnem redu.</p>
               <p>Trdno sem prepričan, da zgodovine ne moremo, ne smemo, predvsem ne smemo
               spreminjati. Trdno sem prepričan, da si jo pišemo sami tukaj za zdaj in bo verjetno
               tako zapisana tudi kasneje. Trdno sem prepričan, da ni mogoče vas prepričati, da je
               bilo kako drugače in da je kaj drugega, kot vi to mislite, kot tudi seveda tiste, ki
               citirajo tukaj druge stvari. Vsi bi lahko kaj citirali.</p>
               <p>Ampak lepo vas prosim, gospod predsedujoči, to ni tema tega zakona. Vsi vemo, da so
               bili med vojno in po vojni mrtvi, ki nimajo spomenikov, ki nimajo obeležij, so bili
               zamolčani grobovi. Naša dolžnost je, da to uredimo. Na žalost nas je doletela ta
               dolžnost, da mi to uredimo. Zato ker nismo zmogli med 1990. in 1992. letom tega
               urediti in ker nismo zmogli potem do leta 2000, do poletja, in ker nismo zmogli do
               konca leta 2000 in ker očitno še zdaj ne zmoremo, <gap n="..."/> <stage>/izklopljen mikrofon, se ne
               sliši./</stage> <gap n="..."/></p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Jaz nisem izklopil.</p>
            </sp>
            <sp who="SDZ3:AnderličAnton">

               <speaker>ANTON ANDERLIČ:</speaker>

               <p><stage>/Ja saj, saj se zgodi./</stage> Jaz vem, zakaj tega ni bilo narejenega v letih 1990, 1992,
               po mojem mnenju. Vem, zakaj se leta 2000 sklepi vlade iz spomladi 2000 niso izvajali,
               glede obeležitev spomenikov, glede nalog, ki so jih imela posamezna ministrstva in
               tako naprej. Zato, ker je potrebno o teh stvareh vedno govoriti, ker je potrebno te
               stvari odložiti nekam v prihodnje in to stalno uporabljati za dnevne prepire in
               postavljanje novih resnic in nove zgodovine.</p>
               <p>Ne, gospodje in gospe, jaz upam, da ne bo potrebno več replicirati in pojasnjevati.
               Jaz se ne mislim in ne želim na nikakršen način identificirati z razpravami gospoda
               Cukjatija in gospoda Drobniča, ki sta zares dosegla namen, ki so poskušali
               preprečiti, predsednik parlamenta, predsednik države, vlada z izjavo, ki jo je
               sprejela ob tem, ko je poslala v parlament zakon v drugem branju. Pojdite pogledat,
               kaj tam notri piše. Vse te stvari so bile povedane, obžalovanje vsega tistega, kar je
               bilo narobe, kar je bilo v nasprotju s človekovimi pravicami, kar je bilo v nasprotju
               s pravnim redom, kar je bilo v nasprotju s civilizacijo, če hočete in tako naprej.</p>
               <p>In zdaj je potrebno narediti to, kar vlada, kar država, mora narediti, tudi kasneje,
               torej da bo imela pravno podlago za to, da bo skrbela za spomenike, za to, da bo
               obeležila grobove, za to, da bo odkrila še tisto, kar je zamolčano, za to, da bo
               pravna podlaga in zagotovljena tudi materialna osnova. Samo za to gre, gospodje. Če
               pa mislite še naprej vztrajati na odmiku od zakona, potem pa lepo prosim,
               predsedujoči, predlagam sam, v imenu skupine, da se sestane kolegij in da, če ne
               morete držati diskusije na temi zakona, da se dogovorimo, kako bomo to diskusijo
               peljali naprej. Resnic pisali tu ne bomo, jih ne moremo in jih ne smemo. Resnica bo
               samo to, da bo na koncu prešteto, koliko poslancev je bilo za tak ali drugačen člen
               zakona in kdo je za zakon bil, in to bo vsa resnica, in kakršen zakon bomo sprejeli.</p>
               <p>Prepričan pa sem, da je vam kljub vsemu do tega, da zakon le sprejmemo. Če pa ni
               tako, potem pa je res bolje, da ga vlada umakne pa ugotovi, da to povzroča samo
               nesporazume, ne pa sporazumevanje.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Jaz vendarle pričakujem, in mi vsi skupaj, da bomo uspeli ta zakon sprejeti. Zato vas
               vse še enkrat pozivam k racionalnosti razprav, strpnosti, k medsebojnemu spoštovanju
               in ne obtoževanju in obrekovanju. Prijavljenih je še šest replik. Besede bom dal po
               vrsti, da bi vendarle to razpravo končali in šli na odločanje. Na vrsti je gospod
               Cukjati.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Hvala za besedo. No, nekoliko me je presenetila ocena, da je v ozadju slab namen
               mojih mnenj in da bi moral celo kazensko odgovarjati za svoje besede. Nisem
               pričakoval take ocene.</p>
               <p>Zelo me je presenetilo, da so me kar trije obsodili, da poveličujem fašizem in
               nacizem. Prosil bi kolege, da potem, ko bodo imeli čas, pogledajo magnetogram.
               Nacizem in fašizem je pustil za sabo ogromno grobov, tudi komunistično nasilje je
               pustilo za sabo mnogo grobov. Samo to sem hotel reči, spoštovani. Seveda, kdor more
               razumeti, naj razume, piše nekje.</p>
               <p>Bilo je tudi očitano, da dosegamo razdvajanje, sovraštvo spodbujamo, da je
               pravzaprav namen zakona samo urediti grobišča. Spoštovani, prav v tem členu je
               predlog, komu naj piše, in samo, komu naj piše <q>"padli za domovino"</q>, in prav v tem
               členu je negativen odnos, obsoditi pravzaprav fašizem, nacizem, o komunizmu ni
               besede. A vendar, vsaj tako je meni znano, bi bilo potrebno z enako, distanco
               kritično oceniti tudi povojno komunistično nasilje. Če tega ne ocenimo, potem brišimo
               tisti odstavek. Samo pieteta do pokojnih zahteva, vsaj tako jaz smatram pieteto, da
               sečlovek tudi enkrat vpraša, ali so vse tiste obsodbe teh pokojnih na mestu ali ne.
               Samo to je bil moj cilj. Nekoliko relativizirati tisto črno-belo tehniko sodb in
               obsodb. Samo to, spoštovani, če ne verjamete, je to vaša stvar. Jaz se čutim v zelo
               neugodnih situacijah. Kadar sem jaz v okolju domobrancev, jaz zagovarjam partizane.
               Moj oče je bil partizan, padel v vojni. Ko sem v vašem okolju, zagovarjam domobrance
               in vsi pljuvajo name. V bistvu sem pa osebno prepričan, ker poznam toliko osebnih
               tragedij in zgodb, da v Sloveniji je bilo veliko domoljubnosti, ljubezni do domovine
               na obeh straneh, spoštovani. In ne, bom končal, hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Po vrsti imajo replike gospod Kelemina, nato gospod Sok.</p>
            </sp>
            <sp who="SDZ3:KeleminaBranko">

               <speaker>BRANKO KELEMINA:</speaker>

               <p>Hvala lepa za besedo, spoštovani. Čisto na kratko. Repliciram gospodu Jakiču. Moram
               ga opozoriti, da dejansko pretirava v svojih izjavah in vsega tega, kar je zdajle
               nekako prepotenciral in sprovociral, gospod Cukjati ni tako mislil. To je dejstvo in
               sprevračate potem še marsikateri drugi razpravljavci te stvari in še bolj potencirate
               in še bolj zaostrujete.</p>
               <p>Ni tako, moram vzeti v bran svojega poslanskega kolega. Ni mislil tako, kot ste ga vi
               zdajle napadli, in s takimi besedami, kot ste mu to vrnili. Ne bom rekel, ima pač
               drugačen pogled, ampak v neki demokratični družbi vsak posameznik, mislim, da ima
               pravico do svojega pogleda in da morate to dopustiti. Če pa mislite, da smo že spet v
               neki družbi, kjer moramo vsi razmišljati enako, potem pa pač povejte, da se držimo
               nekih drugih okvirov, da pa še imamo neke druge vrednote. Je pa dejstvo.</p>
               <p>Glejte, jaz sem bil slučajno vzgojen v komunističnem, socialističnem duhu. Jaz se
               tega ne sramujem, neke stvari so ostale, logično, saj so. Jaz sem vzel tudi veliko
               dobrih stvari iz tega, ampak me je seveda grozno prizadelo, ko sem pa izvedel tudi
               druge dele resnice in zakaj so bile nekatere stvari potem mogoče res nekako
               preprečene, zamolčane in marsikaj tudi nisem vedel. Pri vsem tem se jaz vedno
               sprašujem, kar smo že na začetku terazprave imeli nekako v debati, kje so tisti
               razlogi, osnovni vzroki, da je do delitve naroda prišlo. Tukaj se moramo vprašati. Ko
               začne nekdo z neko politično strategijo, dolgoročno, provocirati lastni narod, da se
               med sabo spopade. Tisto je vredno obsodbe. Velikokrat se to zgodi, jaz ne vem,
               verjetno na eni in drugi strani, jaz nisem bil zraven in tega ne vem. Dejansko je
               nekdo imel interes, da se ljudje, tako rekoč bratje, med sabo sprovocirajo in potem
               tudi začnejo spopade. Če ti nekomu, zato da se ga rešiš, da ga hočeš likvidirati, ne
               veš, kako ga bi, ker nimaš nobenega dokaza za njega, ponoči vržeš v vodnjak puško, pa
               drugi dan prideš s skupino in na dvorišču potem iz vodnjaka potegneš puško in ga
               odkriješ, da je pač imel puško skrito, da je eno ali drugo stran napadal in ga na
               dvorišču ubiješ ali pa ga odpelješ in nikoli se več ne vrne. Mislim, tu so zgodbe
               različne. Mi moramo gledati z več vidikov, globalno, malo bolj podrobno, potem pa
               tiste detajle, ki so grozoviti, o katerih zdajle razpravljamo, ki so dejansko
               grozoviti in se sramujemo lahko vsi tega, kar se je zgodilo in moramo absolutno vse
               te grozote obsoditi.</p>
               <p>Ampak tako kot sem povedal, morate ločiti to, kar se je dogajalo med tujci, pa med
               nami, prav gotovo. Nobenega tujca ne moreš sprejeti za gospodarja in tako naprej,
               čeprav so včasih domači gospodarji hujši kot tujci. To se velikokrat ve, ampak
               dejstvo je v tem, da se ta bratomorna borba, ki se je izvršila med našimi Slovenci,
               ne bi smela več zgoditi. To je gospod Partljič tudi lepo opozoril in tako naprej.</p>
               <p>Jaz mislim, da ne sme pretiravati nihče pri teh zadevah. In bi vas prosil, da
               resnično ne potvarjajte tudi tistih besed, ki jih je mogoče nekdo dosti mogoče celo
               kritično ocenil, še bolj potencirati in ne poskušajte zadeve zapeljati na drugo
               stran. Tudi vi se dajte držati nekega načela, da moramo ta zakon sprejeti v neki
               obliki, ki bo sprejemljiva za celotno slovensko populacijo. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Kelemina. Zdaj dajem besedo gospodu Soku.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Hvala za besedo, gospod predsedujoči. Jaz sem eden tistih poslancev, ki se težko
               sprijaznim s tem, da v tem parlamentu eden drugemu očitamo, češ, zlorabil si
               parlament in podobno. To ne more veljati samo enostransko. To potem lahko seveda
               velja za vse nas, saj vsak poslanec pač v parlamentu pove dejansko tisto, kar misli
               in kar mu leži.</p>
               <p>Nismo se pripravljeni soočiti z vsemi dejstvi, ampak samo polovičarstvo, z
               nekaterimi. Prav tako se ne morem strinjati s tem, da lahko nekateri poslanci v
               replikah očitajo drugim, češ, da govorijo neresnico ali pa lažejo, ko pa je celo
               predsednik naše države, gospod Kučan, ob neki priliki povedal, da pač obstaja več
               resnic. S tem se seveda ne strinjam, da obstaja več resnic. Ampak očitno je
               interpretacij pa lahko več. In tako tudi tukaj razpravljamo in prav je, da si v
               parlamentu te zadeve povemo. In jaz ne razumem te kanoniade replik na dr. Cukjatija.</p>
               <p>Še zlasti pa ne razumem in protestiram proti temu, da recimo nekateri poslanci,
               gospod Jakič iz konteksta vzame samo del povedanega in tisto potem uporabi za repliko
               in pa ogromen napad na poslanca. Torej, to je nesprejemljivo, gospod Jakič. Če ste
               strpni, tako kot se večkrat deklarirate, potem vas prosim, da poslušate zadevo do
               konca in da ne jemljete zadev iz konteksta. Vi ste točno to naredili.</p>
               <p>Torej, dr. Cukjati, pa ne, da bi bil jaz njegov zagovornik ali pa nekaj, ampak
               poslušal sem vse razprave in tu vas opozicija strpno posluša, medtem ko za nekatere
               iz pozicijskih vrst ne morem tega reči. Povedal je, kakšno gorje je povzročil fašizem
               in nacizem, in seveda to gorje potem tudi omenil, kaj je pa prinesel komunizem. Vi pa
               ste njegovo izvajanje uporabili v tem smislu, da ste samo del stavka vzeli in mu
               potem očitali in mu prilepili, češ, da poveličuje nacizem in fašizem.</p>
               <p>To, spoštovane poslanke in poslanci, je nedostojno za parlament in veliko bolje bi
               bilo, da bi se pri teh zadevah bolje poslušali, predvsem pa pokazali drug do drugega
               več strpnosti in tolerantnosti. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala vam. Seznam se še kar veča. Zdaj bi bil na vrsti gospod Stanislav Brenčič, če
               gre za repliko, če pa gre za razpravo<gap n="..."/> Hvala lepa. Potem dajem besedo gospodu
               Berniku.</p>
            </sp>
            <sp who="SDZ3:BernikJožef">

               <speaker>DR. JOŽEF BERNIK:</speaker>

               <p>Gospod predsedujoči, upam, da smo še v demokraciji in da naš parlament dela
               demokratično. Tu ni ene resnice, tu lahko vsak izrazi svoje mnenje in se čudim
               osebnim napadom, ki so bili naperjeni nasproti nekaterim.</p>
               <p>Sprašujemo se, kdo potrebuje ta zakon. Vam bom povedal, kdo ga potrebuje: država
               najbolj; potem ga potrebujejo mrtvi in potem mi, ostali. Zakaj država? Tudi
               predsednik Kučan je pred kratkim nekako omenjal, da gremo v Evropsko zvezo. Seveda,
               kje so bili ljudje, ki so vedeli za te stvari 50 let, sedaj so pa polni pietete?</p>
               <p>O domobranstvu ne bom govoril, ker je tu tako vzdušje, da vsi hočejo, da bi rekli,
               revolucije ni bilo, komunizma ni bilo, nobenih žrtev ni bilo. Zanima me, če ne bi
               bilo ne partizanstva ne komunizma ne domobranstva, kaj bi potem danes naši kolegi
               rekli za 50 let terorja, nedemokracije, totalitarizma in tako dalje. Zato o tem ne
               bom govoril. Vendar zanimivo je to, da ste sicer vseh vrst vere, nihče pa ni citiral
               vere, ki pravi, da je revolucija bila. No, in potem govorite o popravljanju
               zgodovine. Ja, kdo pa popravlja zgodovino? Revolucija je bila, 50 let se je o tem
               govorilo, pisalo, spomenike, trge in podobno imenovalo. Dve državi v Evropi sta, ki
               se s preteklostjo nista soočili: prvič je Italija glede fašizma, drugič pa Slovenija
               glede komunizma.</p>
               <p>Vsi pravijo, da bi bilo treba te žrtve pokopati pietetno. S tem se strinjam, ampak
               to je <q>"double talk"</q>, to je dvojno - kaj so s tem mislili? Samo poglejte, naslov
               zakona, napisi na grobiščih, kako jih pokopati, vse to je odprto in to paše tistim,
               ki bi radi zgodovino zatajili.</p>
               <p>O <gap n="..."/><stage>/Nerazumljivo./</stage><gap n="..."/> tudi nočem govoriti, ker se mi zdi, da v taki atmosferi
               govoriti, je čisto nesmiselno. Vendar bom pa rekel to, da jaz verjamem v NOB in
               verjamem v to, da je imela NOB dva obraza. Eden je bil svetlejši, borba proti
               okupatorju. Drugi je pa grozno temen, to je pa revolucija. Seveda, sedaj revolucije
               ne sme več biti, ker potem bi argument, da so domobranci iz samozaščite morali
               narediti to, kar so, ampak to pustimo.</p>
               <p>Tisti, ki interpretirate to, kaj se je zgodilo, veste samo to, kar so napisali
               režimovski zgodovinarji 50 let. Zdaj se že nekoliko popravlja ta stvar. In če kdo
               popravlja zgodovino, pojdite tja pogledat. Zaradi tega se mi zdi, da ne moremo na
               stalinistično orientirani zgodovini pisanja zgodovine bazirati vse resnice. Poleg
               tega smo pa tukaj, gospe in gospodje, 50 let morali to zgodbo poslušati. Sedaj pa
               prosim, dajte tudi nasprotniku možnost, da pove, kaj misli. Imamo državno ideologijo,
               državno ideologijo, ki jo mora vsakdo sprejeti, drugače nima ne službe, ne nobene
               druge stvari, to sami veste, saj sami to prakticirate. Zaradi tega mislim, da je že
               čas, da lahko govorimo, kar želimo in kar mislimo. Jaz nikomur ne oporekam tega, kar
               govorite. Nobenemu! Imate vso pravico. Tako jo imam pa tudi jaz in vsi moji kolegi.
               Če hočemo ta parlament resnično imeti za demokratičnega <gap n="..."/><stage>/Opozorilni znak za konec
               razprave./</stage><gap n="..."/> potem dajmo to pravilo sprejeti.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Po vrsti so k replikam prijavljeni še gospod Jerovšek, kot prvi, nato pa
               gospod Rokavec.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi. Zaradi drugih
               obveznosti nisem bil prisoten pri tej debati. Prišel pa sem ravno v trenutku nastopa
               kolega Partljiča.</p>
               <p>Moram reči, da sem bil presenečen. Presenečen sem bil tudi pri nastopu gospoda
               Anderliča. Namreč, dve stvari: relativiziranje povojnih pobojev, ampak ne takoj po
               vojni, ampak v tistih letih 1946, in vse skupaj metati v vrečo nekih normalnih
               reakcij. Jaz jih razumem takoj povojno, po končanih vojnih operacijah. Vendar ne
               mečimo vse v isti koš. Mislim, da humanisti, tipa pisatelja, bi se tega morali prvi
               zavedati.</p>
               <p>Zakaj imamo to današnjo razpravo? Ali je neizbežna? Mislim, da ob situaciji, kot je,
               je dobro da je, in je neizbežno. Hkrati pa ugotavljam, da in tega ne bi bilo
               potrebno, ker je bilo dovolj časa, da bi se temu izognili že v prejšnjem režimu, da
               bi prejšnji režim napravil neko katarzo.</p>
               <p>Bili so po mojem neki indici, neki poskusi. Spominjam se govora ob neki partizanski
               obletnici, akademika Cirila Zlobca, ko je govoril o enaki bolečini matere z ene in
               druge strani in pravice do civiliziranega groba, do pietete do umrlega. In glejte, če
               bi šlo naprej, če bi takratna oblast imela dejansko realni namen in iskreno željo, bi
               lahko takrat bistveno več naredila. In mi se bi izognili temu. Takrat je bil ta
               sindrom Antigone omenjen in danes je bil ponovno omenjen. Jaz sem gostil grško
               delegacijo sedaj in sem se tega še bolj spomnil.</p>
               <p>Glejte, če bi prišlo do tiste katarze, ki je bila nujno potrebna, potem tega danes ne
               bi imeli. Če bi recimo naš predsednik zmogel toliko moči, kot jo je zmogel nemški
               kancler Willy Brandt, ki je pokleknil v Auschtwitzu in na ta način na simbolni ravni
               pokazal, Nemci, nemški nacizem je grešil. Če bi naš predsednik pokleknil v Teharjah,
               nosi venec vsako leto, pa vendar jaz ne vem, ali je televizija zamolčala, mislim, da
               bi lahko napravil simbolno gesto in tem Slovencem povedal ogromno. Namreč tudi Willy
               Brandt<gap n="..."/> Ne mislim na verski poklek, ker tudi Willy Brandt, kolikor vem, je bil
               ateist. Ampak na simbolni ravni končatito popkovino s komunističnim totalirizmom. Te
               moči niso nekateri pomembni predstavniki naše države zmogli.</p>
               <p>Jaz se čudim tudi, da so vladni poslanci negirali amandma vlade, ki je na tem
               področju bolj pošten in bolj realističen. In ta preteči ton, gospod Anderlič, ki ste
               ga partizanskemu sinovu namenili, govorila sta dva partizanska sinova, in moramo
               danes tu poudarjati, žal, da prihajamo iz partizanskih familij. Da nam nimate kaj
               očitati, da smo mogoče vzgojeni bili bolj zavedno in bolj, ampak o tem ne bi rad
               debatiral. Pa vendar moramo poudariti. Ne pretite.</p>
               <p>Posebno dolžnost pa po mojem imamo mi, ki prihajamo s Štajerske, ker ni bilo bele
               garde, kjer skušate vse ostale odpraviti takoj s potomci kolaboracije. K sreči pri
               nas bele garde in kolaboracije med vojno ni bilo. Bila pa je revolucija in
               revolucionarni teror in povojni teror. In hvala bogu, naši starši so nas o tem tudi
               informirali.</p>
               <p>Tisti, ki se zavedajo vsega tega, ki začnejo razmišljati, se tega zavedajo, da je to
               treba opraviti. Spominjam se letošnjega intervjuja Janeza Stanovnika, nekdanjega
               predsednika, v novoletni izdaji Večera, ko je govoril, kako je nastala bela garda. Da
               so bile leta 1941 in 1942 številne likvidacije in to je bil nastanek, da so se ljudje
               začeli braniti. Isto je Spomenka Hribar v Novi reviji, ko je pisala tisti svoj esej,
               navedla tudi pismo iz pisma Edvarda Kardelja Titu, ker je Tito zahteval, da se
               ustavijo te likvidacije. Edvard Kardelj - Krištof, se mi zdi, da je bil takrat
               imenovan, je rekel: <q>"Dobro, če ti tako zahtevaš bomo mi to ustavili. Ampak saj veš,
               čemu so namenjene. Prisilili jih bomo v kolaboracijo."</q> Žal se je v Sloveniji to
               zgodilo. Žal je ta tragična usoda se Krištofu in drugim posrečila. Zaradi tega jaz od
               kolegov poslancev pričakujem, da dejansko prestopite ta prag dogmatizma, kot ga je
               prestopil Willy Brandt. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Gospod Rokavec, imate besedo.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo. Replika je namenjena gospodu poslancu Anderliču, ko je povedal, da
               se dejansko današnja diskusija zlorablja za spreminjanje zgodovinskih dejstev.
               Problem je v tem, da se dejansko diskusija zlorablja že petdeset in več let. Problem
               je v tem, da je edino državni zbor v tej državi tista institucija, ki doslej še ni na
               simbolni ravni z neko izjavo se opredelil do polpretekle zgodovine na tem področju.
               Bili so poskusi, resni poskusi, gospod Anderlič, dobro veste, v prejšnjem mandatu.
               Največ težav se mi zdi je bilo prav v vaši poslanski skupini v zvezi z oblikovanjem
               tiste izjave. Pa ne bom nič govoril, kdo je bil kriv, da je izjava propadla. Mislim
               pa, da je škoda, da se ni nadaljevala na tem delu in se v tem mandatu ni zgodilo na
               tem ničesar. Zdaj smo v situaciji, da je vlada sprejela izjavo, parlament nima nobene
               take pravne podlage in seveda mi smo tukaj razstreljeni. Vlada je prehitela
               parlament. Verjetno bi se morali na tej točki vprašati, vsi poslanci tega državnega
               zbora, da smo glede tega storili sigurno premalo. In prav to, sem prepričan, da
               obremenjuje razpravo pri tem zakonu, ki govori predvsem o ureditvi vojnih grobišč
               tistih, ki dejansko nimajo urejenih grobišč oziroma simbolnega pokopa. Mislim, da je
               to ključni problem. Jaz se ne bom opredeljeval, ampak povedal bom pa sledeče.</p>
               <p>V tem trenutku sem prepričan, da je edino korektno ravnala predvsem vlada. Vlada je
               ravnala korektno, ker je sprejela najprej izjavo, na podlagi izjave pa je tudi
               oblikovala amandma, ki sledi vsebini izjave. Prepričan sem, da je tak amandma tudi
               najbolj soliden v tem trenutku. Dejansko govori o osebah, kiso bile zaradi
               kakršnihkoli razlogov usmrčene po vojni. Danes je bilo veliko govora o tem, pa tudi
               ob drugih priložnostih. Ampak jaz sam iz svojih krajev vem, ko so mi pripovedovali
               drugi, starši in ostali. Zelo veliko, veliko ljudi je bilo zavedenih, ki sploh niso
               vedeli. Pobrali so šila in kopita, šli od doma in so šli zato, ker je bila taka tudi
               propaganda. Namreč, da se morajo umakniti, kaj se bo zgodilo, ko bodo prišli
               osvoboditelji, in tako naprej. Ampak zavedeni so bili ljudje. Ti ljudje danes nimajo
               dostojnega groba oziroma tudi pokopa.</p>
               <p>Prepričan sem, da je to zelo težko vprašanje in tudi težka razprava, ki nas
               obremenjuje, obremenjuje to generacijo, ki bi jo dejansko morali bistveno prej drugi
               rešiti, ki so bili blizu teh dogodkov. Čim kasneje bomo reševali to vprašanje,
               mislim, da ga bomo verjetno teže reševali, in tudi težje pravično rešili to
               vprašanje. Zato sem prepričan, da je razprava glede tega vprašanja zelo pomembna.</p>
               <p>Še enkrat bi pa poudaril, da je škoda, ker parlament ni sprejel tako imenovane
               spravne izjave o dogodkih po drugi svetovni vojni in tudi med njo. Tako bi dejansko
               bilo bistveno manj razprave pri tem zakonu, pa tudi verjetno različnih razlag in
               oblikovanja različnih zgodovinskih dejstev na podlagi razprave tega zakona, gospod
               Anderlič. Mislim, da je to ključna napaka tega parlamenta, dosedanjih mandatov in
               tega mandata, da tega ni storil. Zato predlagam, da še kljub vsemu naredimo napor in
               da tako izjavo parlament v tem mandatu tudi oblikuje in sprejme. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala vam. O tem bomo tudi še verjetno kaj govorili. Po vrsti imam zabeležene
               replike: Danica Simšič, nato Leo Kremžar in Ivan Kebrič.</p>
            </sp>
            <sp who="SDZ3:SimšičDanica">

               <speaker>DANICA SIMŠIČ:</speaker>

               <p>Hvala lepa, gospod predsedujoči. Repliko imam pravzaprav kar na več razpravljavcev,
               od gospoda Cukjatija, Kelemine, Bernika, Jerovška in tudi gospoda Rokavca, pa mogoče
               še koga.</p>
               <p>Dejstvo je, da lahko vsakdo res govori, kar hoče, hkrati pa seveda za svoje besede
               tudi odgovarja, če drugemu ne, samemu sebi. Trdno sem prepričana, da je gospod
               Cukjati razsoden človek in da je natančno vedel, kaj pomeni dvakratno branje prisege
               Hitlerju v demokratičnem parlamentu, v parlamentu in državi, ki si prizadeva
               priključiti Evropski uniji, katere demokratična ureditev in celotno bodoče življenje
               temelji na protifašizmu in protinacizmu, in to so tudi zapisali v svojih dokumentih,
               v Evropski uniji, kamor si želimo priti. Če sem pravilno brala kdaj kakšne
               zgodovinske knjige, in to ne samo slovenskih oziroma ne samo tistih, ki so jih pisali
               slovenski ali jugoslovanski avtorji, potem je tam jasno zapisana zgodovina, kdo je
               sodeloval v zavezniški in kdo v Hitlerjevi koaliciji.</p>
               <p>In zakaj se oglašam in želim replicirati? Tudi zavoljo misli, ki jo je izrekel
               gospod Anderlič, da bo na koncu pisalo samo, kdo je glasoval za in proti, in kako je
               bil zakon sprejet. Čeprav vem, da se vsi natanko zavedamo, da gre v zgodovino
               kompletna razprava ob zakonu in da je sporočilo tistega, kar je želel zakonodajalec
               povedati z zakonom, tudi v vseh magnetogramih in v vseh razpravah. Zato, spoštovane
               kolegice in kolegi, predvsem kolegi, ki sem jih prej imenovala, morali ste
               pričakovati nekatere replike. Menim, da se trudimo replicirati na korekten in
               dostojen ter civiliziran način.</p>
               <p>Še enkrat bi rada rekla, sama razumem ta zakon kot zakon, ki želi urediti grobove.
               Pieteto razumem kot temeljno dolžnost pravne države, da zagotovi vsem ljudem, ne
               glede na to, kako se je do njih opredelila zgodovina, in ne glede na njihovo
               prepričanje za časa življenja, dostojen grob, živim pa kraj spomina. To je moje trdno
               prepričanje. Temu je namenjen ta zakon. Ko pa razpravljamo, nekateri ste začeli s
               tem, o zgodovini in sprevračanju zgodovine, je treba našteti dejstva, ki so znana in
               jasna, ne samo v Sloveniji, ampak po vsem svobodoljubnem in svobodomiselnem svetu.</p>
               <p>Gospod Jerovšek je rekel, da bi moral predsednik države, gospod Milan Kučan, biti
               sposoben vsaj toliko dejanj, kot jih je storil gospod Willy Brandt. Gospod Jerovšek,
               ste morda pozabili, da je predsednik države, gospod Milan Kučan, takoj po spremembi
               sistema odšel na spravno slovesnost v Kočevski Rog, kjer je obžaloval vse žrtve, kjer
               je obžaloval dejanja, tako v svojem osebnem imenu kot v imenu države. In to dejanje,
               to dostojanstvo, to veličino je kot predsednik države zmogel. Menim, da je
               nekorektno, da na to pozabljate.</p>
               <p>In še eno misel bi rada rekla. Mislim, da se je gospod Cukjati, če ne on, pa nekdo
               drug, spraševal - morda Kelemina - kaj bi bilo, če ne bi bilo boja proti okupatorju
               in tako dalje. Tudi tu so dejstva jasna: bila je okupacija, bil je upor proti
               okupatorju, in pogosto radi rečemo, da brez upora proti okupatorju ne bi bilo leta
               1991 in brez leta 1991 tudi današnje demokratične Slovenije ne. Vendar je treba reči
               še nekaj, žal mi je, ampak bom rekla direktno: brez okupacije, brez upora proti
               okupatorju, brez sodelovanja z okupatorjem tudi tragičnih povojnih pobojev ne bi
               bilo.</p>
               <p>In da zaključim svojo misel, menim, da bi bilo prav, da bi se poskušali vsi
               osredotočiti samo na amandmaje in razprave o amandmajih k temu zakonu, vem pa, da je
               to težko. In tudi sama to težko storim, kajti gre za širše razsežnosti in verjamem,
               da če tega ne bomo zmogli danes, pa bomo zmogli v nadaljevanju sprejeti zakon, ki bo
               dostojno pokopal vse sinove in hčere slovenskega naroda. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala tudi vam. Prebral bom, kdo je še vse prijavljen, da ne bi bilo potem kakšnega
               oporekanja: Leo Kremžar, Ivan Kebrič, Bogdan Barovič, dr. Andrej Bajuk, Tone Anderlič
               in Jožef Jerovšek. To so replike. Besedo dajem Leu Kremžarju.</p>
            </sp>
            <sp who="SDZ3:KremžarLeopold">

               <speaker>LEOPOLD (LEO) KREMŽAR:</speaker>

               <p>Hvala lepa. Zlorabo parlamenta sem prej omenjal in mislim še vedno, da je to zloraba
               parlamenta. Zloraba parlamenta je v tem, da se govori, da zakon govori o eni zadevi,
               mi pa poskušamo pojasnjevati druge zgodbe.</p>
               <p>Gospod Rokavec je povedal, da on bo predlagal, da sprejmemo izjavo o spravi in ne
               vem točno, kako ste je imenovali, zato je ne bom citiral - to je seveda legitimno in
               možno, ampak danes in že tri dni, tretji dan govorimo o nečem drugem. Ne repliciram
               vam, govorimo o nečem drugem in tu je zloraba. In v vsaki razpravi, ki je sledila
               tudi tej moji repliki, je bilo nekaj te zlorabe.</p>
               <p>France Cukljati je spet omenil: potrebno je oceniti komunistično nasilje - lahko,
               lahko to storite, ampak to ni predmet tega zakona. In tu je zloraba, gospod Sok,
               zloraba je, če govorimo o živinoreji, pa mi govorimo o seveda reševanju ekonomskih
               težav z Republiko Nemčijo. To je zloraba. In zato pravim, da je zloraba parlamenta,
               če poskušamo zadevo speljati nekam drugam. In zato ni prav in zato ni pošteno, da to
               povemo.</p>
               <p>Omenjen je bil spoštovani gospod Ciril Zlobec, ta zakon hoče dokončati to, kar je on
               takrat rekel. Bil je citat, kolega Jerovšek je citiral Cirila Zlobca, lepo in je
               prav, in je resnično krasna izjava, in je res to. In ta zakon hoče to udejaniti, nič
               drugega.</p>
               <p>Ta zakon noče in ne sme govoriti o tem, kdo je takšen in takšen, kdo je za kaj kriv
               in kdo je manj kriv, kdo je bolj kriv. To so druge sodbe na drugem mestu, lahko tudi
               na tem, samo potem je treba o tem odpreti razpravo. Potem je treba reči: <q>"Govorimo o
               tem"</q> in se bomo pogovarjali o tem, če bo seveda volja večinska tega naroda, zaradi
               katerega smo tu, naj še enkrat povem, ne zaradi lastnih, takšnih ali drugačnih
               ideologij. In to je zloraba. In dokler bomo tako delali, je zloraba, in predlagam
               seveda, da to zlorabo preprečimo. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala vam. Gospod Kebrič Ivan, imate besedo.</p>
            </sp>
            <sp who="SDZ3:KebričIvan">

               <speaker>IVAN KEBRIČ:</speaker>

               <p>Ne želim ponavljati, ali vzbujati, ali povzročiti nove replike, zato repliciram
               nekaterim.</p>
               <p>Poglejte, nikomur ne odrekamo v tem parlamentu pravice, da govori. Repliciram vam in
               vašim predgovornikom, gospod Kelemina, ampak ne želim sprožati novih replik, zato bom
               povedal to: Vsak od nas ima pravico govoriti, vendar vsak od nas ima dolžnosti, da
               stoji za svojimi besedami, zato ne potrebujemo advokatov. Vsak od nas, pa ima
               pravico, da govornika posluša in ga razume, tako kot ga je moč v svojem srcu, svoji
               miselnosti razumeti.</p>
               <p>Še enkrat ponavljam, da mi je zelo všeč pesnitev <q>"Čaša nesmrtnosti"</q>, pa bom citiral
               samo en verz, ki zelo mnogo pomeni in lahko mnogo doprinese, da končamo določene
               razprave, da končamo tisto, da se razdvajamo, namesto tisto, da bi se poenotili in
               delali koristi. Ta vrstica tega verza se glasi: <q>"Samo v delih svojih sam boš živel
               večno."</q> In jaz razume to filozofijo tako, da bo živel večno tisti, ki je delal dobra
               dela, pa tudi v svojem spominu tisti, ki je bil kriminalec, ali ki je delal škodo,
               ali ki je delal kaj drugega. Hvala za poslušanje.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Kebrič. Ja, bomo zabeležili. Na vrsti je Bogdan Barovič.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Še enkrat bi spoštovane kolegice in kolege opozoril skozi repliko,
               predvsem gospodu Rokavcu. Pa bom začel tako: gospod Rokavec, rekli ste, da parlament
               ni sprejel izjave o spravi. Izjava o spravi na državnem vrhu in na državnem nivoju je
               bila, kolikor vem, sprejeta. O njej sem prej govoril. Sestavni del sprave, sestavni
               del sprave je ta zakon, o katerem govorimo, in sem že stokrat predlagal: s tem
               zakonom sprejmimo predlagano, pustimo preteklost in živimo v prihodnosti.</p>
               <p>Drugič, rekli ste, da nimajo dostojnih - da ni za določene ljudi dostojnih grobov in
               pokopov. S tem zakonom želimo to urejati, zato ta zakon sprejemamo danes, že v drugem
               branju. In če gremo naprej, ga bomo tudi sprejeli.</p>
               <p>Tretjič. Govoriti, res je tako, v demokratičnem parlamentu ima vsakdo pravico
               govoriti in povedati svoje mnenje in tu bom prvi, ki bom za tem stal. Toda,
               spoštovani - in res ga spoštujem, dr. Cukjatija - domobranska zaprisega ne sodi v ta
               parlament in pika. Popolnoma mi je jasno, kaj želite povedati. Želite, da se žrtvam
               vojnega nasilja, tistim na drugi strani, napiše: Padli za domovino. In to je dovolj,
               če bi to predlagali, če bo večina za, bo to sprejeto.</p>
               <p>Ko sem bil, moram omeniti, na obisku v tujini in poslušal zgodbe in usode ljudi, o
               katerih se pogovarjamo, sem opazoval spominska obeležja. Na žalost, na večini nisem
               videl napisov Žrtvam okupatorja in<gap n="..."/>, v nadaljevanju pa je pisalo - samo tega stavka
               ni bilo - vsepovsod je pisalo samo: Žrtvam komunističnega nasilja. Se strinjam, da
               piše, če so žrtve komunističnega nasilja, ampak pri kolegih, pri Slovencih v
               zamejstvu kot politični migraciji, na večini napisov, ne na vseh, nisem videl napisa
               Žrtvam okupatorja. Ampak ne bom zaradi tega odpiral nove razprave.</p>
               <p>In še zadnje, kar bi rad rekel. Kolegice in kolegi, kot sem že rekel, domobranska
               zaprisega ne sodi v ta parlament. Pozabimo, da je bila sploh izrečena. Nadaljujmo z
               obravnavanjem amandmajev, konkretni predlog imamo.</p>
               <p>Kar pa se pisanja zgodovine tiče, ne bomo je napisali danes z razpravo cel dan, pa še
               jutri, pa še naprej. Zgodovino bo pisal čas. Tako kot je Cankar povedal, da si bo
               narod pisal sodbo sam. Še enkrat pozivam kolegice in kolege: lotimo se obravnave tega
               zakona, ki ga jaz razumem kot spravo, ki ga jaz razumem kot dostojanstvo, ki kažemo
               vsem tistim, ki so bili tudi v povojnih pobojih krivično pobiti. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala vam. Besedo ima dr. Andrej Bajuk, k repliki se je prijavil.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Uporabljam institut replike, sicer za komentar na del
               izvajanja kolega Grošlja, ko je izjavil - upam, da sem pravilno razumel - da bi bilo
               neumestno govoriti o domoljubju določenih ljudi, konkretno omenil je domobranstvo.
               Vsakdo izmed nas ima svojo osebno zgodovino, vsakega je življenje oblikovalo. Moja
               usoda je bila takšna, da sem kot zelo majhen otrok šel čez Ljubelj s svojimi starši.
               In v istem ali pa sličnem duhu, kot sem že v tem državnem zboru enkrat moral braniti
               dobro ime mojih pokojnih staršev, bi rad tudi danes izpričal, da v moji življenjski
               skušnji, kar sem pač se vzgajal in gor rasel med ljudmi, med politično emigracijo.
               Tudi je bilo veliko domobrancev, tudi pripadnikov drugih formacij. Lahko in čutim
               potrebo, da danes pričam o njihovi ljubezni do domovine in ne nazadnje je tudi moja
               slovenska zavest, ki me je spremljala skozi celo življenje, tudi temu delno priča.</p>
               <p>Prav gotovo je pa tudi dejstvo - in tu pa govorim o besedah gospoda Partljiča - da
               tukaj ne pišemo, ne popravljamo zgodovine in nihče je tudi ne skuša popraviti.
               Zgodovina je takšna, kakršna je, vsakdo jo razume in jo interpretira po svoji moči in
               na takšen način, kot ga je tudi življenje oblikovalo. Dejstvo pa je, da danes tudi
               pišemo zgodovino in to naj bi bil korak k spravi slovenskega naroda. Dejstvo je pa,
               da danes manj kot sto metrov od trga revolucije in kjer še vedno stoji tam njej
               spomenik, pa izjavljam z vso odgovornostjo, da dokler ne bo Slovenija obsodila z isto
               močjo in z istim prepričanjem nacizma, fašizma in komunizma, bo težko pri nas
               računati na spravo. Hvala lepa. In zato podpiram amandma, ki ga je predlaga Nova
               Slovenija in Socialdemokratska stranka.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala dr. Bajuk, besedo dajem Tonetu Anderliču.</p>
            </sp>
            <sp who="SDZ3:AnderličAnton">

               <speaker>ANTON ANDERLIČ:</speaker>

               <p>Gospodu Rokavcu, seveda, ne bi bilo treba replicirati, če bi polemiziral z menoj,
               ampak očitno ni dobro interpretiral tistega, kar sem povedal: ali ni razumel ali pa
               je slabo poslušal.</p>
               <p>Dejstvo pa je, gospod Rokavec, da ste izrekli nekaj neresnic, ki jih je treba
               popraviti zaradi inštituta replike, in sicer, izjavili ste, da je LDS preprečevala
               sprejetje deklaracije v prejšnjem mandatu, potem ste se pa seveda <q>"kao"</q> popravili pa
               ste rekli, ne bom trdil, da je nekdo nasprotoval. Pojdite pogledat magnetogram in
               natanko to ste rekli. Gospod Rokavec, LDS je sprejela pred davnimi leti deklaracijo
               oziroma resolucijo na kongresu, na najvišjem organu, ki govori o razmejitvi s
               totalitarnim, komunističnim, in tako naprej, režimom - torej tisti, ki je bil po vaše
               tako krut. Za SLS ne vem, da bi sprejela tako deklaracijo; ne vem, lahko da jo je,
               ampak jaz ne vem. Vem tudi, da ni bilo mogoče sprejeti deklaracije v prejšnjem
               režimu, ker je bila ravno tako citirana domobranska zaprisega, ki naj bi se v
               deklaracijo zapisala. A to naj bi bila potem resnica in sprava in tako naprej? In vi
               očitate tistim, ki smo to naredili - in javno, če želite, pa ne bom obremenjeval tega
               zbora, vam jo bom prinesel med odmorom, da jo boste sami prebrali, ker je popolnoma
               jasna in je bila javno objavljena. In to smo zastopali tudi, vprašajte bivšega
               predsednika parlamenta, ki je vodil ta usklajevanja, to smo zastopali tudi v okviru
               razprav, ki so takrat bile.</p>
               <p>Tako s tega vidika ni mogoče očitati nečesa, kar bi vi radi slišali, da bi LDS
               počela ali pa, recimo, konkretno sam. Mi smo to opravili in za temi stališči stojimo
               in tudi tako ravnamo. Zaradi tega je tudi deklaracija ali resolucija, izjava vlade,
               ki je bila sprejeta, ki sem jo že prej citiral ob posredovanju zakona v drugi
               obravnavi, ki ga sedaj obravnavamo. In prav gotovo boste v tem našli tisto, kar misli
               LDS. In je prav, da vsak, torej vlada, predsednik države je naredil v Rogu, še
               pomolit je šel, ne samo na spravno dejanje - gospod Jerovšek, to sem pa njemu rekel
               zdaj - tako da, saj je bilo že povedano, ni treba, da bi še enkrat. Ampak v drugem
               kontekstu povem to, da je prav, da vlada naredi tisto, kar ima narediti, in vlada je
               tista, ki bo lahko na osnovi tega zakona tudi skrbela za grobove, za spomenike in vse
               drugo. Predsednik države se je izjavil, parlament sprejema zakon in upam, da kdaj še
               tudi kaj drugega, če bodo razmere dozorele. Ampak verjetno, verjetno na način, zaradi
               katerega je bilo nemogoče sprejeti v prejšnjem mandatu soglasno te deklaracije, ker
               bil je namreč cilj, da se z aklamacijo sprejme ta deklaracija, ampak ker je bilo
               vztrajanje na interpretacijah, o katerih sem govoril, očitno do sporazuma ni moglo
               priti. Ne boste pa rekli, gospod Cukjati, da če rečete, če preberete domobransko
               izjavo tukaj, da prispevate k temu, da boste oblikovali pravo podobo in pravo resnico
               tukaj. In da rečete, da kljub temu da je bila zaprisega, da bo zvest pod nemško<gap n="..."/> in
               tako naprej, da to ni bila zaprisega Hitlerju, Veliki Nemčiji in tako naprej - komu
               pa? In to zapisati v naše dokumente enako sveto kot kaj drugega, torej tudi borba
               proti okupatorju, proti fašizmu, proti nacizmu, in tako naprej, potem, seveda, se
               bomo morali še dolgo pogovarjati in ob drugi priložnosti, in je prav, da se
               pogovarjamo in pripravimo zadevo za sprejetje v parlamentu, ne pa ob amandmajih k
               členu zakona, ki govori o napisih, ki govori o nečem v tej obravnavi, pri tem zakonu.
               Zato gre.</p>
               <p>Potem dajte predlog za oblikovanje deklaracije in se bomo seveda tam
               pogovarjali.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa, Tone Anderlič. Besedo dajem Cveti Zalokar Oražem. Se odpoveduje. Hvala
               lepa. Potem Jožef Jerovšek, replika.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Ne vem, če je gospa Simšičeva mene napačno razumela. Jaz sem zelo
               eksaktno govoril o pomenu simbolnih dejanj. In živ spomin imam obklej, kako je Willy
               Brandt pokleklnil v Auschwitzu. Ker je moj pokojni oče takrat to gledal, pa ni bil
               političen simpatizer Williya Brandta, ampak je rekel: <q>"To bo imelo globok pomen. Tega
               še Nemec do sedaj ni storil."</q> In zgodilo se je to, za razliko od Avstrije, pa
               Italije. In takšnih simbolnih dejanj, priznanja, kesanja in tega bi morali biti
               sposobni tudi naši takratni politiki. Seveda, takratni, ampak nekateri od sedanjih so
               že bili takratni.</p>
               <p>In gospa Simšičeva, jaz seveda točno vem, da se je gospod Kučan udeležil
               nekaterih<gap n="..."/>, ampak jaz sem pričakoval ta simbolni<gap n="..."/> Gospod Anderlič sicer pravi, da
               se je pomolil. Ne vem, kaj to pomeni: moliti, pomoliti. Vem, kaj pomeni, ampak če se
               pomoliš, se tudi kesaš in tako naprej, v smislu molitve.</p>
               <p>Glejte, in globoko se strinjam, gospa Simšičeva, tudi z vašim zaključkom. Če ne bi
               bilo okupacije, ne bi bilo tega povojnega nasilja. Vendar, brez okupacije tudi ne bi
               bilo zlorabe NOB in partizanstva. V letu 1941, 1942 kot ugotavlja Janez Stanovnik,
               nekdanji predsednik predsedstva in izreden poznavalec takratnih razmer, ker je bil
               šef kabineta gospoda Kardelja takoj po vojni. In mislim, da je njegova vednost
               bistveno večja od vaše. Ampak hvala bogu, je tudi njegova vest dovolj visoka, da zna
               to stvar povedati slovenski javnosti, nikoli ni prepozno, da si nalijemo čistega
               vina. In meni je žal, da morajo tu partizanski sinovi braniti svoje dobro ime, da jim
               očitate takšne stvari. Iskrena želja je, da presežemo to. Ampak moram vampovedati, da
               se mi zdi da - ali je poznavanje slovenske zgodovine, tega obdobja, tako slabo na tej
               strani. Upam si trditi, da od mnogih sem več prebral s tega področja. In vidim
               izredno slabo poznavanje, pavšalno. Dejansko ni možno prestopiti praga
               nekegadogmatizma. Žalostno je to.</p>
               <p>In moram še gospodu Kremžarju - ne govoriti o zlorabi parlamenta. Parlament ne more
               biti zlorabljen. Mogoče je lahko poslovnik. Beseda je pa tu v tem parlamentu ne more
               biti zlorabljena. <gap n="..."/><stage>/Oglašanje iz ozadja./</stage><gap n="..."/> Ker to so govorili prej, ko je bila
               skupščina, če je kdo začel debato, je zlorabil skupščino pa javno besedo. Ne delajte
               teh paralelk.</p>
               <p>Bilo bi treba še marsikaj reči, ampak pozivam na to, da prestopite vi ta prag.
               Glejte, za mene je tudi ponižujoče, da bo nekdo moje prednike kot udeležence
               povojnega nasilja<gap n="..."/> - niso bili zraven in ne uporabljajte tega, uporabljajte
               eksaktne termine. Ne bi jih bilo, teh pobojev, če ne bi bilo zlorabe partizanstva. In
               gre za svetel obraz partizanstva, da to s tem, ko tako nastopamotu, hočemo obraniti
               pred zgodovino tista domoljubna čustva, pa patriotizem, ki je gnal številne. Mislim,
               da mi s Štajerskega lahko o tem bolj govorimo zaradi tega, ker sem iz Slovenske
               Bistrice, ker ni mogoča predpostavka Toneta Partljiča, da je šlo to zatisto
               maščevanje takoj po vojni. Celotna Bistrica je vedela, da so bile tam krivične
               likvidacije, 1946. leta. In kako naj temu rečemo, povojno nasilje vseh, ki so bili
               udeleženi v partizanstvu ali pa kaj takega - ne, tu je treba biti toliko pošten, da
               se pove, kaj je povzročilo tiste številne žrtve. In ne vem, zakaj ta - v Sloveniji je
               žal revolucija dobila ta negativni prizvok, ker je bila zlorabljena, ker jo je neka
               politična opcija uporabila kot napad na svoj narod. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Jerovšek. Besedo dajem gospe Silvi Črnugelj.</p>
            </sp>
            <sp who="SDZ3:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo, gospod predsedujoči. Danes se pač, obračam z veliko ambicijo na
               vse moje kolegice in kolege, poslance in poslanke, in sicer z veliko željo, velikim
               pozivom, ker smo že vsi pozivali, da dejansko zmoremo toliko energije in pokažemo
               toliko dobre volje, da vendar en predlog zakona o vojnih grobiščih, ki ga je vlada
               dala pod temo, da je to tehnični zakon, na en način tudi sprejmemo oziroma v tem
               drugem branju dokončamo in s tem bomo dejansko pokazali, da smo zmožni in da smo
               zreli prebroditi vse te dileme, ki so. Ker dejansko je in verjetno se vsi dobro
               zavedamo, da težko, da bomo poslanci napisali novo zgodovino ali imeli možnost
               prebrati še kakšno neprebrano čtivo tukaj, kjer prostor ni za to.</p>
               <p>Mi smo pač tukaj, da obravnavamo ta zakon o vojnih grobiščih, da predlagamo
               amandmaje, da na te amandmaje damo konstruktivne predloge in pripombe, ker zavedajte
               se, da vse te besede poslušajo tudi vsi tisti, ki so nas izvolili, pa koliko bodo
               moje besede dejansko izzvenele demagoško, verjemite mi, da neradi poslušajo, kako
               dolgo razpravljamo o grobiščih in tudi jaz imam mogoče slabo vest, da smo toliko
               pozornosti in toliko ur in minut namenili tej temi o in da temi sedanjost in
               prihodnosti in o tistem, kar dejansko vsakega posameznika v Sloveniji danes najbolj
               pesti, pa mogoče mnogo manj. Zato še enkrat pozivam, apeliram vse vas, da vendar
               pokažete toliko dobre volje in razpravljate o pričujočih amandmajih, pa imate potem
               možnost, da jih zavrnete oziroma da jih na nek način odobravate. Danes ne bomo
               zgodovine napisali na novo. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala vam. Vse prijavljene k replikam in razpravam bi pozval in vprašal, ali se
               odpovedujete razpravam in replikam? Potem dajem besedo kolegu Kelemini.</p>
            </sp>
            <sp who="SDZ3:KeleminaBranko">

               <speaker>BRANKO KELEMINA:</speaker>

               <p>Hvala lepa. Spoštovani! No, repliciral bi gospodu Kebriču, pa tudi gospe Danici
               Simšič, ker so me prej nekako izzvali s tem, ko pravijo, da poslanci za svoje besede,
               ki jih izrečejo v državnem zboru, morajo tudi sami odgovarjati in da ne potrebujejo
               advokatov in tako naprej. Se strinjam s tem, prav gotovo, ampak vseeno, kadar pa
               pretiravate in kadar resnično celo pretvarjate nekaj in potvarjate določene izjave in
               jih še bolj potencirate, kot so resnično bile mogoče izrečene, takrat pa se moram
               zavzeti za to, da tudi zaščitim svojega poslanskega kolega. Pa ne samo to. Vi ste
               dali tu zdaj neko obsodbo, posebno gospod Jakič, češ, kaj je to zdaj za
               socialdemokracijo in kaj socialdemokratska stranka zdaj tu izvaja, in tako naprej. Ne
               tako govoriti. Jaz nisem v socialdemokratsko stranko prišel zaradi tega, da bomo tu
               razpravljali o partizanih pa domobrancih, pa ne vem kaj še vse. Nisem zato prišel. In
               v nobenih naših dokumentih ne piše nič takega, da bi lahko mene odvrnili od tega, da
               bi prišel zaradi tega v socialdemokratsko stranko.</p>
               <p>Sicer je gospod Anderlič povedal, da ste se vi opredelili do totalitarnega
               komunističnega sistema. Zdaj ne vem, kako so se druge stranke: Združena lista,
               Ljudska stranka in tako naprej, pa me to tudi ne zanima. Vendar tu dejansko vsi
               poslanci razmišljamo vsak malo drugače. In ne zdaj še nekih strankarskih konotacij tu
               dodajati in še večjih sporov delati med strankami, te opcije, druge opcije in tako
               naprej. Ne tako delati! V takem primeru sem pa dolžan te stvari zagovarjati in ne
               želim, da pridemo do še hujših sporov, kot so že bili v zgodovini narejeni. Če nismo
               sposobni se zdaj pri tej zavesti in pri poznavanju vse te zgodovine in vsega tega,
               kar se je zgodilo okoli nas, biti bolj pragmatični ali pa preseči vse te slabosti, ki
               so se nekoč zgodile, potem ne vem, potem skoraj nima smisla, da sploh - najbolje, da
               vzamemo potem puške pa se začnemo streljati med sabo, ali kaj, jaz ne razumem več teh
               stvari. Je pa dejstvo, da je pač zgodovina velikokrat potvarjena oziroma zgodovino so
               pisali tudi, kaj vem, zgodovino je pisalo komunistično zgodovinopisje, ga je pisalo
               domobransko zgodovinopisje, pa še druga zgodovinopisja so se zgodila; naša stvar pa
               je, ali bomo te stvari prebrali, iz vseh kontekstov nekaj vzeli pa razmišljali v
               sebi, kako in kaj, ali bomo pa vzeli samo enostransko in pač enostransko te stvari
               zagovarjali. To je naša stvar.</p>
               <p>Skratka, ne želim, da s temi stvarmi zdaj obračunavamo na tak način, strankarsko med
               sabo, je pa veliko vprašanje, ki se mi vedno postavlja, ali je - recimo - po vojni ta
               obračun, ki se je zgodil, resnično bil potreben v takšnem obsegu, kot se je zgodil.
               Tukaj se mi vedno postavlja vprašanje, in to zmeraj obsojam. In se seveda s tem ne
               morem strinjati. Tako kot tudi nekateri drugi.</p>
               <p>Skratka, prosim pač, da ne pridemo še na to strankarsko nasprotovanje ali pa
               obračunavanje ravno pri tem vprašanju. Toliko samo. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala vam. Kolega Jakič ima besedo.</p>
            </sp>
            <sp who="SDZ3:JakičRoman">

               <speaker>ROMAN JAKIČ:</speaker>

               <p>Gospod podpredsednik, jaz bi najprej prosil, da seveda se držimo poslovnika.
               Poslovnik pa pove, točno govori, kaj so replike. Se pravi, popravek navedb.</p>
               <p>In zato bom seveda repliciral gospodu dr. Cukjatiju in pa gospodu Kelemini, ne samo
               seveda, da <q>"narod dokaze hrani"</q>, ampak hvala bogu je seveda v novejšem času tudi
               magnetogram na voljo in je ta dokaz izgovorjena beseda.</p>
               <p>Namreč, očitalo se mi je, da nisem razumel tistega, kar je dr. Cukjati rekel in
               potem sem razumel, da ni rekel tistega, kar je mislil oziroma tisto, kar je mislil,
               ni rekel in tako naprej.</p>
               <p>Poglejte, dr. Cukjati je v svojem izvajanju rekel, citiram: <q>"Ker še vedno kar naprej
               poslušamo diskvalifikacijo domobrancev s kolaboracionizmom in z njihovo zaprisego
               Hitlerju, naj to domobransko zaprisego tokrat preberem."</q> Prebral jo je dvakrat. In na
               koncu ugotovil, citiram: <q>"Domobranska zaprisega ni zaprisega Hitlerju, ampak svojim
               nadrejenim; obljublja sicer sodelovanje z nemško oboroženo silo, a končni cilj je,
               citiram, "</q>slovenska domovina kot del svobodne Evrope<q>". To je v zaprisegi."</q></p>
               <p>In seveda moja replika ni šla v vrednostno sodbo domobranstva, sploh se ga nisem
               dotaknil. Jaz sem seveda dr. Cukjatiju očital, da mu tako izvajanje ni v ponos in ne
               v ponos socialdemokratske stranke. Kajti svobodna Evropa; po Hitlerju, je seveda
               Evropa, očiščena Židov, Ciganov, homoseksualcev, hendikepiranih ljudi in tako naprej.
               In seveda tudi Slovencev, nenazadnje.</p>
               <p>In zato sem, gospod Kelemina, rekel, da ni v čast socialdemokratske stranke in bom
               seveda - mogoče sem neobjektiven - subjektiven. Zato bom - naslednji teden je
               sestanek v Luzernu predsednikov poslanskih skupin Parlamentarne skupščine Sveta
               Evrope in bom vašemu pandanu, se pravi predsednika konzervativne evropske skupine, se
               pravi, gospodu Van den Lindnu iz Nizozemske, dal prebrati tole in ga bom vprašal, kaj
               si on misli o tej izjavi kandidatke, socialdemokratske stranke, za članstvo v tej
               mednarodni internacionali.</p>
               <p>Zato, da ne bi bil jaz subjektiven, ampak da bi preveril ali moj kolega, gospod Van
               den Linden, enako misli kot jaz. In sicer, da zaprisega Hitlerju gre v smeri neke
               svobodne Evrope. Ne gre! Na žalost ne gre. To je moje mnenje. Ampak ga bom pa
               preveril in vam bom definitivno, gospod Kelemina, odgovor gospoda Van den Lindna - in
               drugim kolegom iz vaše poslanske skupine - prinesel nazaj. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Roman Jakič. Besedo za repliko dajem Leopoldu Grošlju.</p>
            </sp>
            <sp who="SDZ3:GrošeljLeopold">

               <speaker>LEOPOLD GROŠELJ:</speaker>

               <p>Hvala lepa, gospod predsedujoči. Moram replicirati dr. Bajuku.</p>
               <p>Sicer ugotavljam, da sva približno enakih let in da sva tudi vsaj po svoje, bi
               rekel, doživljala, če lahko tako rečem, tudi te strahote druge svetovne vojne, vendar
               pa imava lahko tudi vsak svoj pogled. Kot ste vi rekli, ljubezen do domovine, kot ste
               jo omenili, za svojega očeta, seveda lahko tako tudi sam rečem za svojega očeta, ki
               sem ga sicer izgubil že leta 1942, in tudi za svojo mamo, ki je delala aktivno in
               organizirano za NOB in imela to tudi priznano v dvojnem štetju, s tem da moram reči,
               da nikoli ni bila članica komunistične partije do svoje smrti izpred treh let. Seveda
               sem pa nanjo tudi ponosen, da je šla po svojega brata leta 1944 in ga iz nemške
               vojske pripeljala med partizane, ki pa je bil, žal,ubit od krogle domobranca. Enako
               ugotavljam tudi za svojega tasta, ki je padel 24. decembra leta 1944 na Slivni, in
               gospod Rokavec naj malo povpraša tudi svoje rojake, za katere pravi, da so slišali in
               čuli, ki je ravno tako padel od domače roke. In izhajajoč iz tega mislim, da imam vso
               moralno in drugo pravico, da lahko javno tudi rečem, da ne morem priznati da bi lahko
               domobrancem, kakršnokoli ljubezen so čutili, priznal domoljubnost. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala vam. Z ozirom na uro bom zdaj prekinil to točko dnevnega reda. Ker imamo pred
               sabo še replike kolega Drobniča, kolegice Potrata, kolega Cukjatija in pa Brenčiča,
               nato imamo razprave kolegov Soka, Danice Simšič, Brenčiča Stanislava in državnega
               sekratarja. Tega seveda ne spravimo pod streho do 13.00 ure, pa na vrsti so še
               replike, tudi replika dr. Bernika - razprava? <stage>(Razprava.)</stage> Hvala lepa za pojasnilo.
               Tako.</p>
               <p>Sejo bomo nadaljevali ob 14.30 uri s točko dnevnega reda <q>"Predlog za razpis
               posvetovalnega referenduma o vključevanju Republike Slovenije v zvezo Nato"</q>.</p>
               <p>Vse kolegice in kolege pozivam, da ste točno ob 14.30 uri v dvorani, ker imamo tu
               predsednika države, gospoda Kučana. Točko dnevnega reda, ki jo zdaj prekinjam, pa
               bomo nadaljevali po točki <q>"Nato"</q>.</p>
               <p>Hvala lepa za sodelovanje in dober tek!</p>
               <stage type="time">(Seja je bila prekinjena ob 13.00 uri. in se je nadaljevala ob 14.37 uri)</stage>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Spoštovane kolegice in kolegi!Najprej bomo ugotavljali navzočnost v dvorani, prosim,
               da pritisnete tipko <q>"kvorum"</q>. Lahko pri meni vzamete kartico ven, prosim. Ugotavljam
               navzočnost v dvorani, prosim, pritisnite tipko <q>"kvorum"</q>. Navzočih je 57 kolegic in
               kolegov, državni zbor Republike Slovenije je sklepčen.</p>
               <p>Preden preidemo na <title>DRUGO <q>"Č"</q> TOČKO DNEVNEGA REDA</title>,
                  mi dovolite povedati naslednje: kolegice in kolegi, gospod predsednik države,
               gospod predsednik vlade, na današnji dan pred desetimi leti je pred palačo
               Organizacije združenih narodov v New Yorku zavihrala slovenska zastava. S tem je bila
               po celi vrsti diplomatskih priznanj tudi na ta najbolj pomemben način potrjena
               mednarodnopravna subjektiviteta nove slovenske države, to je bil za novo Slovenijo
               velik trenutek, močno zasidran v spominu sedanjih in, verjamem, tudi bodoče
               generacije, zato mi dovolite, da v imenu državnega zbora čestitam vsem našim ljudem
               ob tem pomembnem jubileju.</p>
               <p>Prehajamo na predlog za razpis posvetovalnega referenduma o vključevanju Republike
               Slovenije v zvezo Nato, nekaj naših kolegov se je opravičilo za danes popoldan, tudi
               kolega dr. Slavko Gaber in kolega Zmago Jelinčič.</p>
               <p>Posebej med nami pozdravljam predsednika republike, gospoda Milana Kučana. Odzval se
               je na moje povabilo, da prisostvuje pri tej točki dnevnega reda. Predsednik republike
               je sam izrazil željo, da preda državnemu zboru Republike Slovenije svoje mnenje
               osebno. Preden bom povabil predsednika republike k besedi, bom prosil, da v imenu
               skupine poslancev nagovori državni zbor kolega Peter Levič. Prosim, imate besedo.
               Kolega Peter Levič je prvopodpisani iz skupine poslancev, ki je dala predlog za
               razpis posvetovalnega referenduma. Imate besedo.</p>
            </sp>
            <sp who="SDZ3:LevičPeter">

               <speaker>PETER LEVIČ:</speaker>

               <p>Spoštovani gospod predsednik Milan Kučan, spoštovani predsednik vlade Drnovšek, člani
               vlade, gospod predsednik, hvala za besedo.</p>
               <p>Spoštovani kolegice in kolegi. Leto 2002 je za Slovenijo pomembno leto, predvsem na
               področju mednarodnega sodelovanja. Slovenija uspešno zapira pogajalska poglavja in se
               približuje Evropski uniji, hkrati pa v Pragi pričakuje povabilo za vključevanje v
               zvezo Nato. O tej zgodovinski odločitvi smo v Stranki mladih Slovenije 22. marca leta
               2002 v državni zbor vložili predlog za razpis posvetovalnega referenduma o
               vključevanju Slovenije v zvezo Nato.</p>
               <p>Naj na kratko predstavim le nekaj argumentov, zakaj bi morali o tej izredno pomembni
               odločitvi še pred povabilom zveze Nato odločiti vsi državljani neposredno. Odločitev
               o vključitvi v zvezo Nato je zgodovinska, saj je povezana s številnimi odločitvami,
               tako vsebinskimi, političnimi kot finančnimi, ki bodo vplivala na življenje
               državljanov in njihove posledice bodo nedvomno daljše, kot so naši mandati.</p>
               <p>V Stranki mladih Slovenije menimo, da bi morali o vključitvi oziroma morebiti o
               nevključitvi Slovenije v zvezo Nato odločati vsi državljani neposredno. Vprašanje
               vključitve je zato kompleksno vprašanje, ki bo povzročilo številne spremembe, ne samo
               na področju obrambe, saj vemo, da zveza Nato že od same ustanovitve ni le obrambna
               zveza, ampak je tudi politična in gospodarska zveza. Nedvomno pa je najbolj znana kot
               vojaška zveza, in sicer po 5. členu severnoatlantske pogodbe, v kateri so si države
               članice obljubile vojaško pomoč, če bo katera izmed njih napadena. Kot politična
               zveza se je že v preambuli severnoatlantske pogodbe zavezala za varovanje svobode,
               skupne dediščine in civilizacije narodov, temelječ na načelih demokracije, osebne
               svobode in vladavine prava. Kot gospodarska zveza pa sodelovanje med državami
               članicami izhaja že iz tako imenovane Marshallove pomoči, ki je bila namenjena obnovi
               gospodarstva in infrastrukture po drugi svetovni vojni in temelji na tržnem
               gospodarstvu,ki spoštuje pravila konkurence. Glavni cilj ustanoviteljic na tem
               področju pa je spodbujanje stabilnosti in blaginje na severnoatlantskem področju.</p>
               <p>Kompleksnost vprašanja v zvezi Nato se kaže tudi v prilagajanju zveze novim
               varnostno-političnim razmeram v svetu, kot je bil padec železne zavese. V ospredju
               delovanja zveze Nato ni bila več vojaška kriza, ki jo je do takrat predstavljala
               Sovjetska zveza, ampak politična. Tako je bil leta 1991 posledično ustanovljen
               severnoatlantski partnerski svet, ki ga danes imenujemo Evroatlantski svet. V okviru
               omenjenega sveta so se države članice srečevale z novonastalimi demokracijami srednje
               in vzhodne Evrope. Na vojaškem področju pa se je zveza leta 1994 novonastali
               situaciji prilagodila z ustanovitvijo Partnerstvaza mir in s tem omogočila
               sodelovanje med državami članicami in novonastalimi demokracijami na vojaškem
               področju. V Partnerstvu za mir Slovenija sodeluje že od same ustanovitve, sodelovala
               je v humanitarnih akcijah <q>"Sunrise"</q> in <q>"Allied Harbour"</q> v Albaniji, v humanitarnih
               akcijah na Kosovu, v Bosni in Hercegovini in v Makedoniji.</p>
               <p>Zveza Nato je nove članice sprejela štirikrat. V 50. letih sta bili prvič sprejeti
               Grčija in Turčija, le nekaj let kasneje je bila sprejeta Nemčija, leta 1982 pa je
               polnopravna članica postala Španija. Leta 1999 pa so vstopile Češka, Madžarska in
               Poljska. Ključni kriterij za vstop v članstvo je spoštovanje temeljnih načel
               demokracije.</p>
               <p>Zaradi geopolitičnih sprememb v svetu smo se v Stranki mladih Slovenije odločili za
               predlog za razpis posvetovalnega predhodnega referenduma, se pravi, referendum pred
               povabilom zveze Nato, tako da se bodo lahko državljani odločali nepristransko in ne
               bodo pod vplivom povabila. Prepričani smo namreč, da se bodo državljani v primeru, da
               bo referendumpo povabilu, odločali o vključevanju Slovenije v zvezo Nato pod vplivom
               povabila in tako posledic, ki jih vključitev prinaša, v svoji odločitvi sploh ne bodo
               upoštevali.</p>
               <p>Če povzamem po najuglednejših avtoritetah za ustavno pravo: gospodu Francu Gradu,
               Igorju Kavčiču, Cirilu Ribičiču in Ivanu Kristanu, avtorji knjige Državna ureditev:
               <q>"Za posebej zahtevna vprašanja posvetovalni referendum ni le učinkovito sredstvo za
               testiranje javnega mnenja, temveč tudi za ugotavljanje smeri reševanja določenega
               vprašanja. Predstavniško telo s tem krepi svojo legitimnost, odločitev, ki je skladna
               z ljudsko voljo, pa je ugodneje sprejeta med ljudmi in s tem v praksi tudi bolj
               uresničljiva. Za razliko od referenduma z obvezno pravno močjo, kjer volivci začasno
               jemljejo mandat predstavniškemu telesu, da o posameznem vprašanju samostojno odloči,
               se to v primeru posvetovalnega referenduma ne zgodi. Parlament obdrži funkcijo
               samostojnega zakonodajalca, odločitev je povsem v rokah parlamenta, ki jo lahko
               sprejme v skladu ali pa v nasprotju z izraženim mnenjem volivcev. V drugem primeru se
               bo sicer izpostavil kritiki večine volivcev, njegova odločitev pa nikakor ne bo
               pravno vprašljiva."</q></p>
               <p>Deloma je predlogov za posvetovalni referendum vključevanje Slovenije v zvezo Nato
               botrovalo tudi to, da se stališče politične elite razlikuje od stališča slovenskih
               državljanov, katerih mnenje je vse bolj deljeno oziroma vse bolj nasprotujejo
               vključevanju Slovenije v zvezo Nato. Ta problem je razviden iz zadnjih javnomnenjskih
               raziskav, po katerih podpora vključitvi Slovenije v zvezo Nato pada. Od leta 1997, ko
               je meseca februarja 85% vprašanih podpiralo vključitev v Zvezo Nato, 21% ljudi je
               temu nasprotovalo, 20% pa je bilo neodločenih; leta 2002 meseca februarja pa so bile
               te številke že precej drugačne. 45% vprašanih je podpiralo vključitev Slovenije v
               zvezo nato, 36% je temu nasprotovalo, 19% pa je bilo neodločenih. V primeru povabila
               na novembrskem vrhunskem srečanju Zveze nato pa bo treba odločitev sprejeti hitro,
               mogoče še v tem letu.</p>
               <p>Državni zbor je izvoljen s strani volivce, državljanov in njegova naloga je, da
               njihova mnenja v svojih odločitvah tudi zastopa. Če pa se stališča poslancev v
               državnem zboru razlikujejo od mnenja državljanov, pa ljudstvu predstavijo argumente,
               zakaj imajo drugačna stališča in jih poskušajo s stvarnimi argumenti prepričati,
               kakšne so prednosti in čemu se bo morala Slovenija odpovedati v primeru vključitve
               oziroma nevključitve Republike Slovenije v zvezo Nato.</p>
               <p>S predlogom za razpis posvetovalnega referenduma o vključevanju Slovenije v zvezo
               Nato želimo v Stranki mladih Slovenije odpraviti tudi enega izmed dveh razlogov, ki
               jih pogajalci vlade navajajo, zakaj se lahko zgodi, da do povabila v Pragi ne bo
               prišlo.</p>
               <p>Prvi razlog je povišanje odstotka bruto družbenega proizvoda, ki ga Slovenija
               namenja za obrambo, povišanje teh sredstev je bilo že načrtovano.</p>
               <p>Kot drugi razlog pa pogajalci navajajo prenizko podporo Natu med slovenskimi
               državljani, saj bi se zveza Nato s članico, katere javno mnenje o zvezi je tako
               deljeno kot v Sloveniji, prej oslabilo.</p>
               <p>Z izvedenim posvetovalnim referendumom konec junija bi zvezi Nato poslali jasen
               impulz, ali Slovenija podpira to mednarodno povezavo ali ne. Slovenija bo z
               referendumskim odločanjem pred povabilom zveze Nato pokazalo bistveno večjo resnost
               in višjo stopnjo demokratičnosti. Kot sem že povedal, je to tako pomembno zgodovinsko
               vprašanje, ki je širšega pomena za vse državljane, in z razpisom referenduma pred
               povabilom, ki bo zagotovil nepristransko odločanje, bo državni zbor, ki je drugače
               nosilec te odločitve, nedvomno okrepil svojo legitimnost, saj bo odločitev skladna z
               ljudsko voljo, hkrati pa bo odločitev ugodneje sprejeta med ljudmi oziroma ji v
               prihodnosti ne bodo nasprotovali.</p>
               <p>Z razpisanim predlogom posvetovalnega referenduma bodo k sprejeti odločitvi s strani
               sodržavljanov neposredno moralno zavezane tudi vse politične stranke.</p>
               <p>Stanka mladih Slovenije se je odločila za predlog za razpis predhodnega
               posvetovalnega referenduma, saj tako državljani ne bodo pod pritiskom morebitnega
               povabila v Prago. Nepristranost in objektivnost odločitve vključevanja Slovenije v
               zvezo Nato bomo dosegli tudi tako, da referendum ne bo razpisan skupaj z lokalnimi,
               ali predsedniškimi, ali z referendumom za Evropsko unijo, ampak samostojno, saj lahko
               le tako zagotovimo, da odločitve o raznih stvareh ne bodo vplivale ena na drugo.</p>
               <p>17. aprila je na okrogli mizi dr. Miro Cerar dejal, da je referendum v tej situaciji
               bipolarnega mnenja o članstvu nujen, saj bi tako dal vladi in oblasti legitimnost.
               Kdaj pripraviti referendum pa je po njegovem mnenju politično vprašanje, o katerem bo
               odločal nosilec politične moči v Sloveniji.</p>
               <p>Zato se v Stranki mladih Slovenije sprašujemo, drage kolegice in kolegi, ali bo
               beseda demokracija v Sloveniji le fraza in je njenim državljanom pomembna le pred
               volitvami. V Stranki mladih smo prepričani, če bi bile državno zborske volitve letos,
               bi vsi kričali, kako pomemben je glas ljudstva in da morajo o tem čim prej odločiti
               vsi državljani in neposredno.</p>
               <p>No, pa še nekaj bi rad dodal, naš predlog za razpis posvetovalnega referenduma smo
               vložili 22. marca. Uvrščen je bil na 14. redno sejo in je bil zaradi preobilice dela
               prestavljen na naslednjo, 19. izredno sejo kot prioritetna točka. Vendar je bil spet
               prestavljen. Danes ga bomo po dveh mesecih končno obravnavali.</p>
               <p>Tukaj gre za očitno zlorabo poslovniških določil, saj predlog za razpis
               posvetovalnega referenduma ni le ena izmed točk dnevnega reda, ki se lahko prenaša z
               ene seje na drugo, ampak se neposredno dotika zgodovinske odločitve, ki se tiče vseh
               državljank in državljanov neposredno.</p>
               <p>Drage kolegice in kolegi, opozoril bi vas, da danes odločamo o jasno postavljenem,
               konkretnem vprašanju: ali bomo razpisali referendum ali ne? Po zadnjih javno
               mnenjskih raziskavah je 70 procentov vprašanih podprlo prehodni posvetovalni
               referendum in bi se ga, če bi bil razpisan jutri, tudi udeležilo. Poslanci SMS se
               sprašujemo in tudi vas sprašujemo, ali mnenje ljudstva še kaj velja. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala vam, kolega Levič. Predstavil ste stališča skupine poslancev, katerih
               prvopodpisani ste. Gospod predsednik, še enkrat vas pozdravljam v državnem zboru in
               vam dajem besedo. Prosim.</p>
            </sp>
            <sp who="SDZ3:KučanMilan">

               <speaker>MILAN KUČAN:</speaker>

               <p>Spoštovani predsednik državnega zbora, spoštovani predsednik vlade, spoštovane gospe
               poslanke in spoštovani gospodje poslanci.</p>
               <p>Z veseljem sem se odzval povabilu predsednika državnega zbora, naj se udeležim
               današnje seje. Razpravo o vključevanju Slovenije v evroantlatnsko zavezništvo in
               referendum štejem za zelo pomembno. Državni zbor želim tudi sam seznaniti s svojim
               stališčem do vstopa Slovenije v Nato in do referenduma o tem pomembnem dejanju za
               prihodnost naše države.</p>
               <p>O tem sem 16. januarja letos prav v teh prostorih govoril že na javni predstavitvi
               mnenj o Natu in o vstopu Slovenije.</p>
               <p>Zato znova rečem: za varno in uspešno prihodnost Slovenije, za prihodnost njene
               nacionalne identitete, za njen stabilen položaj v mednarodni skupnosti, za njeno
               odprtost k svetovnim, materialnim in duhovnim tokovom, za njeno aktivno vključenost v
               svetovna dogajanja, za možnost, da prevzame svoj del odgovornosti za razmere v svetu
               in za njegovo prihodnost; ali če rečem preprosteje, za to, da bi živeli varno in
               ustvarjali v miru, je vstop v Nato, in seveda v Evropsko unijo, za nas, po mojem
               trdnem prepričanju, v sedanjih razmerah edina primerna in koristna izbira.</p>
               <p>Mogoč je prigovor, da je to še najmanj slaba izbira, vendar idealnih ni, ker tudi
               svet ni idealen. In ni narejen po meri naših želja. Gospodarsko, predvsem kapitalsko
               in informacijsko, je globaliziran, vendar je hkrati tudi razdeljen in poln nasprotij.
               V novo tisočletje nas je svet pospremil z vsemi dilemami in vsemi velikimi vprašanji
               prejšnjega stoletja, ne da bi nanje že imeli tudi odgovore. Zdaj jih iščemo vsak zase
               invsi skupaj za človeštvo. Ni mogoče priti do dobrih, zanesljivih odgovorov, če jih
               iščemo mimo premišljanja o realni podobi Evropi in o realni podobi sveta in o njuni
               mogoči prihodnosti. Svet je povezan in močno soodvisen v dobrem in, žal, tudi zlem.
               Zatekanje v iluzijo o izoliranem, varnem in mirnem otoku sredi viharnega sveta bi
               bilo neodgovorno do državljanov in njihove varnosti in miru. Zagotavljanje teh dveh
               dobrin; zavarovanje varnega življenja in ustvarjanja blaginje v miru z ustrezno
               obrambo države,je temeljna dolžnost upravljavcev sleherne demokratične države. Ti so
               dolžni poznati in razumeti svet in svoje videnje sveta in svoja dejanja, ki so v njem
               utemeljena, posredovati državljanom in z njimi ustvarjati zavezništvo in podporo za
               ta dejanja.</p>
               <p>Svet je danes razdeljen. Na eni strani so ljudje, socialne skupine, narodi, države,
               ki v takšnem svetu že živijo svojo prihodnost, tudi Slovenija, na drugi strani so
               ljudje, socialne skupine, narodi, države, skoraj celi kontinenti, ki so potisnjeni na
               socialno, gospodarsko in tehnološko obrobje brez možnosti, da so soudeleženi v
               akumuliranem bogastvu in znanju človeštva, brez priložnosti in z negotovo
               prihodnostjo. Takšne razmere, ki se ne bodo spremenile same od sebe, so plodna tla za
               radikalna dejanja brezupa, za fundamentalizme, za terorizem in tudi vse vrste
               organiziranega mednarodnega kriminala. Ljudje pa se niso pripravljeni sprijazniti z
               življenjem na obrobju in se takšni usodi upirajo.</p>
               <p>Svet je razpet med mirom in nevarnosti nenehnih spopadov. Ti v svojem bistvu niso
               vojne med kulturami, verami, civilizacijami, temveč spopadi za preživetje, za pravico
               do lastnega načina življenja in do prihodnosti. So pa priložnost tudi za razraščanje
               ideološkega populizma, ksenofobije in rasizma ali tudi povsem kriminalnih namenov, ko
               se hudodelci lahko polastijo kemičnega, biološkega in atomskega orožja in z njegovo
               uporabo povzročijo humanitarne in ekološke katastrofe globalnih razsežnosti. Ti
               spopadi so samo na prvi pogled lokalni ali regionalni. V resnici prej ali slej
               prizadenejo ves svet. Tudi nas. Nič več se ne zgodi samo enim, ker je ves svet tesno
               povezan, usoda vsakogar je postala usoda vseh. Balkan, Afganistan, Bližnji vzhod in
               druga nestabilna območja so tudi naš problem. Ilegalna migracije, trgovina z drogami,
               orožjem, belim blagom, človeškimi organi so tudi naš problem. Eno in drugo posredno
               ali celo neposredno vpliva tudi na našo varnost.</p>
               <p>Evroatlantski prostor postaja gospodarsko, politično in vrednostno enotno območje z
               vsemi različnostmi, ki so se uveljavile skozi čas. Te ohranjajo svojo identiteto,
               vključno z nami Slovenci, a iščejo poti, da bi o vprašanjih skupne prihodnosti in o
               vitalnih vprašanjih sveta bili sposobni govoriti v skupnem jezikom; da bi bila Evropi
               mogoča v svetovnem dialogu aktivna in odgovorna vloga enega od središč razvoja
               človeške civilizacije. Da bi se uveljavila v tem dialogu kot posebna, politična,
               socialna in duhovna entiteta. Takšno svojo ambicijo lahko Evropa opira na svojo
               izkušnjo in na to, kar je pozitivnega dosegla v prelomu stoletja. Postaja območje, ki
               ob vseh zgodovinskih in drugih navzkrižjih vendar uspešno ohranja mir, spodbuja
               enakopravne in plodne odnose med državami, odpravlja posledice nekdanjih političnih
               delitev, ustvarja skupen gospodarski prostor, razvija tehnologije 21. stoletja, dviga
               kvaliteto življenja in ima prihodnost. V ta prostor zdaj z velikimi koraki vstopa
               tudi Rusija z vsemi svojimi posebnostmi in izzivi. Vendar številnih prednosti
               življenja v tem prostoru ne more biti deležen, kdor ne prevzema tudi svojega dela
               odgovornosti za dobro tega prostora.</p>
               <p>Nato in Evropska unija sta komplementarni organizaciji tega območja za udejanjanje
               takšne vloge Evrope, tudi v skrbi za njeno obrambo in varnost. Vsako novo varnostno
               dejanje Evropske unije, od zunanjepolitičnih do policijskih in vojaških, je in bo
               zmeraj del evroatlantske obrambne in varnostne politike. Ko bo Evropska unija
               razbremenjevala Severno Ameriko odgovornosti za varno in mirno Evropo, ki ji jo je s
               svojim neodgovornim ravnanjem, z vojnami naložilav prejšnjem stoletju večkrat, bo
               postajala hkrati čedalje močnejši prostor oziroma čedalje močnejši steber
               evroatlantskega zavezništva. Zato izbira ni Evropska unija ali Nato, nekje v
               prihodnosti je gotovo njuno več kot zgolj formalno stičišče. Toda odločamo se zdaj.
               Izbira je za nas zato ali oboje ali zapiranje vase na robu nestabilne regije,
               življenje v umišljenem svetu miru in iluziji nikakršnih ogrožanj. Odločamo se, da bi
               kar najbolje zavarovali življenje in dostojanstvo slehernega človeka, da bi
               zavarovali njegovo svobodno pripadanje nacionalnemu, verskemu ali drugemu občestvu,
               pravico do različnosti, strpnost in solidarnost, odprtost do drugih in drugačnih,
               pravno in socialno varnost, svobodni trg. To je lahko skupni imenovalec vrednot, ki
               jih morajosprejeti in zato tudi varovati vse človeštvo in vse njegove velike
               civilizacije. So lahko vrednostni temelj skupne etike, ki jo zahtevajo upravljanje
               svobodnega sveta in enakopravni in odgovorni odnosi v mednarodni skupnosti. V bistvu
               so to tiste vrednote zaradi katerih sta se pred desetletji na ruševinah druge
               svetovne vojne in ob zavedanju nevarnosti hladne vojne rodili zamisli o evropskih
               gospodarskih skupnostih in okrepitvi evroatlantskega zavezništva. Poznavajoč vse to,
               spoštovane poslanke in poslanci, sem za vstop Slovenije v Evropsko unijo in Nato,
               prepričan, da je to dober in varen prostor za našo državo. Toda zavedam se, da naše
               življenje pod okriljem tega prostora ob vseh prednostih in koristih prinaša tudi
               odgovornosti.</p>
               <p>Spoštovane poslanke in spoštovani poslanci! O čem se torej odločamo, ko se odločamo
               za vključitev v Nato? Odločamo se o miru; za aktivno vlogo v evroatlantskem
               zavezništvu se odločamo zaradi miru. Ne odločamo se zanj zaradi vojne, mi ne želimo
               vojne, kot je nismo nikoli želeli.Tudi Nato se danes ne pripravlja za to, da bo vodil
               osvajalne vojne po bojiščih sveta, ampak da zagotovi mir in varnost za vse tiste
               narode in države, ki pristajajo na skupne temeljne vrednote, ki omogočajo strpno in
               mirno sožitje človeštva. Nato se je spremenil in se še spreminja. Prilagaja se
               spremenjenim razmeram v svetu. Ni več grozeča pest, pač pa je ponujena roka
               sodelovanja v obrambi teh skupnih temeljnih vrednot. Po nedavnem sporazumu o posebnih
               načinih sodelovanja Nata z Rusijo o tem ne more biti več dvoma.</p>
               <p>Bil sem med tistimi, ki so morali na sebe vzeti odločitev, ali bomo odgovorili z
               orožjem na vojno, ki nam jo je junija 1991 vsilila jugoslovanska armada, da bi
               obranili našo plebiscitno odločitev o samostojni Sloveniji. Bil sem med tistimi, ki
               so se kasneje pogajali o miru. Ne želim, da bi kdorkoli, pripadnik kateregakoli
               prihodnjega rodu Slovencev bil še kdaj v položaju, da bi se moral odločati o vojni in
               miru.</p>
               <p>Dobro je znano, da je pot do miru dolga in da je najdaljša pot tista, ki vodi do miru
               prek vojne. Zato smo dolžni zdaj storiti vse, da ne pride do vojne, da ne bosta znova
               ogrožena naša varnost in mir, da nam ju ne bo treba braniti. O tem se odločamo, ko se
               odločamo o našem članstvu v Natu. Današnji Nato ni Nato iz časov hladne vojne. Tudi
               ne mi Slovenci. Svet ne živi več v razmerah hladne vojne. Našo varnost in mir
               ogrožajo druge nevarnosti. Te nevarnosti pa ne upoštevajo meje držav, ne upoštevajo
               mednarodnih pravil, ne upoštevajo nevtralnosti držav. Ta in druga dejstva nas silijo,
               da razmišljamo o tem, kako se je mogoče zoper te sodobne nevarnosti, ki ogrožajo
               globalno varnost in mir in s tem tudi življenje na planetu sploh, uspešno braniti.</p>
               <p>Učinkovito obrambo zagotavlja danes samo sistem kolektivne obrambe v sistemu
               kolektivne varnosti. Ta je zgrajen na prepričanju, da je mir nedeljiv. V tem sistemu
               ni mogoče pričakovati, da bodo drugi branili naš mir in našo varnost, sami pa ne bi
               bili pripravljeni ničesar storiti za njihovo obrambo in za skupno varnost. Nacionalni
               egoizmi s sistemom kolektivne obrambe niso združljivi. Solidarnost - pač. Ta je
               temeljno načelo zavezništva. Individualna obramba pred sodobnimi nevarnostmi ni
               učinkovita, če je sploh mogoče, in vrh vsega je veliko dražji, kot je aktivna
               udeležba v kolektivni obrambi in zavezništvu.</p>
               <p>Ko se odločamo za članstvo v Natu, se odločamo o zavezništvih. Naša izkušnja govori
               tudi o tem, da smo Slovenci uspešno zavarovali svojo svobodo in svoj obstoj takrat,
               kadar smo se borili v demokratičnih zavezništvih. Tako je bilo ob razpadu
               Avstro-Ogrske, tako je bilo v drugi svetovni vojni, tako je bilo v boju za slovensko
               samostojno državo in tako je danes v prizadevanjih za ohranitev miru na Balkanu in za
               zatrtje mednarodnega terorizma. Dejal sem že, da se za Nato odločamo zaradi miru, da
               si zagotovimo mir in varnost. Prav zato je dobro vedeti tudi to, da bi v primeru, če
               bi kogarkoli kdaj v prihodnje zamikalo, da bi ogrožal naš mir in varnost ali želel
               poravnati z nami kakšne stare račune, moral računati, da je Slovenija del
               demokratičnega evroatlantskega zavezništva - da ima potemtakem opraviti s celotnim
               zavezništvom, in ne le z razmeroma majhno in ranljivo Slovenijo. Vse to so koristi,
               ki jih bomo imeli v članstvu v Natu, če že in tako radi govorimo o koristih.</p>
               <p>Poznam pregovor, da se Slovenija z vključitvijo v Nato izpostavlja nevarnosti, da bo
               postala tarča mednarodnega terorizma. Kot da ni že sedaj in kot da k nam ne pljuskajo
               trgovina z mamili, katere žrtve so naši otroci, in drugi valovi mednarodnega
               organiziranega kriminala, iz katerih se napaja terorizem in predvsem, kot da samo
               pozabili, kje vse so naši slovenski ljudje že branili mir in temeljne vrednote
               demokracije, ko so bile te ogrožene. Branili so jih na bojiščih II. svetovne vojne po
               vsej Evropi v vojaških enotah narodnoosvobodilne vojske, ki so jih ustanavljali
               Slovenci, nasilno mobilizirani v okupatorske vojske, ko so se potem zatekli v
               prostovoljna ujetništva. Borili so se kot del zavezniških armad proti okupatorjem
               svoje domovine. Slovenci so se borili v prekomorskih brigadah, brigadah
               ustanovljenih, v nekdanji Sovjetski zvezi, in drugod, v uniformah zavezniških vojska,
               da so po bojnih poteh končali vojno na slovenskih tleh in z našo osvoboditvijo. Da ne
               govorim o tem, kje vse daleč od svojih domovin so se borili Poljaki, Čehi, Američani,
               Rusi, Britanci, Francozi in drugi zavezniki, preden je bil zlomljen nacifašizem. Na
               vseh frontah se je takrat v zavezništvu branila svoboda in demokracija, naša in
               skupna. Dolžni smo storiti vse, da se to ne bi nikoli več ponovilo.</p>
               <p>Spoštovane poslanke, spoštovani poslanci! Odločitev o vstopu Slovenije v Nato mnoge
               državljanke in državljani utemeljeno doživljajo kot zelo pomembno in želijo pri tem
               sodelovati. Zato je bila že doslej razprava o tem zelo koristna. Govori tudi o tem,
               da je del državljanov v dvomih, ali naj Slovenija sploh vstopi v Nato in precej je
               tudi zadržanosti do doslej razgrnjenih argumentov v prid našemu vstopu. Zato bodo še
               potrebna temeljita, jasna, natančna in odgovorna pojasnila pristojnih za obrambo,
               varnost in prihodnost naše države. Tako je dobro in je prav. Demokracija ni samo
               pravica do glasu na demokratičnih volitvah, je tudi pravica do sodelovanja pri
               velikih odločitvah. In je zato pravica do razpravljanja o vseh pomembnih vprašanjih
               države, ne da bi izražena vprašanja ali mnenja dobila ideološka ali celo
               osebnostneetikete. Demokracija je tudi kultura. Ljudje imajo pravico misliti drugače.
               Dolžni smo jim prisluhniti, dolžni argumentu postaviti nasproti argument, svoj
               argument. Dolžni smo se truditi za zaupanje ljudi in za zavezništvo z njimi, kot o
               plebiscitu leta 1990 in kot v vojni za Slovenijo in mirovnih pogajanjih. Takrat je
               bila dragocena podpora slehernega človeka. Tako je tudi danes.</p>
               <p>Demokratična, vsebinska razprava, torej ne o ljudeh, ki kaj rečejo, temveč o
               stvareh, ki jih izrečejo, je prvi pogoj za odgovorno, tudi referendumsko odločanje,
               ki nas še čaka v izbiri: Slovenija da ali ne v Natu. Razumljivo je, da Nato želi
               vedeti, ali bi Slovenija sprejela morebitno povabilo. Slovenija pa se o povabilu ne
               more izreči, dokler ne bo uradno obveščena, da ga bo dobila. Navidezna zagata je
               rešljiva. Obstajajo uradne ustanove v Sloveniji in v Natu, ki se lahko sporazumejo,
               kdaj bo Slovenija morala jasno in po demokratični poti, za kakršno se bo pač sama
               odločila, povedati, ali bo sprejela povabilo. O tem je zdaj že realno razmišljati. V
               Reykjaviku je bila nedavno sprejeta politična odločitev o širitvi Nata. Še bolj
               realno pa bo to, ko bomo imeli doma zase, zanesljivo in prepričljivo oceno, da
               izpolnjujemo vsa merila za članstvo v Natu in za naš efektiven prispevek k okrepitvi
               obrambne sposobnosti zavezništva, da torej utemeljeno pričakujemo povabilo.</p>
               <p>Naša vlada razpolaga z vsemi potrebnimi informacijami in analizami za to odločitev.
               Gotovo vas bo z njimi seznanil predsednik vlade dr. Drnovšek. Imel je stike z
               vodilnimi ljudmi najvplivnejših držav v zavezništvu. Njegov predlog, kdaj izpeljati
               referendum, bo zato najbolj verodostojen.</p>
               <p>Odločili boste, gospe in gospodje poslanci, vi. Moje stališče je, da gre za tako
               pomembno odločitev o prihodnosti Slovenije, da je prav, da se o njej izrečejo
               državljanke in državljani na referendumu. Tudi zaradi tega, da se odgovorno preveri
               skladnost ukrepanja upravljavcev države z voljo ljudi. Tudi in predvsem z vidika
               skladnosti njihovih pričakovanj o plebiscitu 1990. leta, da bo Slovenija država, ki
               bo svojim državljanom zagotavljala med drugim tudi mirno in varno življenje in
               spoštovanje temeljnih vrednot, ki imajo v svojem izhodišču spoštovanje dostojanstvo
               človeka in njegovega življenja ter pravno in socialno varnost.</p>
               <p>Spoštovane poslanke, spoštovani poslanci! Po dobrih desetih letih samostojne
               slovenske države smo pred pomembno odločitvijo. Tedaj nam je uspelo, ker je politika
               izražala voljo ljudi in je delovala demokratično. Plebiscit za samostojno Slovenijo
               je bil plebiscit za prihodnost, ki se danes ustvarja v evroatlantskem zavezništvu, v
               Natu in v Evropski uniji. Zato je to tudi naš življenjski prostor.</p>
               <p>Sam zaupam v modrost naših sodržavljank in sodržavljanov. Trdno sem prepričan, da bo
               po končani razpravi v Sloveniji prevladal trezen, racionalen in argumentiran
               pozitiven premislek o sodelovanju Slovenije v evroatlantskem zavezništvu. Upravljavci
               države za takšen izid prvi nosimo odgovornost. Pomembno je, da zdaj državni zbor in v
               njem zastopane parlamentarne stranke potrdijo svojo privrženost in podporo usmeritvi
               Slovenije v evroatlantske povezave, v Evropsko unijo in Nato. To bo nadvse močna
               spodbuda za doseganje čim večjega soglasja v družbi o tej pomembni odločitvi in v
               našem kasnejšem verodostojnem življenju v tem demokratičnem zavezništvu. Hvala lepa.
               <stage>/Aplavz./</stage></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik, za vaše mnenje in za pripravljenost, da ste svoje
               mnenje tudi osebno sporočili državnemu zboru. Prijazno ste me prosili, če lahko
               obvestim kolegice in kolege, da bi radi spremljali razpravo vse do 18.00 ure, ko vas
               potem druge državniške obveznosti vabijo. Mislim, da imate večerjo s predsednikom
               Kazahstana.</p>
               <p>Predlog za razpis referenduma in informacijo vlade je obravnaval odbor za zunanjo
               politiko. Predsednika odbora, kolega Kacina, vabim, da poda mnenje delovnega telesa.
               Prosim, imate besedo, kolega Kacin.</p>
            </sp>
            <sp who="SDZ3:KacinJelko">

               <speaker>JELKO KACIN:</speaker>

               <p>Spoštovani gospod predsednik države, gospod predsednik vlade, gospod predsednik
               državnega zbora, člani vlade, kolegice in kolegi, spoštovani predlagatelji!
               Mednarodna varnost ni zgolj seštevek nacionalnih varnosti, ampak pomeni tudi
               opredeljevanje za ustrezne vrednote v odnosih med državami. S članstvom v Natu, kakor
               tudi drugih mednarodnih organizacijah, Slovenija uresničuje svoje temeljne
               zunanjepolitične cilje in interese. Članstvo predstavlja možnost uresničevanja
               slovenske globalne politike, je v funkciji krepitve mednarodnega položaja Slovenije
               in uveljavljanja nacionalnih interesov. V luči teh spoznanj je odbor za zunanjo
               politiko v zadnjih tednih kar trikrat razpravljal o zvezi Nato, o približevanju,
               vključevanju in predlaganem referendumu.</p>
               <p>Odbor za zunanjo politiko je na svoji 53. seji, ki je bila 11. aprila letos, na
               podlagi pisnega predloga člana odbora Jožefa Jerovška obravnaval točko dnevnega reda
               <q>"priprave za vključitev Slovenije v Nato, politični in varnostni strateški pomen
               vključitve v Nato"</q>. Predlagatelj je predstavil razloge za obravnavo omenjene
               tematike. Poudaril je, da je naloga odbora in vseh politikov, da se odzovejo na potek
               priprav za sprejem Republike Slovenije v zvezo Nato in javnosti pojasnijo politični,
               varnostni in strateški pomen članstva v zvezi Nato za našo državo. Citiral je izjavo
               ministra za obrambo dr. Antona Grizolda, da je skrajni čas, da se vlada, parlament in
               civilna družba zavedo resnosti vprašanja in se jasno opredelijo glede članstva v
               zvezi Nato. Minister za zunanje zadeve dr. Dimitrij Rupel je člane odbora seznanil s
               potekom predstavitve zaključne faze tretjega kroga izvajanja akcijskega načrta za
               članstvo in o pripravljenosti Republike Slovenije na članstvo v zvezi Nato v okviru
               pravkar končanega zasedanja severnoatlantskega sveta zveze Nato v Bruslju, ki sta se
               ga udeležila skupaj z ministrom za obrambo. Dejal je, da je Slovenija bila pri
               sogovornikih ocenjena kot kredibilna kandidatka, ki je dosegla velik napredek pri
               izvajanju akcijskega načrta in ki je aktivno prispevala k urejanju razmer na področju
               jugovzhodne Evrope. Hkrati pa bo na nekaterih področjih morala še intezivirati svoje
               dejavnosti. Pojasnil je, da so sogovorniki v Bruslju najpogosteje izpostavili
               vprašanje o razlogih za padec podpore javnega mnenja o vključitvi Slovenije v zvezo
               Nato, deležu bruto domačega proizvoda, ki ga je Slovenija pripravljena nameniti
               področju obrambe, ter vprašanjem morebitnega razpisa referenduma o vstopu Slovenije v
               zvezo Nato.</p>
               <p>Poleg omenjenih vprašanj pa so sogovornike zanimala tudi vprašanja s področja
               odnosov z republiko Hrvaško, v zvezi s slovenskimi prizadevanji pri razvoju dogodkov
               v Zvezni republiki Jugoslaviji, poteku lastninjenja, denacionalizacije, sprejemu
               zakonodaje na področju reforme javne uprave, nadzoru nad izvozom orožja, razvoju na
               področju varnosti, ustanovitvi urada za varstvo tajnih podatkov ter tudi, kdaj bo
               sprejet zakon o obrambi, ki omogoča sodelovanje slovenskih sil v operacijah, na
               podlagi petega člena washingtonske pogodbe.</p>
               <p>Minister za obrambo je uvodoma predstavil načrte in dokumente na področju varnosti
               in obrambe. Izpostavil je štiri opcije zagotavljanja varnosti - vzpostavitev lastne
               vojske z izgradnjo lastnega racionalnega obrambnega sistema in vključitvijo v sistem
               kolektivne varnosti organizacije združenih narodov, sklenitev dvostranskih sporazumov
               za pridobitev varnostnih garancij, pridobitev statusa nevtralnosti in vključitevv
               evropske oziroma evroatlantske varnostne, politične in ekonomske povezave. Menil je,
               da je zadnja opcija v danem trenutku in v bližnji prihodnosti za Slovenijo optimalna.</p>
               <p>V zvezi z v javnosti večkrat izpostavljenim vprašanjem stroškov vključevanja naše
               države v zvezo Nato je povedal, da se v javnosti navajajo le približne ocene
               navedenih stroškov in da predpostavke ne temeljijo na konkretnih študijah. To pa, kot
               je menil, predvsem zaradi pomanjkanja domačih strokovnjakov, ki bi lahko izdelali
               ustrezno metodologijo za izračun tovrstnih stroškov, izdelave analiz pri ustreznih
               mednarodnih inštitutih pa so zelo drage.</p>
               <p>Posebej je opozoril na to, da z vprašanjem vstopa v zvezo Nato ni povezano le
               vprašanje, koliko bomo v skupni proračun prispevali, ampak tudi, koliko bomo iz njega
               prejeli, ter navedel primer Češke, ki je iz skupnega proračuna zveze Nato v lanskem
               letu prejela okoli 90 milijonov dolarjev. Vprašanje slovenskega prispevka v skupni
               proračun zveze bo tako v prvi vrsti vprašanje sposobnosti pogajalcev po prejemu
               vabila v članstvo. Menil je tudi, da mora seznanjanje slovenske javnosti s procesom
               vključevanja Slovenije v zvezo Nato še naprej potekati na način, da bo javnost
               prejemala konkretne, celovite in promptne informacije. Agresivna medijska kampanja z
               navajanjem stališč zgolj za vstop Slovenije v Nato bi bila v danem trenutku, kot je
               dejal, kontraproduktivna.</p>
               <p>Predsednik odbora je poudaril, da se morajo politične stranke opredeliti, ali je
               primerno zunanjepolitične strateške prioritete, ki so vsebovane tudi v skupni izjavi
               o podpori slovenskemu vključevanju v zvezo Nato, ki so ga leta 1997 podpisale vse
               parlamentarne stranke, uporabljati za notranjepolitično tekmovanje. Menil je, da je
               javnost potrebno prepričati, da ne gre za interese posameznih poslancev ali
               političnih strank, temveč za nacionalni strateški interes in prioriteto države, ki jo
               Slovenija lahko izkoristi ali pa izgubi in se tako sama izloči iz procesa širitve.
               Opozoril je tudi na potrebo po sodelovanju z manjšimi državami članicami zveze Nato.</p>
               <p>V razpravi so člani odbora opozorili na problem nezadostnega seznanjanja in
               obveščanja javnosti. Poudarili so, da je treba najti način komuniciranja, ki bo za
               javnost sprejemljiv in bo ponudil celovite odgovore na dvome, ki so lahko tudi
               legitimni. Menili so, da je treba javnost seznaniti s konkretnimi primeri in
               prednostmi, ki jih prinaša članstvo v zvezi Nato. Treba je predstaviti natančne ocene
               stroškov, ki jih zahteva vzpostavitev stabilne varnosti države, in prednosti, ki jih
               prinaša vključitev v sistem kolektivne varnosti, ki ga omogoča zveza Nato. Člani so
               se strinjali s predsednikom odbora, da je vključevanje v zvezo Nato ena od
               zunanjepolitičnih prioritet Slovenije in ne more biti predmet zunanje in
               notranjepolitičnih obračunavanj. Poudarili so, da naj se politiki jasno opredelijo do
               tega vprašanja, tako da bo tudi javnost seznanjena s stališči, ki jih zagovarjajo.
               Opozorili so, da s padcem podpore javnosti vključevanju v zvezo Nato politične
               stranke ne smejo podleči skušnjavi populizma, ampak morajo svoj program oblikovati
               državotvorno, skladno s svojim političnim prepričanjem. Na koncu so še dodali, da je
               treba podpreti vlado Republike Slovenije pri uresničevanju njenih prizadevanj za
               dosego tega zunanjepolitičnega cilja, to je vključitev v zvezo Nato.</p>
               <p>Državni sekretar na ministrstvu za zunanje zadeve Ignac Golob je predlagal, naj
               odbor sprejme sklep, naj državni zbor opravi razpravo o pripravah na sprejem
               Slovenije v zvezo Nato po možnosti še pred 14. oziroma 15. majem, če to ni mogoče, pa
               na majski seji državnega zbora.</p>
               <p>Člani odbora so po koncu razprave sprejeli naslednja sklepa:</p>
               <p>"Odbor za zunanjo politiko ponovno ugotavlja, da je članstvo v zvezi Nato zaradi
               utemeljenih političnih, varnostnih in strateških razlogov prednostnega pomena za
               Republiko Slovenijo, zato so državni organi dolžni sodelovati pri seznanjanju
               javnosti o pomeni sprejema Republike Slovenije v zvezo Nato.</p>
               <p>Odbor za zunanjo politiko predlaga državnemu zboru Republike Slovenije, da čim prej
               opravi razpravo o pripravah na sprejem Slovenije v zvezo Nato in seznanjenosti
               slovenske javnosti o pomenu vključitve Republike Slovenije v zvezo Nato ter sprejme
               sklepe o nalogah državnih organov za dosego tega cilja." Odbor državnega zbora za
               zunanjo politiko pa je na svoji 55. seji, ki je bila 8. maja letos, kot matično
               delovno telo obravnaval tudi predlog za razpis posvetovalnega referenduma o
               vključevanju Republike Slovenije v zvezo Nato, ki ga je državnemu zboru Republike
               Slovenije v zakonodajni postopek predložila skupina poslancev s prvopodpisanim Petrom
               Levičem. Odbor je pri obravnavi upošteval mnenje sekretariata za zakonodajo in pravne
               zadeve, ki je menil, da so v skladu z 230. členom poslovnika državnega zbora in v
               skladu s 26. in 28. členom zakona o referendumu in ljudski iniciativi, izpolnjeni vsi
               pogoji, ki omogočajo državnemu zboru, da odloča o navedenem predlogu za razpis
               posvetovalnega referenduma. Sekretariat je v mnenju tudi pojasnil, da državni zbor v
               skladu z 29. členom zakona o referendumu in ljudski iniciativi na izid posvetovalnega
               referenduma ni vezan v pravnem smislu, kar pomeni, da lahko državni zbor sprejme tudi
               odločitev, ki se ne sklada ali je celo v nasprotju z referendumskim izidom, s čimer
               pa seveda državni zbor prevzame politično odgovornost za morebitno tako
               odločitev.</p>
               <p>Odbor je pri obravnavi upošteval tudi mnenje vlade Republike Slovenije, ki razpisu
               posvetovalnega referenduma, kot ga je predlagala skupina poslancev, nasprotuje. Vlada
               sicer izvedbe referenduma ne izključuje in ji ne nasprotuje, vendar pa, kot je
               zapisala v svojem mnenju, morajo biti zanj izpolnjeni pogoji. Pri tem je kot enega od
               elementov, ki so bistveni pri odločanju o tem vprašanju, izpostavila povabilo v
               članstvo. Ob tem je še menila, da bi bilo v trenutku, ko vabila še ni odločanje o
               referendumu preuranjeno.</p>
               <p>Predsednik odbora je člane odbora uvodoma seznanil, da se je v zvezi s predlogom za
               razpis posvetovalnega referenduma pogovarjal tako s predsednikom vlade Republike
               Slovenije, dr. Janezom Drnovškom, kot tudi s predsednikom Republike Slovenije,
               gospodom Milanom Kučanom. Pojasnil je, da je vlada svoje stališče do omenjenega
               predloga posredovala v državni zbor v pisni obliki, medtem ko je predsednik Kučan
               pojasnil, da je svoje uradno stališče predstavil v oddaji Studio ob sedemanjstih, na
               Radiu Slovenija, ki je bila 24. aprila letos.</p>
               <p>Člane odbora je ob tem še obvestil, da je predsednik Kučan izrekel tudi
               pripravljenost, da osebno sodeluje na seji državnega zbora, ko bo le-ta razpravljal o
               omenjenem predlogu in predstavil svoje stališče do navedenega predloga.</p>
               <p>Igor Štemberger je v imenu predlagatelja predstavil predlog za razpis posvetovalnega
               referenduma. Menil, da je odločitev vključevanju Republike Slovenije v zvezo Nato
               zgodovinska, zato bi morali o podpori tej odločitvi oziroma morebitni nevključitvi
               neposredno povprašati vse državljane Republike Slovenije. Poudaril je, da so se
               predlagatelji odločili za vložitev predloga za razpis posvetovalnega referenduma, ki
               bi ga izvedli pred morebitnim povabilom v zvezo Nato, da bi se lahko državljani na
               referendumu odločali nepristransko oziroma se ne bodo odločali pod vtisom prejetega
               povabila.</p>
               <p>Državni sekretar v ministrstvu za zunanje zadeve Ignac Golob je predstavil mnenje
               vlade Republike Slovenije, pri čemer je ponovil stališče, ki ga je vlada zapisala v
               svojem pisnem mnenju, da načeloma ne nasprotuje izvedbi referenduma. Vendar pa se
               stališče vlade o času izvedbe referenduma razlikuje od predloga skupine poslancev.
               Opozoril je, da se državljani na referendumu, ki bi bil pred prejetjem povabila,
               nimajo o čem opredeljevati. Hkrati pa povabilo še ne pomeni tudi članstva v Zvezi
               Nato. Dodal je, da bodo po prejetem povabilu sledila pogajanja Republike Slovenije v
               Zvezo Nato o načinu vstopa Republike Slovenije in pogojih njenegačlanstva. Zato bi
               bil, kot je dejal, primeren čas za izvedbo referenduma ne le po prejetem povabilu,
               ampak po končanem pogajalskem procesu.</p>
               <p>V nadaljevanju je predsednik odbora prebral del magnetograma pogovora predsednika
               Kučana v oddaji Studio ob 17, kjer je le-ta predstavil svoje stališče do predloga za
               razpis posvetovalnega referenduma. Predsednik država je ob navajanju svojega stališča
               opozoril na dejstvo, da sta doslej le dve državi izpeljali referendum o svojem
               članstvu v Zvezi Nato, obe po tem, koje bilo formalno že dano povabilo. Poudaril je,
               da bo šele po potrditvi odločitve o širitvi Zveze Nato, ki pa je v tem trenutku še
               ni, smiselno razmišljati in odločati o roku za izvedbo referenduma. Do tedaj pa bi,
               kot je menil predsednik države, veljalo opraviti vse napore, da bi Slovenija
               izpolnila zahtevane kriterije za vključitev v Zvezo Nato.</p>
               <p>Predsednik odbora je nato izpostavil in tudi v celoti predstavil skupno izjavo o
               podpori slovenskemu vključevanju v Zvezo Nato, ki so jo leta 1997 podpisale vse
               parlamentarne stranke, tudi Slovenska nacionalna stranka, ki pa je kasneje svoj
               podpis umaknila, ki opredeljuje članstvo Republike Slovenije v zvezi Nato kot eno od
               njenih zunanje političnih prioritet. Posebej je opozoril, da Stranka mladih
               Slovenije, izkatere izhaja skupina poslancev, ki je predlagala razpis posvetovalnega
               referenduma, do sedaj še ni predstavila svojega stališča do članstva Republike
               Slovenije v zvezi Nato. Dejal je, da stranka Mladih Slovenije nima stališča do
               vstopanja v Zvezo Nato inse tudi noče opredeliti. Menil je, da je skupina poslancev
               predlagala razpis posvetovalnega referenduma z namenom, da jim bodo državljani
               svetovali, kakšno stališče naj stranka Mladih Slovenije zavzame do omenjenega
               vprašanja, pri čemer želijo svojo odgovornost za navedeno odločitev prenesti na vse
               državljane. Ob tem je dodal, da je omenjena tematika za Stranko mladih prezahtevna in
               da takšnega sprenevedanja v slovenskem političnem nismo bili vajeni doslej. Tovrstno
               početje je označil kot nekorektno, povsem neodgovorno in za slovenski politični
               prostor nesprejemljivo. Predstavnika predlagateljev pa je pozval, naj pojasni kakšno
               je stališče Stranke mladih Slovenije do članstva Republike Slovenije v zvezi Nato.</p>
               <p>Člani odbora so se v razpravi strinjali s predsednikom odbora in ponovili poziv
               predlagatelju, naj pojasni stališče Stranke mladih do članstva Republike Slovenije v
               zvezi Nato. Izpostavili so dejstvo, da je državni zbor v tem mandatu sprejemal
               različne dokumente, ki so pričali o članstvu Republike Slovenije v zvezi Nato kot o
               njeni zunanjepolitični prioriteti, vendar Stranka mladih Slovenije ob njihovem
               sprejemanju v državnem zboru nikoli ni izrazila negativnega stališča do omenjenega
               članstva, ampak jih je ob glasovanjih celo podprla, zato so tovrstna početja Stanke
               Mladih ocenili kot neresna in neodgovorna.</p>
               <p>Menili so, da je predlog Stranke Mladih Slovenije mogoče razumeti kot oceno
               nepomembnosti vseh drugih parlamentarnih strank, ki so v vstop Republike Slovenije v
               zvezo Nato podprle že leta 1997 s podpisom skupne izjave.</p>
               <p>V nadaljevanju so se strinjali, da je referendum potrebno izvesti, vendar šele po
               prejemu povabila, saj bodo šele takrat znani vsi vidiki slovenskega članstva v zvezi
               Nato, o čemer bi pred odločanjem na referendumu morali biti seznanjeni tudi
               državljani Republike Slovenije.</p>
               <p>Opozorili so še na dejstvo, da se zveza Nato še ni odločila, katere države bo
               novembra letos v Pragi povabila v svoje članstvo, zato bi kakršenkoli referendumski
               rezultat, tudi pozitiven, ki bi bil znan pred povabilom, Sloveniji prej škodil, kot
               koristil. Ob tem so izrazili prepričanje, da se tisti, ki se zavzemajo za izvedbo
               referenduma pred povabilom, omenjene nevarnosti zavedajo, zato bodo morali prevzeti
               tudi vso odgovornosti za morebitno nepovabilo v Pragiin tudi odgovornost za vse, kar
               je Republika Slovenija storila v skladu s sprejetimi dokumenti v državnemu zboru
               doslej, pri čemer so posebej izpostavili resolucijo v strategiji nacionalne varnosti
               in proračun Republike Slovenije.</p>
               <p>Na koncu pa so opozorili še na nevarnost, da bi izvedba predlaganega referenduma
               lahko negativno vplivala tudi na proces slovenskega vključevanja v EU. Podporo
               predlogov za razpis posvetovalnega referenduma, ki bi ga izvedli pred povabilom, je
               izrazil le Aurelio Juri. Menil je, da bi bil tovrstni referendum koristen, saj bi se
               na ta način ugotovilo razpoloženje slovenske javnosti do vprašanja vstopanja
               Republike Slovenije v zvezo Nato. Dodal je, da bi izvedba predlaganega referenduma
               skrajšala čas polemik, polarelizacije, napetosti in sklicevanje na razpoloženje
               slovenske javnosti.</p>
               <p>Igor Štemberger stališča Stranke mladih do članstva Republike Slovenije v zvezi Nato
               ni pojasnil, ampak je odgovoril z vprašanjem, ali Slovenija v tem trenutku res
               potrebuje tako visoko stopnjo varnosti, ali jo res kdo ogroža, ali res potrebuje
               letalonosilke, podmornice in morda celo rakete s jedrskimi konicami. V zvezi s tem je
               dodal, da Stranka Mladih Slovenije odgovora na omenjena vprašanja ni dobila, zato
               tudi ni povedala svojega stališča do vključevanja Republike Slovenije v zvezo Nato.</p>
               <p>Člani odbora so po končani razpravi glasovali o naslednjem predlogu sklepa: Odbor
               podpira predlog za razpis posvetovalnega referenduma o vključevanju Republike
               Slovenije v zvezo Nato, ki se ga izvede najkasneje zadnjo nedeljo v mesecu oktobru
               2002, torej pred novembrskim vrhunskim zasedanjem zveze Nato v Pragi, in predlaga
               državnemu zboru, da ga sprejme.</p>
               <p>Člani odbora omenjenega sklepa niso sprejeli, saj je za glasoval le en član odbora,
               štirinajst članov odbora pa je sklepu nasprotovalo.</p>
               <p>Na podlagi navedenega odbor predlaga državnemu zboru, da predlog skupine poslancev za
               razpis posvetovalnega referenduma o vključevanju Republike Slovenije v zvezo Nato ne
               sprejme.</p>
               <p>Člani odbora pa so soglasno sprejeli naslednji dodatni sklep: Odbor predlaga
               predsedniku državnega zbora, da na sejo državnega zbora Republike Slovenije, na
               kateri bo obravnavan predlog za razpis posvetovalnega referenduma o vključevanju
               Republike Slovenije v zvezo Nato, povabi predsednika republike Slovenije in vrhovnega
               poveljnika slovenske vojske gospoda Milana Kučana, da nagovori državni zbor v zvezi s
               to točko dnevnega reda. Ta sklep je bil tudi v celoti uresničen.</p>
               <p>Potem pa je odbor državnega zbora za zunanjo politiko na svoji 25. izredni seji, ki
               je bila 21. maja, kot matično delovno telo obravnaval še informacijo o vključevanju
               Republike Slovenije v Nato, ki jo je vlada sprejela na 144. dopisni seji in jo na
               podlagi 45. člena poslovnika vlade Republike Slovenije poslala v obravnavo državnemu
               zboru kot dodatno gradivo pri obravnavi predloga za razpis posvetovalnega referenduma
               o vključevanju Republike Slovenije v zvezo Nato, ki ga je državnemu zboru Republike
               Slovenije v zakonodajni postopek predložila skupina poslancev s prvopodpisanim Petrom
               Levičem.</p>
               <p>25. izredna seja odbora državnega zbora Republike Slovenije za zunanjo politiko je
               potekala skupaj z odborom državnega zbora Republike Slovenije za obrambo, ki se je
               sestal na tretji izredni seji. Odbor za zunanjo politiko je bil seznanjen z
               informacijo vlade Republike Slovenije o vključevanju Slovenije v zvezo Nato, z dne
               21.5. Skupne seje odborov so se udeležili predstavniki vlade Republike Slovenije,
               predstavniki ministrstva za zunanje zadeve ter predstavniki ministrstva za obrambo.
               Informacijo vlade Republike Slovenije o vključevanju Republike Slovenije v Nato je
               uvodoma predstavil gospod Samuel Žbogar, državni sekretar ministrstva za zunanje
               zadeve. Govoril je o procesu uresničevanja tretjega cikla letnega nacionalnega
               programa Republike Slovenije za izvajanje akcijskega načrta za članstvo v Nato, o
               zasedanju Severnoatlantskega sveta 14. maja v Reykjaviku, o obrambi, reformi in
               pripravah za vključevanje v Nato, o podpori javnosti za članstvo v Nato, o
               posvetovalnem referendumu, o sodelovanju v vilniuški skupini, o obisku predsednika
               vlade dr. Janeza Drnovška v ZDA, posebej pa je izpostavil še potrebo po pospešenem
               sodelovanju v zvezi z vključevanjem Republike Slovenije v polnopravno članstvo v
               Natu. Poudaril je, da pri tem čakajo predvsem državni zbor in vlado Republike
               Slovenije nekatere prednostne naloge, kot so potrjevanje podpore pri članicah Nato in
               sodelovanje s kandidatkami za članstvo v zvezo Nato v okviru vilniuške skupine,
               pospešitev reform v slovenski vojski in ministrstvu za obrambo, vključno z
               zagotavljanjem ustreznih materialno-finančnih virov, potrditev aktivnosti vlade
               Republike Slovenije za čim večje družbeno soglasje oziroma podporo vključitvi
               Republike Slovenije v Nato in sprejem ustrezne zakonodaje, ki bo omogočila usklajeno
               delovanje obrambnih struktur v Republiki Sloveniji.</p>
               <p>Predsednik odbora je uvodoma povedal, da je vlada izrecno zapisala v omenjeni
               informaciji, da je državni zbor odločilni dejavnik slovenske zunanje politike in da
               naj ponovno potrdi aktivnosti in usmeritve vladi v zvezi z vstopom Republike
               Slovenije v zvezo Nato. Izpostavil je tudi pomembnost odločitev, ki so bile sprejete
               na zasedanju severnoatlantskega sveta 14. maja v Reykjaviku, še zlasti pa dogovor o
               sodelovanju med zvezo Nato in Rusko federacijo in pomembnost sodelovanja Republike
               Slovenije v vilniuški skupini v procesu vstopa v zvezo Nato.</p>
               <p>Na koncu je povzel še mnenje vlade v zvezi z referendumom, ki pravi, da je
               referendum smiseln šele po prejemu povabila za vstop v zvezo Nato.</p>
               <p>Po uvodni predstavitvi državnega sekretarja je sledila razprava, v kateri so
               sodelovali predstavniki obeh odborov. Člani obeh odborov so v razpravi izpostavili,
               da stroški vstopa Republike Slovenije v zvezo Nato javnosti še vedno niso v zadostni
               meri predstavljeni; da lahko povečanje bruto domačega proizvoda za obrambo poveča
               inflacijo; da je bila vladna zloženka Natopis vprašljiva; razpravljali so o
               sodelovanju Republike Slovenije v vilniuški skupini, o novih razmerjih in pozitivnem
               razvoju po dogovoru o sodelovanju zveze Natoz Rusko federacijo v Reykjaviku; omenili
               so, da je izvedba referenduma primerna po prejemu povabila za vstop v zvezo Nato;
               izpostavili so potrebo, da bi se vlada vstopa Republike Slovenije lotila bolj
               analitično in pri tem predstavila tudi argumente, ki morda nasprotujejo vstopu
               Republike Slovenije v Nato. Izpostavili so informacijo, da ZDA ne zahteva od
               Republike Slovenije, da se referendum izvede pred prejemom povabila za vstop v zvezo
               Nato; govorili so o javni predstavitvi mnenj o vstopu Republike Slovenije v zvezo
               Nato in ugotovili, da je šlo pri tem za predstavitev mnenj in ne za razpravo o
               vstopu, o čemer nekateri napačno komentirajo.</p>
               <p>Aurelio Juri je ugotavljal, da je gradivo vlade kvalitetno pripravljeno in da bo
               sklep o seznanitvi z informacijo podprl, ker pa ne sodeluje več pri projektu
               podpiranja vstopa Republike Slovenije v zvezo Nato, ne bo podprl sklepov, ki se
               nanašajo na aktivnosti vlade za vstop v zvezo Nato.</p>
               <p>Državni sekretar je ob koncu razprave dodatno pojasnil obisk predsednika vlade dr.
               Janeza Drnovška v ZDA in poudaril, da je predsednik vlade med drugim sodeloval na
               splošni razpravi na posebnem zasedanju generalne skupščine o otrocih, da je bila
               njegova prisotnost na omenjeni skupščini pomembna, ker je Republika Slovenija
               ustanovila center za pomoč travmatiziranim otrokom na območju nekdanje Jugoslavije,
               da je sodeloval pri odkritju plastike Franceta Prešerna na univerzi Columbia v New
               Yorku, da se je v Washingtonu srečal s predsednikom ZDA in opravil številne razgovore
               s senatorji o interesih Republike Slovenije v Evropski uniji in jugovzhodni Evropi,
               gospodarskih možnostih in dosežkih Republike Slovenije. Imel pa je tudi intervju na
               CNN. Odbor za zunanjo politiko predlaga državnemu zboru, da obravnava predložena
               gradiva in sprejme naslednje sklepe, ki so enaki predlogom sklepov odbora za obrambo:
               Državni zbor se je seznanil z informacijo vlade Republike Slovenije o vključevanju
               Republike Slovenije v zvezo Nato. Državni zbor poziva vlado Republike Slovenije naj
               pospeši aktivnosti v zvezi z vključevanjem Republike Slovenije v zvezo Nato, pri
               čemer naj posebno pozornost nameni ustreznemu in argumentiranemu obveščanju javnosti.
               Državni zbor poziva vlado Republike Slovenije naj sprejme sklepe o nalogah in
               aktivnostih državnih organov za vključevanje Republike Slovenije v zvezo Nato in o
               njih seznani državni zbor. O tem in na tak način je razpravljal in odločal odbor za
               zunanjo politiko.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala, predsedniku odbora, kolegu Kacinu za poročilo. To je storil tako pedantno, da
               tega ne bi mogel storiti bolj. Sprašujem, ali želi besedo sekretariat. <stage>(Ne želi.)</stage> K
               tej točki ste včeraj prejeli tudi informacijo o vključevanju Republike Slovenije v
               zvezo Nato, ki ga je državnemu zboru poslala vlada Republike Slovenije. Vabim
               predsednika vlade, dr. Drnovška, da nagovori državni zbor. Prosim.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Spoštovani gospod predsednik, spoštovane poslanke in poslanci.</p>
               <p>Ali bo vabilo za članstvo v zvezo Nato prišlo ali ne? Odgovor po zadnjih
               aktivnostih, tudi po ministrskem sestanku zveze Nato v Reykjeviku in tudi po mojem
               obisku v Združenih državah Amerike, še ni dokončen. Je pa realna ocena, da so
               precejšnje možnosti, da bo takšno vabilo prišlo. Vendar v tem trenutku zveza Nato,
               niti Združene države Amerike ne želijo formalno imenovati, katere države kandidatke
               bodo na praškem vrhu novembra letos povabljene v zavezništvo.</p>
               <p>Še naprej poudarjajo temeljna načela in tudi pričakovanja, da kandidatke
               izpolnjujejo določena merila, da so ustrezno pripravljene, da so seveda demokratične,
               stabilne države in da sprejemajo cilje in pa tudi vrednostni sistem ostalih članic
               zveze Nata oziroma zahodnega ali kot pravimo transatlantskega zavezništva.</p>
               <p>Drugo vprašanje: Ali zveza Nato oziroma bolj konkretno, Združene države Amerike,
               pričakujejo od nas referendum oziroma referendum še pred povabilom na praškem vrhu?
               Odgovor na to je: Ne. Nihče ni izpostavil vprašanja referenduma. To je naša notranja
               odločitev, ali ga bomo izvedli oziroma kdaj ga bomo izvedli. O tem nihče v
               zavezništvu ni v formalnih razgovorih izrekel nikakršnega mnenja. To je torej naša
               odločitev. Mi sami se moramo o tem odločiti ob upoštevanju, vseh dejstev in tudi
               dejanske potrebe po tem, ali je referendum potreben, in če je potreben, ali je
               potreben pred praškim vrhom.</p>
               <p>Mnenje vlade Republike Slovenije in tudi moje mnenje je, da pred povabilom
               referenduma nikakor nima smisla organizirati, da nimamo dovolj elementov za
               odločitev. Šele ko bo vabilo znano, bomo imeli vsa dejstva na mizi in takrat mislim,
               da se bomo pač ustrezno odločali. Pred tem ne vidim razloga, zlasti še zato ne, ker v
               Sloveniji sorazmerno pozno začenjamo razpravo o včlanjevanju v zvezo Nato. Razlogi za
               to so znani. O tem smo že govorili. Tudi našim zahodnim in ameriškim sogovornikom sem
               jim ponovno pojasnil. V Sloveniji smo pričakovali vabilo oziroma bili zelo blizu
               takšnemu vabilu že pred petimi leti pred vrhunskim srečanjem zveze Nato v Madridu.
               Takrat je bila podpora javnosti sorazmerno visoka. Do vabila takrat ni prišlo, ker se
               je pač zveza Nato odločila za ožjo širitev iz svojih razlogov, mislim, da predvsem
               geopolitičnih razlogov, je v Sloveniji aktivnost v zvezi s to problematiko vpadla,
               kar je razumljivo in to razume vsak sogovornik, vsak zahodni sogovornik. Po eni
               strani določeno razočaranje, ker pričakovanja niso bila izpolnjena, po drugi strani
               tudi razumljivo manjša aktivnost vlade in tudi političnih strank v zvezi s tem
               vprašanjem, ker je obstajala precejšnja negotovost v zvezi s tem, kdaj bo prišlo
               vabilo in ali bo sploh prišlo. Izvajati ves čas intenzivno kampanjo o nečem, o čemer
               ne vemo, ali se bo zgodilo, se nam ni zdelo najbolj smiselno. Šele v zadnjih mesecih
               postaja realnost vabila precej večja. Zato tudi intenziviramo našo razpravo. Dajemo
               na mizo razloge za in proti.</p>
               <p>Slovenija za razliko od nekaterih drugih kandidatk tudi drugače gleda na članstvo
               oziroma na vsa vprašanja, povezana v zvezi s članstvom. Tudi mi smo v 90-ih letih
               dolgo časa po osamosvojitvi gledali na Evropsko unijo in tudi na zvezo Nato kot na
               nekaj, kamor pač moramo iti, če želimo postati demokratična država, da se bo jasno
               pokazalo, da nismo več na Balkanu, da nismo več v prejšnjem sistemu. Skratka,
               marsikdo je na to gledal po inerciji kot neko potrdilo, češ, zdaj pa smo zahodna
               država oziroma smo jim blizu, nismo več tam, kjer smo bili.</p>
               <p>V dobrih desetih letih se je situacija spremenila. Smo dobili, mislim, da precej
               samozavesti, smo demokratična država, tudi stabilna država, sorazmerno gospodarsko
               uspešna, in takšne formalne potrditve ne potrebujemo več. Zato danes gledamo na
               Evropsko unijo in tudi na zvezo Nato seveda po vsebini, kaj dejansko pomeni, kaj
               dejansko prinaša, kakšne so obveznosti, kakšne so odgovornosti, kaj pravzaprav
               Slovenija s tem pridobiva. Zato je pravzaprav ta razprava, ki smo jo sedaj začeli,
               koristna, potrebna in tudi ob pravem času. Mislim, da jo bomo v naslednjih mesecih
               pred in tudi po praškem vrhu do konca izpeljali in tudi zelo odgovorno in resno
               sprejeli našo odločitev.</p>
               <p>Drugo vprašanje v tej zvezi oziroma moj odgovor včasih ob tem vprašanju sorazmerno
               nizke javne podpore v Sloveniji v primerjavi z drugimi kandidatkami je poleg
               pojasnjevanja situacije po madridskem vrhu obsegal tudi na nek način primerjavo s
               samimi Združenimi državami Amerike. V Združenih državah Amerike se močno krepi, je
               močno prisoten pojav izolacionizma, neke predstave, prepričanja, da Združene države
               Amerike ne potrebujejo zaveznikov, zlasti ne takšnih, ki so, če tako rečem, <q>"cagavi"</q>
               in si nimajo z njimi veliko pomagati. Zlasti ne takih zaveznikov, ki bi samo nekaj
               pričakovali,niso pa pripravljeni ničesar ponuditi oziroma sprejeti neke odgovornosti
               za varnost in stabilnost v svetu. Marsikdo v Združenih državah Amerike misli, da so
               ZDA same dovolj močne, da lahko rešujejo svoje probleme in probleme tega sveta. Proti
               takšnim pogledom se bori precejšen del tistih, mislim, da bolj svetovno razgledani
               del ameriške politike, ki je prepričan, da je potrebno krepiti še naprej
               evroatlantsko zavezništvo, sodelovanje z Evropo, pa tudi z Rusijo, kar se je sedaj
               izpostavilo; da si Združene države Amerike pač ne smejo in ne morejo privoščiti
               nekega izolacionizma, ker bi to slej ko prej udarilo nazaj in povzročilo dodatne
               probleme, tako njim kot vsemu svetu.</p>
               <p>Pokazalo se je v prejšnjem stoletju, ob obeh svetovnih vojnah, da kljub začetemu
               prepričanju Združenih držav Amerike, da lahko ohranijo nevtralnost oziroma da se ne
               vmešavajo v evropske ali druge spopade, da je na koncu moralo priti tudi do ameriške
               intervencije pravzaprav trikrat, tretjič je bilo na Balkanu, v naši bližini, torej da
               je moralo priti do ameriške intervencije zato, da se je situacija uredila in da je
               potem tako Evropa kot tudi svet spet postal bolj stabilen.</p>
               <p>V Sloveniji, se mi zdi, da je ta naš izolacionizem tudi neke vrste izolacionizem,
               ampak v obratni smeri. Seveda ne izhaja iz prepričanja, da lahko sami urejamo
               svetovne razmere in pa sami skrbimo za svojo varnost, niti za svojo seveda, o tem
               nismo prepričani, povsem prepričani, glede na svojo velikost, ampak bolj iz tega,
               češ, Slovenija se lahko nekako izmuzne ali pa nekako izogne vsem svetovnim
               nevarnostim, vsem problemom in je lahko neka oaza miru, kjer ne bo niti slučajno
               zašel kakšen turist, terorist, kamor ni več nevarnosti za vojno ali za kakršnokoli
               drugačno ogrožanje.</p>
               <p>Jaz se pridružujem tistim, ki bi sicer želeli, da je tako, da ni nobene nevarnosti
               več za Slovenijo, vendar moram biti toliko realist in povedati, da bi bila takšna
               iluzija sicer lepa, vendar ni realna in bi bila preveč zavajajoča.</p>
               <p>Svet je že neštetokrat dokazal, da še ni konca vojn, ni konca konfliktov in da
               kadarkoli je v določenem obdobju izgledalo, kot da je to zgodovina, da je to
               preteklost, ki se ne more več ponoviti, pa se je spet ponovila. Če se spomnimo naše
               izkušnje, tisto, ki smo jo doživeli. Po drugi svetovni vojni, po vseh grozotah
               drugesvetovne vojne je v naši prejšnji državi tudi izgledalo, kot da se to ne more
               nikoli več zgoditi. Pa se je zgodilo. Ravno v tisti naši skupni državi. In to v še
               hujši obliki. Pa čeprav je izgledalo to prej povsem nemogoče in nepredstavljivo. Zato
               mislim, da igranje na to, da nas nikoli več ne bo nihče ogrožal, da je lahko zelo
               nevarno, da je to tvegana loterija, ki je kljub vsemu kot odgovoren politik in kot
               precej odgovoren predsednik vlade nikakor ne morem podpreti.</p>
               <p>Država, vsaka država, država, kot je Slovenija, se nahaja v dilemi, se nahaja točno
               pred tem vprašanjem: Ali je potrebno zagotavljati varnost in graditi neko varnost,
               neko obrambo pred možnimi grožnjami in napadi, ali ne? Druga varianta, ne, pomeni, da
               pač igramo na to, da se nikoli v prihodnosti ne bo nič zgodilo. Če rečemo, da je ta
               druga možnost, da se nikoli ne bo nič zgodilo, nerealna, je potem prvo vprašanje
               aktualno. Kljub vsemu moramo imeti obrambo, moramo kljub vsemu predvideti, da lahko,
               tudi če ne jutri ali morda čez deset let ali čez dvajset ali kadarkoli, spet pride do
               ogrožanja. Če smo toliko realistični in zaradi človeške zgodovine in izkušenj moramo
               biti toliko realistični, potem se moramo spet vprašati: Ali lahko takšno obrambo
               gradimo sami ali jo bolje, če jo gradimo skupaj z drugimi, s sorodnimi državami, v
               nekem zavezništvu?</p>
               <p>Da bi jo gradili sami, bi nas stalo, prepričan sem, veliko več, kot bi nas stalo
               zavezništvo v zvezi Nato. Tukaj pridemo na ta del, na to vprašanje, kolikšen delež
               izdatkov za obrambo v družbenem proizvodu. Lahko imamo manjše izdatke v družbenem
               proizvodu, pa hkrati vemo, da dejansko ne zagotavljamo svoje varnosti, da samo
               navidezno zagotavljamo svojo varnost, toliko da imamo neko obrambo, čeprav seveda ne
               takšno, da bi nas učinkovito varovala pred različnimi nevarnostmi. To je cenejša
               oblika variante, ampak ta ne bo zadostna. Če bi želeli, da bi bila vsaj približno
               resna, potem bi morali v to vložiti več kot za članstvo v zvezi Nato, več kot 2
               odstotka družbenega proizvoda.</p>
               <p>Ko je bil pred kratkim tukaj na obisku predsednik švedske vlade, je priznal, da
               dajejo 3 in pol odstotka družbenega proizvoda za obrambo. Toliko stane njihova
               nevtralnost, ker so pač želeli vsaj približno zagotavljati svojo varnost, ker niso
               želeli tvegati, če tako rečem, imeti nepopolno, nezadostno obrambo. Celo več jih je
               stala v prejšnjih obdobjih, sedaj so že nekoliko znižali ta delež. Pa še vedno je
               zelo visok v primerjavi z nami. In odkrito je dejal, ko sem mu povedal o naših
               dilemah, kaj bi on storil na našem mestu. Dejal je; dane bi razmišljal, da bi se
               odločil za zvezo Nato, glede na našo geopolitično situacijo, tudi zgodovinsko
               izkušnjo, skratka, glede na naše okoliščine in glede na našo velikost seveda.</p>
               <p>Podobno razmišljam tudi sam. Na žalost je svet še vedno preveč nevaren, preveč je
               vseh možnih konfliktov, nevarnosti, ogrožanj, da bi se lahko država odločila, češ, od
               tukaj naprej pač bomo živeli v miru in bomo imeli sami takšno politiko in nihče nas
               ne bo ogrozil. Res je, da imajo nekatere države - v razpravah ste že nekateri
               navajali takšne primere. Recimo Avstrija - nižji delež družbenega proizvoda za
               obrambo. Vendar nihče ne misli, da so ti izdatki zadostni. To izhaja iz njihovega
               specifičnega položaja po avstrijski državni pogodbi, vendar se tudi v teh državah
               začenjajo drugačne razprave. Ocene so, da bo tudi v državah, kot je Finska in
               verjetno pozneje tudi Švedska, diskusija o Natu vedno bolj aktualna, zlati zato, ker
               zavezništvo dobiva sedaj neko novo obliko. To ni več inercija iz hladne vojne, to ni
               več zavezništvo, ki je bilo usmerjeno proti Sovjetski zvezi, proti varšavskemu paktu,
               zdaj se že Rusija približuje in postaja skoraj enakovreden član zveze Nato. Torej gre
               za nekaj novega. Gre za očitno zvezo razvitih držav, demokratičnih držav, zato da bi
               zagotavljale širšo stabilnost in varnost v svetu, ampak še vedno ostaja tudi še
               obrambna zveza teh držav, ki sprejemajo obveznost, da bodo druga drugo ščitile, da
               bodo po 5. členu pogodbe o zavezništvu v primeru, da je ena država napadena, to
               državo tudi ščitile. To je seveda za vsako državo obveznost, po drugi strani pa tudi
               tista temeljna pravica in tudi temeljna garancija, garancija varnosti.</p>
               <p>Na tej točki je razumljivo pričakovanje, na primer, Združenih držav Amerike, da
               imajo zanesljive zaveznike in da bodo povabili v zavezništvo tiste, ki si tega
               želijo, in da dejansko ne mislijo nikogar prositi, tega tudi ne potrebujejo. Če smo
               povsem realni, ZDA ne potrebujejo Slovenije v Natu ali nekaterih drugih držav, ker
               naš prispevek za obrambo ZDA bo sorazmerno majhen, medtem ko je lahko prispevek ZDA
               za našo obrambo seveda odločilen ali več kot odločilen. Če smo povsem iskreni, smo v
               časih naše krize, osamosvajanja, včasih jugoslovanske krize, ko smo se čutili
               ogrožene. Ves čas vsaj podzavestno ali pa bolj naglas računali na to, da nas bo zahod
               zaščitil, da nam bodo Združene države pomagale. Ves čas smo na nek način računali na
               to. In dejansko so Združene države Amerike intervenirale potem na Balkanu in
               zaustavile vojno, ko Evropa tega ni bila v stanju storiti. In zavezništvo se je
               pokazalo učinkovito in zagotovilo našo varnost. Zaradi tiste intervencije se mi danes
               v Sloveniji čutimo bolj varne in imamo zato občutek, češ, saj smo tako varni, da
               nikogar ne potrebujemo, da ne potrebujemo zveze Nato. Ta zveza Nato nam je zagotovila
               tudi varnost s svojimi intervencijami v prejšnjem desetletju na Balkanu. Sile zveze
               Nato so še vedno na Balkanu in zaradi tega je naša varnost danes večja, kot bi bila
               brez te prisotnosti. Mi imamo že zgodovinske razloge tudi za vključitev v zvezo Nato,
               mi smo že bili prejemniki varnosti s strani zveze Nato.</p>
               <p>Prepričan sem, da bomo v naslednjih mesecih v bolj intenzivni razpravi, ko bomo tudi
               našim državljanom pojasnjevali razloge za vključitev v zvezo Nato, zagotovili tudi
               večjo in dovolj veliko javno podporo za takšno odločitev.</p>
               <p>Prepričan sem, da bi jo že danes, če bi se danes odločili za referendum in jasno
               postavili, za kako pomembno in dolgoročno strateško odločitev gre. Prepričan sem, da
               bo tako tudi čez nekaj mesecev ali čez leto dni, kadarkoli bo pač do tega prišlo.
               Moram pa reči, da seveda temeljna odločitev je v rokah državnega zbora. Državni zbor
               ima mandat državljanov, volivcev, da se v takšnih odločitvah izreče in da sprejme
               takšne odločitve. To je dejstvo.</p>
               <p>Če na koncu še enkrat ponovim stališča vlade do referenduma, je takšno, kot je bilo
               že prej povedano. Vlada misli, da pred Prago, pred vrhom v Pragi referendum nikakor
               ni potreben, da nimamo še dovolj elementov, da je potrebno počakati na vrh v Pragi.
               Že sama izkušnja z madridskim vrhom nam jasno kaže, da pravzaprav 100% gotovosti ni.
               Prej bi se bilo povsem nesmiselno o tem odločati, brez da bi bili znani vsi elementi.
               Navsezadnje se tudi sam koncept zveze Nata oblikuje dokončno, sedaj v zadnjih mesecih
               je dobil dodatno diknamiko, tako vprašanje odnosa z Rusijo na eni strani, kot tudi do
               vprašanja zavezništva na sploh in tudi glede sprejemanja novih članic. Hvala lepa.
           </p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod predsednik vlade. Sedaj so na vrsti predstavitve stališč
               poslanskih skupin. Rad bi vas obvestil, da sem prejel naslednje prijave za
               predstavitev stališč: kolega Maršič bo prestavil stališče poslanske skupine LDS,
               kolega Potrč poslanske skupine ZLSD, kolega Podobnik poslanske skupine SLS, kolega
               Jelinčič poslanske skupine SNS in kolega Janša poslanske skupine SDS. Imamo prav tako
               precej prijav za predstavitve stališč posameznih kolegic in kolegov. Zato bi povabil
               vodje poslanskih skupin, če se lahko posvetujejo s svojimi kolegicami in kolegi, ali
               bi bili ob 18. uri pripravljeni podpreti proceduralni predlog, da danes to točko
               zaključimo in razprave ne prenesemo na jutrišnji oziroma naslednje dni. Prijavil se
               je tudi kolega Pohorec za poslansko skupino Desus. Sedaj gremo na predstavitev
               poslanskih skupin. Kolega Maršič imate besedo za predstavitev stališča poslanske
               skupine Liberalne demokracije Slovenije. Izvolite.</p>
            </sp>
            <sp who="SDZ3:MaršičDorijan">

               <speaker>DORIJAN MARŠIČ:</speaker>

               <p>Hvala lepa za besedo, spoštovani predsednik. Spoštovani predsednik države gospod
               Kučan, spoštovani predsednik vlade gospod dr. Drnovšek, spoštovana ministra, cenjene
               kolegice in kolegi! Dovolite mi, da predstavim stališče poslanske skupine LDS o
               predlogu za razpis posvetovalnega referenduma o vključevanju Republike Slovenije v
               Nato.</p>
               <p>Javnomnenjska podpora vstopanja Slovenje v Nato je v zadnjem času slaba, vsekakor ne
               taka, kot si jo želimo. Morda predvsem zato, ker smo v preteklih letih doživeli že
               eno zavrnitev, ter po drugi strani prepričanosti na vseh, da ta podpora ne bo
               skopnela. Predvsem v zadnjem letu se je začela širša, mi menimo, legitimna razprava
               tik pred novim povabilom. Naši državljani ter javnost postavljajo suptilna, vendar
               konkretna vprašanja, ki se nanašajo predvsem na stroške vstopa in reforme obrambnega
               sistema, obveznosti do udeležbe v operacijah izven države ter angažiranje naših
               vojakov v kontekstu zveze, vprašanje v zvezi z dejansko ogroženostjo Slovenije,
               principi odločanja znotraj zveze, izbira med Natom in skupno evropsko varnostno in
               obrambno politiko znotraj Evropske unije. V burnih javnofinančnih časih, v katerih se
               naša država nahaja, se seveda glas tistih, ki so bolj, recimo v navednicah, <q>"za
               maslo, kot za puške"</q>, še posebej njihovi argumenti, ki jih včasih uporabljajo v
               obliki pompoznih, netočnih in zavajajočih podatkov, včasih pa tudi z argumenti, ki s
               problematiko nacionalne varnosti nimajo nikakršnih povezav, tehtni in konkretni
               podatki v zvezi z našim vključevanjem velikokrat padejo v nič. Verjetno bo še časa,
               da se bodo poleg predsednika vlade, predsednika države, ministrstva za obrambo
               republike Slovenije, ministrstva za zunanje zadeve in nekaterih poslancev in
               poslanskih skupin, v bodočo razpravo vključili tudi konkretneje ministrstvo za
               gospodarstvo, ki bi lahko posredovalo podatke o ekonomskih učinkih vstopa, s
               primerjavo položaja tujih investicij in gospodarske rasti novih članic Nata - Češke,
               Poljske in Madžarske pred in po vstopu v zvezo, ministrstvo za finance s točnimi
               podatki in izračuni stroškov, ministrstvo za notranje zadeve s predstavitvijo učinkov
               sodelovanja z obveščevalnimi službami ter zatiranjem mednarodnega terorizma in
               kriminala, prav tako ministrstvo za šolstvo in znanost glede možnosti sodelovanja,
               izmenjave izkušenj in znanja znanstvenikov in ekspertov v okviru forumov zveze, ki se
               ne nanaša samo na obrambno sfero. V razpravo se bo imelo čas vključiti tudi
               ministrstvo za zdravje, ki bi lahko pripomoglo k informaciji, kaj zveza nudi na
               področju razvoja katastrofne medicine, uporabne tudi v primeru nesreč velikih
               razsežnosti. Vključi se lahko tudi uprava za zaščito in reševanje, ki bi lahko podala
               informacije, kaj Nato nudi na področju civilne obrambe, civilne zaščite in
               koordinacije humanitarne pomoči v sodelovanju z Organizacijo združenih narodov. Tu so
               primeri sodelovanja Nata s svojimi kapacitetami v begunski krizi na Kosovu, Albaniji,
               Makedoniji, poplavah v Ukrajini, potresih v Turčiji, Grčiji, požari na Hrvaškem.</p>
               <p>Vse preveč je v javnosti prisotno stališče, da se za širitev Nata zavzema zgolj ena
               izmed držav članic zaradi širjenja lastnega političnega, gospodarskega vpliva v Natu,
               predvsem pa v novih državah članicah. Kaj pa druge države, evropske članice Nata? Ali
               one le vegetirajo in čakajo na dokončno odločitev ene države? Nasprotno. Vlade in
               predvsem pa tudi parlamentarci vseh držav članic Nata podpirajo nadaljnjo širitev.
               Zato jim zadostuje, da najvišji predstavniki držav povabijo nove članice na podlagi
               soglasnega sporazuma in to je pričakovano v Pragi. To močno širitev, podporo je
               čutiti tudi v vilniuški, ottavski in osnutku sofijske izjave parlamentarcev držav
               članic Nata. Vsi se strinjajo, da imajo v odsotnosti neposredne ogroženosti Nata
               širitev dominanten politični motiv, utemeljen skozi projekcijo varnosti in
               stabilnosti v vsej evroatlantski regiji. Nato v tej funkciji lahko deluje kot forum
               demokracij ter koordinator vojaških in varnostnih aktivnosti.</p>
               <p>Ob omenjenem skupnem interesu držav, da nas povabijo, če smo za to pripravljeni in
               zmoremo in želimo prispevati k skupni varnosti, bi se nam zdel referendum pred
               povabilom udarec v obraz tem državam tudi zato, ker same nimajo namena odločiti o
               slovenskem vstopu na lastnih referendumih. To bi bil precedens v zgodovini širitve
               zavezništva, ki bi nas prav gotovo zaznamoval.</p>
               <p>Da so strastna nasprotovanja in dileme o vstopu bolj odraz želje po zapolnitvi
               vrzeli v mnenjskem prostoru in odziva na dnevno politiko kot pa konsistentnih
               političnih odločitev, kaže tudi naslednje dejstvo. Sprejeli smo resolucijo o
               strategiji nacionalne varnosti, in sicer brez glasu proti. Od 49 prisotnih jih je
               bilo 47 za in 2, ki nista glasovala. Od Stranke mladih Slovenije, predlagatelja tega
               referenduma, ki je do danes trdila, da stališča o Natu nima, je 1 glasoval za, 1 seje
               vzdržal, 2 sta pa bila odsotna.</p>
               <p>Že v uvodu resolucije pa piše, da Republika Slovenija želi zagotoviti svoj temeljni
               varnostni interes tudi v okviru članstva v Evropski uniji in Natu. V nadaljevanju pa,
               da je med temeljnimi vrednotami, ki jih zagotavlja zunanja politika Republike
               Slovenije, tudi varen položaj v mednarodni skupnosti, ki ga namerava Republika
               Slovenija zagotavljati s članstvom v Natu. Uresničevanje tega nacionalnega interesa
               zahteva, da se Republika Slovenija aktivno in vsestransko pripravlja na prevzem
               zavezniških nalog s pomočjo akcijskega načrta za članstvo in Partnerstva za mir.</p>
               <p>Z graditvijo lastnih oboroženih sil ter z ustreznimi zunanjepolitičnimi odločitvami
               si Republika Slovenija utrjuje svoj položaj bodoče članice Nata. Še posebej pomembna
               je aktivna vloga in sodelovanje Republike Slovenije z Natom pri prizadevanjih za
               odpravo kriznih žarišč v jugovzhodni Evropi. Kot članica zveze Nato in Evropske unije
               bo Republika Slovenija okrepila delovanje na lastnem znanstveno - tehnološkem razvoju
               in ga povezala ter še okrepila s sodelovanjem s partnerskimi državami.</p>
               <p>Če je kdo v državnem zboru spremenil mnenje, potem ima vso možnost vložiti pobudo za
               spremembo temeljnega dokumenta nacionalne varnosti, ki smo ga s polno zavestjo
               sprejeli v tem mandatu. Odločitev o referendumu je seveda absolutno notranja zadeva
               Republike Slovenije in njenih državljanov. Tu ni potrebno izgubljati besed o
               kakršnihkolih pritiskih te ali one države o tem, kdaj in kako naj referendum
               izpeljemo. Vendar pa je dejstvo, da bi kakršenkoli referendumski rezultat pred
               pričakovanjem povabila, pa četudi s pozitivnim rezultatom, pri odločanju držav članic
               o našem vstopu škodoval. Tisti, ki se zavzemajo za referendum pred zasedanjem v
               Pragi, in to so predvsem zastopniki vstopa, se tega zavedajo in zato pri njem
               vztrajajo.</p>
               <p>V poslanski skupini LDS iz navedenih razlogov ne bomo podprli predloga za razpis
               posvetovalnega referenduma o vključitvi Republike Slovenije v Nato. V naši poslanski
               skupini se zavzemamo za to, da morebitni referendum opravimo po povabilu v Pragi in
               pred začetkom pogajanj o pristopnih protokolih. Medtem pa je dovolj časa, da se
               opravi nadaljnja poglobljena razprava, predvsem pa umirijo strasti, da se bodo naši
               državljani lahko odločali na podlagi dejstev, ne pa čustev. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Maršič. Naslednje stališče, stališče poslanske skupine
               Združene liste socialnih demokratov bo predstavil kolega Miran Potrč, za njim bom dal
               besedo kolegu Podobniku. Prosim, kolega Potrč.</p>
            </sp>
            <sp who="SDZ3:PotrčMiran">

               <speaker>MIRAN POTRČ:</speaker>

               <p>Spoštovani gospod predsednik države Milan Kučan, spoštovani predsednik vlade,
               ministri, predsednik ter kolegice in kolegi! Združena lista socialnih demokratov
               podpira opredelitev, da se morajo o vključevanju Republike Slovenije v zvezo Nato
               opredeliti državljanke in državljani na referendumu, toda na referendumu, ki je
               zavezujoče narave. Na referendumu, katerega odločitev morajo tudi formalnopravno
               kasneje spoštovati vsi organi v Republiki Sloveniji. Zato večina poslank in poslancev
               Združene liste socialnih demokratov ne podpira predloga štirih poslancev Stranke
               mladih Slovenije, da naj se razpiše posvetovalni referendum o vključevanju Republike
               Slovenije v Nato. Posvetovalni referendum ima namreč po zakonu le posvetovalni
               značaj, če poenostavim, je le uradno organizirana anketa javnega mnenja, pri kateri
               lahko sodelujejo na organiziran način vse občanke in občani Slovenije.</p>
               <p>Zagovorniki in nasprotniki vključitve Republike Slovenije v Nato so si edini, da gre
               za eno od pomembnejših strateških odločitev z dolgoročnimi posledicami. Če je tako,
               bi morali soglašati, da se strateške in dolgoročne odločitve ne morejo in ne smejo
               sprejemati brez vsestranske skrbne priprave, glede postopkov odločanja, glede
               vsebinskih vidikov in glede posledic odločitve. V Združeni listi socialnih demokratov
               ocenjujemo, da stanje danes še ni takšno. Za to je deloma sokriva tudi uradna
               politika, ki temu vprašanju do pred kratkim ni posvečala posebne pozornosti; morda je
               tiho upala, da le ne bo potreben referendum oziroma da bodo državljanke in državljane
               prepričale že samovoljne izjave za Nato. Ko pa so nasprotniki Nata postajali
               glasnejši, pa je namesto z argumentiranim pojasnjevanjem razlogov za vstop v Nato
               začela reagirati nervozno, celo negativno ocenjevati takšna stališča in celo posumiti
               v možnost, da se sploh postavljajo. Toda ne glede na razloge, zakaj je tako, je
               nesporno, da za odgovorno odločanje državljank in državljanov še niso ustvarjeni
               potrebni pogoji. Za nas v Združeni listi socialnih demokratov pa je odločanje na
               referendumu resen in odgovoren institut neposredne demokracije. Neodgovorna uporaba
               tega instituta ni prispevek k demokraciji. Ob tako pomembnem in strateškem vprašanju
               bi bilo tako ravnanje ne le neodgovorno, bilo bi lahko celo škodljivo za državo, njen
               mednarodni položaj in ugled in njen bodoči razvoj, s tem pa tudi za vse državljanke
               in državljane Slovenije. Kdor želi odgovorno odločanje, ga mora tudi odgovorno
               pripraviti.</p>
               <p>In končno, vendar nikakor ne najmanj pomembno. Združena lista socialnih demokratov
               se je na svojemu kongresu v Kopru odločila za podporo vključitvi Slovenije v Nato. To
               odločitev je potrdila tudi na zadnji konferenci na Otočcu. Po večinskem prepričanju v
               Združeni listi socialnih demokratov se naj zato na referendumu odloča o vključevanju
               v Nato na podlagi pripravljene odločitve o povabilu v članstvo, na podlagi
               pripravljene mednarodne pogodbe, ko bodo nesporno znani tudi vsi pogoji, ugodnosti in
               obveznosti naše vključitve v Nato. V to in v tako aktivnost se bo odgovorno in
               angažirano vključila tudi Združena lista socialnih demokratov.</p>
               <p>Za tako aktivnost je velika večina političnih strank. Ob tem se sproti ugotavlja
               tudi odnos javnosti, ki se tudi glede na naš skupni angažma spreminja. Za
               nadaljevanje aktivnosti v državi torej ta moment referenduma ne potrebujemo, razen če
               bi morda predlagatelji želeli rezultat, ki bi državnim organom in večini slovenske
               politike odsvetoval nadaljnje sodelovanje z Natom ali ki bi želel Natu poslati
               politično sporočilo, naj nas ne povabi. Taka odločitev je sicer mogoča, vendar ne sme
               biti prekrita preko načelnega stališča o nujnosti odločanja državljank in
               državljanov. Morala bi biti vsem nam jasno sporočena, da bi vedeli, o čem in s kakšno
               odgovornostjo se odločamo.</p>
               <p>V Združeni listi socialnih demokratov torej menimo, da vsi resni, objektivni razlogi
               govorijo proti podpori predlaganemu, toda slabo pripravljenemu predhodnemu
               zakonodajnemu referendumu. Menimo pa, da predlog, o katerem danes odločamo, in tudi
               druge razprave o vprašanju vključevanja Slovenije v Nato zahtevajo od vlade, pa tudi
               vseh državnih organov jasen program, objektivno predstavitev vseh vprašanj in dilem,
               vseh učinkov in posledic, strpno argumentiranje, ne pa nervozno nasprotovanje, ko se
               postavljajo vprašanja in izražajo pomisleki.</p>
               <p>Ta program mora jasno in nedvoumno vključevati tudi priprave za referendum, čas
               njegove izvedbe in nesporno odločitev zanj. Odgovorna politika si ne sme več
               dovoliti, da bi bila nepripravljena na kakršnekoli predloge, podane tudi zgolj zaradi
               strankarske promocije ali v cilju predvolilnih notranjepolitičnih interesov.
               Slovenska politična scena in čas, v katerem tečejo te razprave, takih dejanj ne
               izključujeta, terjata pa odgovorno pripravo nanje.</p>
               <p>Naj zaključim. Večina poslank in poslancev Združene liste socialdemokratov predloga
               za razpis predhodnega zakonodajnega referenduma o vključevanju Republike Slovenije v
               zvezo Nato ne bo podprla. Pričakuje pa od vlade jasen program obveščanja javnosti o
               vseh vidikih članstva Slovenije v Natu, jasno opredelitev za referendum o vključitvi
               Slovenije v Nato in jasno opredelitev, kdaj in po kakšnem postopku ter pod kakšnimi
               pogoji bo ta referendum opravljen. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Potrč. Stališče poslanske skupine Slovenske ljudske stranke
               bo predstavil kolega Janez Podobnik. Dajem vam besedo, prosim.</p>
            </sp>
            <sp who="SDZ3:PodobnikJanez">

               <speaker>JANEZ PODOBNIK:</speaker>

               <p>Hvala za besedo, gospod predsednik. Spoštovani predsednik države, ministri! Kolegice
               in kolegi! Današnja točka dnevnega reda je široka točka, ima več dimenzij. Osnovno
               vprašanje je odnos poslancev in poslank do predloga za predhodni posvetovalni
               referendum. Istočasno pa tudi glede na intonacijo spoštovanih uvodničarjev ponovna
               priložnost ali izziv, da se slovenska politika opredeli do Nata. In po našem mnenju
               je še ena dimenzija, ki je bila hote ali nehote že prisotna pri vseh nastopih: Kakšna
               je odgovornost slovenske politike do tega vprašanja? Najprej načelno stališče.</p>
               <p>Slovenska ljudska stranka ostaja zavezana odločitvam, ki jih je tudi ta državni zbor
               že sprejel. Na primer leta 97 je v svojem sklepu, ko je obravnaval vključevanje
               Slovenije v polnopravno članstvo v zvezi Nato, sprejel sklep, ki se je glasil:
               Državni zbor Republike Slovenije v skladu z dosedanjimi stališči, še posebej s sklepi
               državnega zbora z dne 11. aprila 1996, in skupno izjavo parlamentarnih strank v
               podporo slovenskemu vključevanju v zvezo Nato z dne 17. aprila 1997, ponovno
               potrjuje, da je članstvo v Natu prioritetni in strateški cilj Republike Slovenije.
               Vse povedano. Naša stranka stoji na tem stališču.</p>
               <p>O vprašanju predhodnega posvetovalnega referenduma je bilo že veliko rečenega.
               Argumentacije so bile podane. V poslanski skupini sledimo predlogu odbora,
               predsednika vlade, vladi, da je edino smiseln čas za referendum po povabilu. Ob tem
               pa smo odprti in z vso pozornostjo želimo opozoriti na pomen današnje razprave, ki jo
               slovenska televizija prenaša do vseh Slovenk in Slovencevin naših državljanov in
               državljank.</p>
               <p>Ta razprava naj odpre to vprašanje, naj bo odprta, naj bo dialoška. Najverjetneje se
               nam bo zgodil paradoks, ki je eden ključnih paradoksov slovenske politike. V vseh
               verodostojnih raziskavah skoraj polovica pravi, da niso za Nato, v državnem zboru pa
               skoraj vsi pravijo, da so za Nato. Verodostojnost v politiki se kaže v tem, da je
               državni zbor presečišče hotenj in pričakovanj ljudi. Ali bomo danes slišali tisto
               slabo polovico glasov, ki pravijo, da imajo pomisleke? Jaz sem prepričan in poslanska
               skupina tudi, da je tudi ta razprava priložnost, da se to stori na način, da se o
               vseh vprašanjih odprto govori in seveda, da se argumentirajo vsi možni pomisleki.</p>
               <p>Ko smo se pripravljali na to razpravo, smo tudi zaprosili raziskovalni sektor in smo
               povprašali, naj nam povedo v državnem zboru, kakšna je informacija glede referenduma
               glede članstva v Natu v dveh evropskih državah, kjer so to storili. Raziskovalni
               sektor je ljubeznivo odgovoril in nam dal podatke za Španijo in Madžarsko.</p>
               <p>Madžarska najprej, kratka kronologija: povabilo na pričetek pristopnih pogovorov
               8.7.1997, referendum se je zgodil 16.11.1997. Vprašanje se je glasilo: <q>"Ali se
               strinjate, da naj Madžarska zagotovi svojo varnost s pridružitvijo Natu?"</q> Referendum
               je imel tak rezultat: 85,4 za, 14,6 proti. Nato je parlament 9.2.1999, to je njihova
               narodna skupščina, z veliko večino podprl vključitev v zvezo Nato, sprejem je bil
               12.3.1999. Torej, na Madžarskem je bil izveden pred vstopom v Nato. Referendum je
               razpisal parlament. Nanašal se je na obljubo iz preteklosti, ko je parlament zavrnil
               razpis referenduma, ki so ga zahtevali nasprotniki Nata, tako imenovana <q>"antinato
               grupa"</q>. Referendum je bil nekaj posebnega, namreč nobena parlamentarna stranka ni
               nasprotovala članstvu v Natu in je bila ta tema deležna malo medijske pozornosti.
               Dejansko je imel referendum priokus plebiscita. Prejšnja zavrnitev parlamenta za
               razpis referenduma leta 1995 na pobudo skupin, ki so vstopu v Nato nasprotovale, je
               imela za neizogibno posledico sklic referenduma v trenutku, ko je večina volivcev
               mislila, da je o tem vprašanju že odločeno. Vendar je parlament dalj časa okleval,
               preden je pristal na to, da je referendum zavezujoč, očitno zaradi strahu pred
               negativnim izidom.</p>
               <p>To je torej primer Madžarske. In sedaj še primer Španije.</p>
               <p>Oktobra 1981 je bil v parlamentu podprt predlog za priključitev Španije v Nato.
               Španijo so v Nato sprejeli maja 1982. 12.3.1986, torej po štirih letih, je ministrski
               predsednik organiziral referendum, kjer so volivci podprli nadaljnje članstvo Španije
               v zvezi, brez sodelovanja v vojaškem sestavu. Rezultat referenduma: 52,2 za, 39,8
               proti. V Španiji je bil torej referendum izveden potem, ko je bila Španija že članica
               Nata.</p>
               <p>Primera sta lahko samo delno v pomoč pri nekaterih naših dilemah. V poslanski
               skupini ocenjujemo, ponovno, kot sem že povedal, da je bil premislek odbora, vlade
               pravilen in podpiramo torej odločitev, da se naši državljanke in državljani
               povprašajo o članstvu Slovenije v Natu po povabilu.</p>
               <p>V poslanski skupini smo prepričani, da se pri argumentih za ali proti premalo
               poudarja ekonomski interes. Zelo rešpektiramo nekatere druge dileme, morda tudi
               strahove, ampak prepričani smo, da bi se ob dobro pripravljenih odgovorih s strani
               pristojnih resorjev, še posebej resorja za gospodarstvo in tudi obrambo, lahko
               uspešno argumentirali v nasprotni smeri. Prepričani smo, da ima slovenska vlada še
               veliko rezerve, da uveljavi enega od osnovnih gospodarskih konceptov, če smemo temu
               tako reči, ki velja delno tudi med članicami Nata, in ta koncept so protidobave. To
               je koncept, ki bi bil dober tako za slovensko gospodarstvo kot tudi za slovenske
               davkoplačevalce.</p>
               <p>V sferi industrije, ki se ukvarja z informacijsko tehnologijo, pa v poslanski
               skupini vidimo tisto možno področje, ki bi aktivno podpiralo vstop Slovenije v Nato.
               Slovenska podjetja, mnoga, so na svetovni ravni prav na področju informacijske
               tehnologije. Če se bodo bolj aktivno vključila, zaradi njihovega gospodarskega
               interesa, smo prepričani, da bodo s tem nagovorili tudi mlade, ki bodo te argumente
               zelo resno sprejeli.</p>
               <p>Če je za slovensko prebivalstvo v zadnjem času retorika, ki včasih spominja na to,
               da je militaristična, in ta retorika je spremljala medijski vidik
               ameriško-zavezniških aktivnosti v vojni proti terorizmu in je manj dopadljiva, pa je
               potrebno priznati, da je tudi to del svetovne realnosti. In to je tista realnost, ki
               nas utrjuje v prepričanju, da je za države, kot je Slovenija, potrebno, da smo del
               integracije razvitega sveta in ne osamljeni otok izven njih.</p>
               <p>Uveljavljanje slovenskih nacionalnih, pa tudi političnih interesov je že do sedaj
               bilo mnogo bolj učinkovito, z našim delovanjem znotraj oziroma ko smo na poti v te
               integracije. Prispevek Slovenije je vedno bolj viden in spoštovan, tako na področju
               jugovzhodne Evrope kot konec koncev tudi v dialogu med Rusijo in zahodnimi
               integracijami. Na tem mestu bi poudarili, da so bili prvi stiki na vrhu med Slovenijo
               in Rusijo zastavljeni tudi po parlamentarni ravni, kjer smo odkrito in povsembrez
               dlake na jeziku izmenjavali naša stališča o Natu. Kajti prav Slovenija je
               predstavljala točko, kjer Rusija ni izražala nobenega eksplicitnega nasprotovanja
               glede širitve Nata. Kar je na nek način tudi privedlo do prvega srečanja na vrhu med
               predsednikom ZDA in Rusije prav v Sloveniji. In rezultati otoplitve odnosov med
               Rusijo in Natom pravzaprav vodijo točno v tisto politično smer, ki jo zagovarja tudi
               Slovenija, k popuščanju nasprotij med velikimi in k tesnejšemu evropskemu
               sodelovanju.</p>
               <p>O drži izolacionizma je delno prej v svojem nastopu govoril predsednik vlade.
               Prepričani smo, da izolacionizem nima racionalne argumentacije, če pogledamo
               pozicioniranje slovenske države na svetovni in evropski sceni. Ostaja dejstvo, da sta
               tako Nato kot tudi EU, ampak danes govorimo o Natu, najvplivnejši in najmočnejši,
               tako gospodarski, politični kot obrambni integraciji.</p>
               <p>In priznati moramo, da ob slovenski geografski poziciji si težko zamišljamo uspešen
               razvoj slovenske države, gospodarstva in njene vključenosti tudi v evropsko raven
               izobraževanja in osebnega razvoja državljanov, če se ne vključimo v te večje evropske
               in globalne prostore.</p>
               <p>Spraševanje o podpori državljanov glede vključitve v Nato in naš nekoliko
               zaskrbljujoč pogled na slovensko javno mnenje, ki ga moramo v celoti rešpektirati, pa
               nam odpira vprašanje, kakšen je odnos slovenskih volivk in volivcev do ljudi, ki jih
               predstavljajo v parlamentu, v vladi, na mestu predsednika države, na vseh funkcijah.
               To vprašanje si moramo zastaviti tukaj in zdaj.</p>
               <p>V gradivu vlade za današnjo sejo, ki je kratek povzetek vseh aktivnosti in je povsem
               primerno, se je na koncu zgodil droben spodrsljaj, ki pa je lahko zelo neprijeten. Na
               koncu piše, da morata državni zbor in vlada postoriti nekatere važne naloge, in med
               temi naj bi bilo tudi koordinirano nastopanje poslancev državnega zbora v mednarodni
               skupnosti in v dvostranskih stikih, zaradi podpore in postopkov, ki so potrebni za
               članstvo republike Slovenije v Natu. Na vseh srečanjih v tujini, kjerkoli sem imel
               možnost, sem vedno zastopal in argumentiral in utemeljeval potrebo Slovenije, da
               vstopi v Nato. Toda, kolegice in kolegi, bistvo parlamentarnega sistema je v tem, da
               se pusti, da poslanci mislijo tako, kot menijo, da je prav in kot so jim dali volivci
               mandat. Poslanci državnega zbora lahko, kjerkoli so, odgovorno, toda povsem avtonomno
               zastopajo stališča, tudi ko nastopajo po svetu. To mnenje vlade ocenjujemo kot
               spodrsljaj.</p>
               <p>Bilo je postavljeno vprašanje, da se je pomembno, da se politiki in parlamentarne
               stranke opredelimo do vstopa Slovenije v Nato. Spoštovane kolegice in kolegi, ali se
               vam zdi, da je to ključno vprašanje? Ali se vam zdi, da slovenski volivec in volivka,
               državljan in državljanka poslušata in nanju ključno vpliva, kaj o teh vprašanjih
               menijo predsedniki parlamentarnih strank, predsednik vlade, predsednik države,
               poslanci? Izgleda, da ne. Kaj je narobe? To je po našem mnenju ključno vprašanje in
               vprašanje kratkega stika, ki se je zgodil med ljudstvom in politiko. Nenavadnost je v
               tem, kot mi je pred kratkim povedal znani slovenski sociolog, da bi se lahko zgodila
               nenavadnost, da ko bi se državljanke in državljani odločali na referendumu za vstop v
               Nato, kakršnekoli narave bi že bil, recimo, da bi večina glasovala proti - jaz osebno
               menim, da ne bi da bi pri tej odločitvi imelo pomembno vlogo tudi njihovo
               nestrinjanje z delovanjem slovenske oblasti, vlade, parlamenta in vseh institucij. Po
               dvanajstih letih samostojne slovenske države so mnogi zelo razočarani s
               funkcioniranjem slovenske države in njene oblasti na vseh ravneh. To se pravi, na tem
               mestu je potrebno ponovno samokritično ugotoviti, da ljudstvo mora dobiti odgovore na
               vprašanja, ki jih imajo - izraz ljudstvo sem namerno uporabil - da moramo na vse
               njihove pomisleke, ki jih imajo, odgovarjati potrpežljivo, iz dneva v dan, iz tedna v
               teden, ne samopašno, ne arogantno, pač pa odprto, dialoško in predvsem spoštljivo. In
               to je po našem mnenju ključna pot, da bomo, kot pričakujemo tudi v naši stranki,
               letos novembra dobili povabilo v Pragi in nato najverjetneje po prvih mesecih
               prihodnjega leta, ko bomo <q>"izpogajali"</q> in se dogovorili o vstopu v Nato, o tem tudi
               povprašali naše državljanke in državljane na referendumu in takrat tudi dobili
               mandat, da Slovenija v Nato vstopi. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Podobnik. Zdaj vabim k besedi kolega Zmaga Jelinčiča, ki bo
               predstavil stališče poslanske skupine Slovenske nacionalne stranke. Za njim bo dobil
               besedo kolega Janša. Prosim, kolega Jelinčič, imate besedo.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo, gospod predsednik. Najprej prav lep pozdrav gospodu predsedniku
               republike in vsem ostalim članom vlade ter kolegicam in kolegom! Danes pravzaprav
               razpravljamo o tem, kdaj naj bi bil referendum, ali pred vstopom v Nato oziroma pred
               povabilom v Nato ali po povabilu v Nato. In vendar je vlada Republike Slovenije
               izkoristila ta trenutek za promocijo svojih lastnih stališč. Ob promociji ni
               odgovorila na niti eno vprašanje, ki se poraja v slovenski javnosti; niti z eno
               besedoni navedla stroškov, niti z eno besedo ni povedala, koliko tujih sil bomo imeli
               v Sloveniji, niti z eno besedo ni povedala, katera letališča bodo zaprta za civilni
               ali športni promet, niti z eno besedo ni povedala, katere ceste bodo lahko Natove
               sile uporabljale za svoje prehode z enega konca Slovenije na drugega oziroma iz ene
               Natove države v drugo Natovo državo oziroma iz Natovega zaledja v jugovzhodno Evropo.</p>
               <p>Pred časom<gap n="..."/> <stage>/Nemir v dvorani./</stage> Kolega, ali lahko<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Mir v dvorani! Kolega Jelinčič, imate besedo, ostali pa ne. Prosim.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Nič ni bilo rečenega o stroških, nič ni bilo
               povedanega o tem, kaj bo Slovenija profitirala od Nata. Zakaj ne? Zato, ker ne bo nič
               profitirala, ker bo izgubila, poleg lastne samostojnosti bo izgubila celo vrsto
               slovenskih industrijskih obratov, ki jih bomo zaradi tega, ker bomo morali prevzemati
               ameriško tehnologijo, ameriško orožje, ameriška transportna sredstva, lahko zaprli.</p>
               <p>Kot primer naj navedem, da je slovenska vlada kupila ameriške avtomobile <q>"humvee"</q>,
               za katere je norveška vlada ugotovila, da so popolnoma neustrezni za gozdne terene in
               popolnoma neustrezni za vožnjo po gozdnih poteh, ki so precej ožje od ameriških
               puščavskih predelov, in tudi po naših poteh se ta vozila ne morejo kretati na
               ustrezen, bi rekel, vojaški način. In vlada je uspešno prikrila nesrečo, ki se je
               zgodila na Zaplani, ko se je to slavno vozilo tako rekoč sesulo; da ne bi govoril o
               vseh ostalih napakah, ki jih to vozilo ima.</p>
               <p>Pred časom smo obnovili celo vrsto tankov T-55 in jih posodobili. Za vsako
               posodobitev smo porabili približno milijon mark, takratnih, še malo več. Zadnje
               poročilo z zasedanja v Bruslju govori, da so ti tanki zastareli, neustrezni, tako
               rekoč stara šara, in da z njimi ne bomo imeli kaj početi, samo stran jih bomo lahko
               vrgli. Morda bo tu in tam kakšen ta tank prišel v kakšnega od vojaških muzejev,
               vendar v tistih muzejih so že takšni tanki iz Bolgarije, iz Romunije in Sovjetske
               zveze, bivše.</p>
               <p>Naprej isto poročilo govori o slovenskih letalskih silah. Imamo pilatuse, kot nekaka
               vmesna letala med propelerskimi in reakcijskimi. Tudi ta letala bodo lahko
               uporabljena po tem poročilu zgolj za tako imenovano <q>"folklorno letenje"</q> v Sloveniji,
               da Slovenci pač ne bi pozabili, da smo bili eni od pionirjev letalstva, drugega pa
               nam ne bodo dali. Helikopterje nam bodo poskušali vriniti, stare Bellove
               helikopterje, ki jih niti ne proizvajajo v Ameriki, ampak jih po licenci proizvajajo
               kanadske firme. In še te avione bomo kupili stare.</p>
               <p>Morda nam bodo vsilili tudi kakšne stare F-16 na enak način, kot so to vsilili eni
               od Baltskih držav, ki je pravzaprav že parafirala sporazum med obrambnim ministrom te
               dežele in obrambnim ministrom Belgije. O nakupu belgijskih letal F-16 pa so morali
               zaradi telefonskega poziva iz Amerike takoj prekiniti to pogodbo in kupiti ta letala
               oziroma bodo morali kupiti ta letala od Američanov.</p>
               <p>Na enak način se nam bo tudi v Sloveniji dogajalo vse skupaj. Še en primer: v Talinu
               so morali posodobiti civilno letališče. Na razpis se je javilo pet firm, med njimi
               tudi ena ameriška, zmagala je na razpisu francoska firma, ameriška je bila šele
               četrta. Zopet po telefonskem pozivu iz Amerike so morali razpis razveljaviti in
               sprejeti dobavitelja izZdruženih držav Amerike, in to vse v imenu Nata, in to vse pod
               grožnjo, če ne boste tega naredili, vas pač ne bomo sprejeli v Nato.</p>
               <p>In če vzamemo problematiko, ki se pojavlja na Češkem, na Poljskem in na Madžarskem,
               ravno zaradi finančnih sredstev, ki jih potrebuje in zahteva Nato, lahko vidimo, da
               so to grozljivi stroški. Tako Čehi kot Poljaki in Madžari so razočarani nad Natom. Ne
               nudi jim nobene večje varnosti, kajti varnost v današnjem času je nekaj drugega, kot
               to, kar nudi Nato.</p>
               <p>Dejstvo je, da Nato oziroma Združene države Amerike same priznavajo, da je
               organizacija Nato 70% gospodarska organizacija in samo 30% vojaška organizacija. Z
               drugimi besedami, Združene države Amerike preko te organizacije vsiljujejo svojo
               tehnologijo.</p>
               <p>Pred časom, nekaj dni nazaj, sem prisostvoval enemu od zasedanj obrambnega odbora
               skupščine Zahodnoevropske unije, kjer smo razpravljali tudi o tem. Evropa ni
               zadovoljna z Natom. Evropa se zaveda nevarnosti, ki jo Združene države pod firmo Nata
               pač predstavljajo za evropsko industrijo, za evropski razvoj in za evropske
               gospodarske subjekte. Kako Amerika v imenu Nata terorizira dobesedno evropske firme,
               je evidentno, ko so Američani, ko je firma Boeing prek vojaških špijonskih satelitov
               špijonirala civilne evropske proizvajalce letal Airbus do te mere in dobila take
               podatke, da so potem Kitajcem prodali boeinge in ne airbusov. Gre za zlorabo vojaških
               obveščevalnih metod na civilnem področju - in seveda, nikomur nič! Zato se Evropa
               zaveda te nevernosti in ne popušča. Vendar pa je vedno in povsod možnost, da se
               najdejo države, ki predvsem zaradi določene politične <q>"vrhuške"</q>, ki bi ji zelo
               <q>"pasalo"</q> vstopiti v to organizacijo in zasesti določene politične položaje v okviru
               te organizacije, da bi pač ti gospodje dobili svoje stolčke,po domače rečeno, in da
               bi na ta način, da so, da bodo in da delajo vse, da bi svojo domovino, seveda, se
               dvomi, če jo jemljejo kot svojo domovino, da bi to domovino pripeljali v okrilje neke
               vojaške zveze. Slovenija je pred časom že podpisala sporazum, po katerem smo dovolili
               enotam Nato pakta pod nazivom Sfor, Ifor in podobno prehod prek slovenskega ozemlja.</p>
               <p>Ti dokumenti so bili enaki, kot so jih podpisale države, ki so bile takrat v vojni.
               Identičen dokument so podpisali Bosanci, identičnega Makedonci in identičnega
               Hrvatje, vendar Hrvatje kasneje od Slovencev. Ta dokument pravi oziroma je pravil, da
               tem enotam, ki prečkajo Slovenijo, ni potrebno plačevati nobenih pristojbin za
               uporabo cest, železnic, pristanišč, letališč. V tem dokumentu piše, da nihče od
               pripadnikov teh sil oziroma enot ne bo odgovarjal pred slovenskim sodnikom za
               kakršnokoli dejanje. V tem sporazumu piše, da ti pripadniki enot ne bodo mogli biti
               niti aretirani s strani slovenske policije, ampak jih bodo lahko aretirali samo
               varnostni organi teh sil. To je samo nekaj razmislekov o tej zadevi. In mi smo to
               podpisali.</p>
               <p>In ko govorimo o izolacionizmu, ki ga tako rada slovenska vlada vleče na plano, bi
               jo vprašal, kaj bo potem rekla o Avstriji, ki ni v Natu in tudi ne namerava iti v
               Nato. Mislim, da ni zaradi tega Avstrija nič manj varna, da zaradi tega Avstrija ni
               izgubila na svojih resursih, celo nasprotno. Industrijski resursi so se ohranili in
               obdržali so velik del suverenosti, ki jo bomo mi, če bomo vstopili - jaz upam, da se
               bodo ljudje odločili proti - da bomo mi te resurse dejansko izgubili. Izgubili bomo
               velik del suverenosti, vendar pa nekaterim v slovenskih političnih krogih ni kaj
               dosti za suverenost. Če se spomnimo politične stranke, ki je v času osamosvajanja
               pravzaprav iskala čim večje bele rjuhe, da bi jih sešili skupaj, da bi lahko mahali
               pred Jugoslovansko ljudsko armado. Ravno ta ista stranka je zdaj vodilna, ki hoče
               spraviti Slovenijo pod okrilje Nata. Ali ne spominja to vse skupaj na tisti čas, ko
               smo se pred časom vključevali v Demokratsko federativno Jugoslavijo, pa potem FLRJ in
               SFRJ? Jaz tukaj ne vidim bistvene razlike.</p>
               <p>In potem se vprašam, gospodje, zakaj smo šli v samostojnost, če zdaj nujno iščemo
               gospodarja. In ne samo enega, enega v Ameriki in enega v Bruslju, za vsak slučaj. Da
               bomo ja podložni in da ja, če se bo zgodilo, da bomo obrnili hrbet enemu, da se bomo
               vendarle lahko priklonili drugemu.</p>
               <p>In druga država, ki ravno tako trpi, po vašem mnenju, zaradi izolacionizma, Irska.
               Gospodje dragi, Irska je najhitreje se razvijajoča država v Evropi. In če pogledamo
               naprej, ravno Irska, ki ni in noče in ne bo šla v Nato, dobiva od Združenih držav
               Amerike največje dotacije. In potem pridemo do tistega zdravega, kmečkega rezona, ki
               pravi: <q>"da kdor je hlapec, je pač hlapec."</q> Hlapca oklofutaš, rečeš mu, naj ti očisti
               čevlje, in potem ga pošlješ nazaj v kot ali v hlev. In to bodo gospodje delali z
               nami, to hočejo delati z nami. In večina slovenskega političnega prostora se s tem
               strinja. Mi nismo za to in mi nočemo in kar se nas tiče, bomo naredili vse, da do
               tega ne bo prišlo. Govori o obiskih našega predsednika vlade v Združenih državah
               Amerike so nič drugega kot zavajanje javnosti. Tistih nekaj besed, ki jih je
               spregovoril z gospodom Bushem, so bile v glavnem vljudnostne fraze z ene in z druge
               strani. Potem se je pa gospodu Bushu, po nekaj minutah že odmudilo v druge prostore
               in je celo naš predsednik moral sam oditi iz tistih soban, čeprav gospod Bush iz
               tistih soban spremlja pravzaprav vsakogar, ki ga sprejme tja notri. Konec koncev iz
               tistih soban je pospremil ven celo Oprah, ki ni politik, ampak je zgolj medijska
               zvezda. Našega gospoda Drnovška ni pospremil. Pospremili so ga naši diplomati, in vsi
               so žalostno gledali nekam v, tako imenovano, svetlo bodočnost.</p>
               <p>Ko govorimo o moči države, ki naj bi jo dal Nato pakt, se vprašam, kakšno moč za
               razsojanje v primeru vprašljivih in konfliktnih situacij je dal Nato pakt tako Grčiji
               kakor Turčiji. Ko je prišlo do konflikta na Cipru, se je Nato pakt umaknil in
               prepustil, da so se pogovarjali sami. In pogovarjajo se še danes.</p>
               <p>Če ne bi bilo vmes Združenih narodov, sil Združenih narodov, bi prišlo do
               oboroženega spopada širših razmer. In Združeni narodi preprečujejo tam spopade širših
               razmer. In kako naj gre to vse skupaj s 5. členom ustanovne listine Nato pakta, ki
               pravi, da mora Nato pakt braniti tisto državo, ki jo članica Nato pakta in ki jo
               napade neka druga država. V tem primeru je članica Nato pakta napadla članico Nato
               pakta. In kaj zdaj? Po drugi strani pa Nato pakt v nasprotju z ustanovno listino
               Združenih narodov napade suvereno državo, kot je Jugoslavija. In če razvijamo tezo
               naprej, se vprašamo, čeprav sem proti temu, da bi napadel in da bi Nato pakt
               bombardiral Tel Aviv, se pa pravzaprav vprašamo, zakaj ne bombardirajo Tel Aviva.
               Ista logika, vendar različna merila. In če mislite, da bo Nato pakt za Slovenijo
               jemal taka merila, kot jih za nekatere, se prekleto motite.</p>
               <p>Naj vam preberem, katere so države, s katerimi nas naj bi vzeli oziroma povabili v
               Nato pakt. Navkljub temu, da je gospod Colin Powell pred približno mesecem dni na
               novinarski konferenci v Beli hiši rekel, da se obrambni koncept Nato pakta spreminja
               in da bo morala prvenstveno vsaka država za sebe poskrbeti za lastno varnost in da je
               zdaj poglavje Nata, ki je pomembno, tisto, ki govori o združevanju in vključevanju
               Natovih in ruskih tendenc za isto smer delovanja in pa ukrepanja.</p>
               <p>No, države s katerimi nas enačijo, so zelo zanimive: Albanija, Bolgarija, Estonija,
               Hrvaška, Latvija, Litva, Romunija in Slovaška. Pa če izvzamemo tri baltske države, za
               katere je zagotovo, da jih bodo podprle skandinavske države, nam ostanejo zelo čudne,
               čudna druščina. V isti koš so nas vrgli z Albanci, in kdor je bil v Albaniji, ve,
               kako je tam. In v isti koš so nas vrgli z Bolgari, in kdor je bil v Bolgariji, ve, v
               kakšnem stanju je ta država. In v isti koš so nas vrgli z Romuni, in kdor je bil v
               Romuniji, ve, v kakšnem stanju je ta država. In enako vemo za Makedonijo. Pa tudi
               Hrvaška.</p>
               <p>Slovenijo tlačijo v isti koš in ji pravzaprav nižajo nivo, ponižujejo Slovenijo tudi
               na ta način. Ne zgolj na ta način, da nas jemljejo kot obiskovalce sem ter tja, pač
               naj pridejo še tisti Slovenci in le redko kdaj kdo uspe priti dlje od kakšnega
               tretjega namestnika, četrtega sekretarja, petega podsekretarja ministrstva za
               kmetijstvo.</p>
               <p>Gospod Kacin, saj boste prišli gor, boste povedali svoje. Seveda, gospod Kacin,</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Ne dovoljujem.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Jaz vedno neham.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Ne dovoljujem razprave iz klopi. Kolega Jelinčič, prosim, da nadaljujete.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Še ena zadeva je zanimiva, ko se govori o Evropi po
               eni strani in Natu po drugi strani. Zopet se slovenska politika kaže zelo
               netransparentno oziroma kot nekakšna mencajoča gospodična, ki ne ve, kam bi šla,
               skozi katera vrata bi vstopila, in potem ostane v preddverju. Evropa ustvarja svoje
               obrambne sile, Evropa ima svojo obrambno in varnostno politiko začrtano. In Evropa
               ima začrtano skupno obrambno industrijo. Pred letom in pol sem bil član ožjega odbora
               za usklajevanje evropske obrambne industrije. Poleg dveh Angležev, Italijana in Grka
               sem bil jaz iz Slovenije edini tam notri in tudi iz drugih držav, in lahko povem, da
               takrat ni nobenega iz slovenske vlade to zanimalo. Ni se zdelo vredno o tem
               pogovoriti niti gospodu zunanjemu ministru niti gospodu ministru za obrambo niti
               gospodu ministru za notranje zadeve ali komurkoli. Zakaj? Zato, ker po mojem mnenju
               niso videli nobenih osebnih interesov pri tej zadevi. Osebni interesi so pač določeni
               stolčki in zagotovo ne <q>"procvit"</q> slovenskega naroda.</p>
               <p>Prepričani smo lahko, da bo vstop v Nato pomenil za Slovenijo strahoten finančni
               udarec. In glede na to, da nam inflacija narašča iz dneva v dan, bo ta udarec še
               bistveno hujši, kot si kdorkoli lahko misli. Vlada Republike Slovenije se na vse
               kriplje trudi, da bi pokazala, kaj vse dobrega nam bo prinesel Nato. Odpira tako
               imenovane javne diskusije, ki pa so pravzaprav farsa. Ravno tu, v državnem zboru, če
               že izvzamem današnjo promocijsko razlaganje mojih predhodnikov s strani vlade, ravno
               tu je bila organizirana javna diskusija o Nato paktu, kjer se je zvrstilo, mislim da
               25 vladnih predstavnikov, ki so hvalili Nato na vse pretege, seveda brez enega samega
               podatka, in potem je prišel prvi, ki je bil proti Natu. Potem sta bila spet, mislim,
               da dva predstavnika vladne strani, nakar je bilo prenosa konec. Potem je vladna stran
               odšla, vsi podporniki Nata so šli ven, in tu notri je sedelo le še nekaj ljudi, ki so
               pravzaprav poslušali sami sebe. Zelo indikativen odnos do slovenske javnosti in do
               svojih volivcev. Izgleda, da določene politične stranke, ko pridejo na pozicijo,
               pozabijo, da so jih izvolili volivci in mislijo, da je vseeno, kaj jim govorijo,
               pravzaprav si mislijo, saj je vseeno, kaj govorimo danes in kaj naredimo, zadnje tri
               dni jih bomo že potegnili za nos, jih bomo spet nategnili in zopet bodo glasovali za
               nas, potem bodo pa štiri leta jamrali, zadnje tri dni bodo pa spet pozabili vse
               skupaj.</p>
               <p>Naprej se vlada poslužuje raznih <q>"natofonov"</q>, <q>"natonabiralnikov"</q> in <q>"natopisov"</q>. Več
               kot 650.000 izvodov v štirih barvah tiskanega propagandnega glasila, ki je govorilo o
               tem, kako nas čaka v Natu samo dobro, kako se bosta tam cedila med in mleko. Če
               vzamemo po kosu, da je to stalo vključno z distribucijo po vsej Sloveniji sto
               tolarjev, je to 65 milijonov tolarjev. 65 milijonov tolarjev bi bilo dosti bolj
               smiselno dati v kakšne socialne transferje ali pa morda dati tudi tisti materi
               samohranilki, ki so jo pred časom zaprli za sedem dni, ker se je z mopedom peljala,
               mislim da skozi rdečo luč, medtem ko bodo gospode iz vlade, gospoda Šuštarja bodo
               zdaj izpustili, zato ker se nekateri gospodje, ki so še v vladi, bojijo, da bi kaj
               povedal. Ali ne bi bilo morda bolje, da bi nekaj milijonov od tega dali raje tisti
               materi samohranilki za njene otroke.</p>
               <p>O stroških pravzaprav nismo izvedeli še nič. Vemo, da vsako ministrstvo ima neke
               fonde, v katere se prelivajo ogromni denarji za reklamo za zvezo Nato. In če kdo od
               poslancev to vpraša, mu nič ne odgovorijo. Nekako zaokrožijo in na koncu nobenega
               pravega odgovora. In vlada to veselo troši. Na ministrstvu za obrambo, na ministrstvu
               za zunanje zadeve, na vseh ministrstvih se zaposlujejo novi ljudje zato, da bodo
               pripravili Slovenijo za vstop v Nato. In zato je pravzaprav po eni strani lahko
               razumeti vlado Republike Slovenije, da hoče preprečiti predhodni posvetovalni
               referendum o vstopu v Nato pakt, kajti boji se, da bi ljudje glasovali proti in potem
               - kaj naj bi s tem? Pa vlada si misli, mi bomo to že uredili, bomo že Slovence
               potegnili še enkrat za nos, če bo potrebno, bomo tudi goljufali, ampak, kaj bodo
               rekli Američani, predvsem tega se bojijo naši. Kaj bodo rekli Američani. Jasno, ker
               če bodo Američani užaljeni, potem Slovenije ne bodo povabili. In če Slovenije ne bodo
               povabili, kaj bomo pa potem mi naredili zrušil se bo kompleten koncept vladanja in
               vladavine gospoda Janeza Drnovška, njegovih koalicijskih strank in tudi
               nekoalicijskih podpornikov vstopanja v Nato. In kako močna je ta konstrukcijska
               zgradba vlade, se kaže tudi po tem, da zdajle ta trenutek ni v dvorani niti enega od
               predstavnikov predlagateljev tega, da bi izvedli predhodni posvetovalni referendum,
               in izgleda, da je vladna stran že dosegla svoje in da se bo zgodilo tisto, česar se
               bojimo.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Mir v dvorani. Nihče nima besede, razen kolega Jelinčiča. Prosim. Ste končali, kolega
               Jelinčič?</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Bom še nekaj malega, gospod predsednik.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prav, prosim, zaključite. Izvolite.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Za vstopanje v zvezo Nato predvideva slovenska vlada postopen dvig obrambnih izdatkov
               in profesionalizacijo vojske. Postopen dvig obrambnih izdatkov pomeni, da bomo še
               vedno obdržali vojaško strukturo, ki odgovarja 120 tisoč glavi množici teritorialcev
               in da bomo poleg tega imeli - nabornike bomo ukinili seveda - bomo imeli še
               profesionalno vojsko, ki bo tekala od enega bojišča do drugega, in če bo imela srečo,
               pač ne bomo pripeljali domov nobenega slovenskega fanta v krsti, če pa ne bomo imeli
               sreče, bo pa vlada rekla: <q>"Ja, dragi Slovenci in Slovenke, saj ste se odločili za to,
               je pač tako, žrtve pač morajo biti"</q>. In na oltar ameriške zgodovine je tudi treba kaj
               dati, in na oltar ameriške domovine, kot bi nekateri tudi rekli.</p>
               <p>Mislim, da zadeva ni tako enostavna in upam tudi, da bo slovensko volilno telo
               povedalo gospodom, ki jim je malo mar za Slovenijo in za <q>"procvit"</q> lastne domovine,
               da jim bo pokazala, kakšno je njeno mnenje. Res pa je, da za to se pač poskuša na
               vsak način izogniti kakršnemukoli nevarnemu postopku. Kakršnikoli možnosti, da bi kdo
               lahko zaslutil, da Slovenci nismo 100% hlapci, ampak da imamo tudi ljudi, ki
               razmišljajo s svojo glavo in niso pripravljeni kar skakati na glavo v bazen, za
               katerega niti ne vemo, če je v njem voda.</p>
               <p>In predhodni posvetovalni referendum pač mora biti. Če se spomnimo časov, ko se je
               Slovenija osamosvajala, če se ne motim, spoštovana gospoda, in ne motim se, smo
               najprej izvedli referendum, se odločili za samostojnost Slovenije in potem se
               osamosvojili. Danes istim prebivalcem Slovenije to prepovedujete oziroma poskušate
               prepovedati. Točno se kažejo dvojna merila, kaže se, da vas zanima zgolj in nič
               drugega kot lastna pozicija in lasten dobrobit in zato ste pripravljeni prikrojevati
               celo zakone, pripravljeni ste delati, kar vam paše, sodniki so tako ali tako deljeni
               ali na LDS in SDS in potem kogar pač dobiš, tisti te <q>"vžge"</q> ali spusti itd.</p>
               <p>Spoštovana gospoda, v Sloveniji je iz dneva v dan bolj žalostno in iz dneva v dan je
               težje živeti. In sedaj z vstopom v Nato nameravate pobrati Slovenkam in Slovencem še
               tistih nekaj tolarjev, kar jim je ostalo in kar so <q>"prišparali"</q>. Krasno, res lepo in
               še sram vas ni. Ko bi vas bilo vsaj sram! Ne, smejite se, režite se na vsa usta in
               mislite si naj Jelinčič govori, bomo že naredili tako, da bo prav. Če ne bodrugače,
               ga bomo pa zaprli, saj ima še enih par odprtih zadev na sodišču, pa bomo še kakšno
               <q>"nameštaljko"</q> naredili, pa ga bomo še kaj zgrabili. Krasno, res lepo.</p>
               <p>Po drugi strani, ko ste polni besed o varnosti, vam pa pred nosom trgujejo z
               radioaktivnimi materiali in seveda nič ne naredite. Konec koncev, ali ste se
               vprašali, če vas morda Nato sploh hoče, spoštovana družba? Ali vas sploh hoče? Ko ste
               taki specialisti na področju varnosti, da vam pred nosom nosijo ene od najbolj
               nevarnih terorističnih sestavin, naša obveščevalna služba pa nič. Predsednik vlade
               Republike Slovenije govori, da o tem sploh nič ne ve. Edini, ki je reagiral promptno
               na to zadevo, je bil predsednik republike, gospod Kučan, ki je takoj reagiral, in
               tudi na njegovo reakcijo se Sova niti odzvala ni, ker se jim zdi noro vse skupaj.
               Lepo vas prosim! Takšne stvari se bodo dogajale po eni strani, ali pa se morda že
               pripravljamo, da bo Slovenija v imenu Nato pakta prevzela vso to svinjsko trgovino za
               takšne ali drugačne teroristične organizacije, v imenu nekih obveščevalnih služb iz
               tujih držav. Morda, ne vem. Ampak karkoli bo, je grozljivo, in to je grozljivo.</p>
               <p>In vlada nam je včeraj poslala dokument, ki ga je sprejela na svoji 144. dopisni
               seji, kjer pravi, da bo potrebno pospešiti delovanje v zvezi z vključevanjem
               Republike Slovenije v polnopravno članstvo Nata in pri tem čakajo predvsem državni
               zbor, piše, nekatere važne naloge. Ena od teh je zagotovitev ustreznih
               materialno-finančnih pogojev za nadaljnji razvoj obrambnega sistema. Pozabili so
               napisati, v skladu z Nato normami in po direktivah iz Tampe na Floridi, tam je namreč
               glavni štab.</p>
               <p>Naprej piše: <q>"Referendum je smiseln le po povabilu v članstvo."</q> Seveda, pa ne
               smiseln, smiseln je za vlado, kajti če bomo dobili povabilo, potem bodo že priredili
               vse skupaj na ta način, da bo referendum šel skozi pozitivno.</p>
               <p>In na koncu še najlepša cvetlica, ki kaže na demokratičen odnos vlade Republike
               Slovenije do poslancev oziroma do vsega slovenskega naroda. Piše takole, da <q>"bo treba
               zagotoviti koordinirano nastopanje poslancev državnega zbora v mednarodni skupnosti
               in v dvostranskih stikih zaradi podpore in postopkov, ki so potrebni za članstvo
               Republike Slovenije v Natu"</q>. Ali to pomeni, da lahko pričakujemo, da bodo v
               najkrajšem času dve edini poslanski skupini, ki dvomita, in eno edino poslansko
               skupino Slovenske nacionalne stranke, ki je definitivno proti vstopu v Nato - da nas
               boste eliminirali? Lahko si razumemo tudi tako. Ali je to morda demokracija, da si
               vlada drzne napisati nekaj takega? Zakaj ne napišejo: dajte, zaprite vse skupaj. Ja,
               saj mogoče bo vladi to uspelo. 28. imam v Mariboru na sodišču eno od zadev, ki jo je
               takratna obveščevalna služba zakuhala ravno tako zaradi tega, ker Slovenska
               nacionalna stranka in Zmago Jelinčič niso hoteli držati jezika za zobmi. Ali bo to
               sedaj ponavljalo? In sedaj bo to - ali bo to postala praksa? Ali bodo slovenske
               obveščevalne službe namesto tujih infiltriranih ljudi, ki delajo kriminal na področju
               Slovenije, bo lovila slovenske drugače misleče ljudi? Sestre so se izvlekle iz tega
               <gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Gospod Jelinčič.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/> ker so dobile javno podporo. A politične stranke? Kaj pa politične stranke? Kaj
               pa ljudje, ki ne bodo imeli podpore v medijih? Ali lahko potem pričakujemo, da se
               bomo bali zvečer hoditi zunaj, ali kaj?</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Se lahko vrnemo k temi, kolega Jelinčič.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Zadeve so čudne, zadeve so tragične in v tej tragični zgodbi Slovenska nacionalna
               stranka ne bo sodelovala. Bo sodelovala na ta način, da bomo povedali, da smo za
               predhodni referendum, za posvetovalni, bomo podprli ta predlog in na tem predhodnem
               posvetovalnem referendumu bomo glasovali proti vstopu v zvezo Nato. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Preden dam besedo kolegu Janši eno opozorilo in eno pojasnilo. Nekaj vaših
               kvalifikacij bi lahko kdo razumel kot - če ne že žaljive - podcenjevalne. Tukaj
               mislim tudi na vašo kvalifikacijo o državah kandidatkah in nekatera druga. Če boste
               ponavljali, bom izrekel opomin.</p>
               <p>Pojasnilo, večkrat ste omenjali, zakaj nihče ni omenjal stroškov. Danes dopoldne sva
               se z ministrom dr. Grizoldom pogovarjala o njegovem morebitnem nastopu in prosil sem
               ga, da med razpravami poslank in poslancev osredotoči svojo pozornost na stroške in
               to storil takoj, ko bodo poslanske skupine predstavile svoja stališča.</p>
               <p>Sedaj pa dajem besedo kolegu Janezu Janši, predstavil bo stališča poslanske skupine
               Socilademokratske strnke, za njim bo nastopil kolega Pohorec. Prosim, kolega Janša
               imate besedo.</p>
            </sp>
            <sp who="SDZ3:JanšaJanez">

               <speaker>IVAN (JANEZ) JANŠA:</speaker>

               <p>Hvala za besedo! Spoštovani gospod predsednik, spoštovana ministra! Kolegice in
               kolegi! Po tej zadnji razpravi je sicer težko ostati resen, ampak vendar razpravljamo
               o zelo resni temi, o neki odločitvi, ki stoji na isti poti, kot pa je stala začetna
               odločitev, ki smo jo dejansko sprejeli na referendumu leta 1990. Za Socialdemokratsko
               stranko ni dileme niti glede slovenskega članstva v Natu niti glede referenduma.
               Oboje podpiramo. Glede Nata mislim, da smo bili prva stranka, ki je to zapisala v
               svojo program. 100% smo za takšno odločitev glasovali, ko je državni zbor prvič o tem
               razpravljal spomladi leta 1993 in tudi, kot kažejo javnomnenjske raziskave, med
               našimi člani in volivci glede tega ni večjih dilem.</p>
               <p>Kar se tiče samega referenduma kot oblike odločanja, ki je v slovenski ustavi
               postavljena najvišje, menimo, da gre pri slovenskemu članstvu v Nato za tako pomembno
               odločitev, da je prav in se spodobi, da jo sprejmejo državljani na referendumu.
               Menimo, da gre za odločitev,ki mora biti zavezujoča v tem smislu, da ni odvisna od
               trenutne politične večine v vladi ali v državnem zboru in da ko je enkrat sprejeta,
               da je to trajna oziroma da velja toliko časa, dokler se razmere ne spremenijo.</p>
               <p>Dilema v zvezi s tem, kdaj izpeljati referendum, je v tem trenutku po našem mnenju
               umetna. Obstaja ena sama potencialna situacija, v kateri bi v naši poslanski skupini
               podprli tudi predhodni posvetovalni referendum. Menimo, da zaenkrat takšne situacije
               še ni, in upamo, da je nikoli ne bo. Ta situacija bi nastopila v primeru, če bi se
               kot zadržek oziroma kot argument proti povabilu Sloveniji, naj se pridruži Natu,
               pojavil - in to uradno izražen - pomislek, češ da je javna podpora slovenskemu
               članstvu v Natu med slovenskimi volivci tako nizka oziroma najnižja med kandidatkami,
               da to preprečuje odločitev o tem, da se nas povabi v članstvo. V tistem primeru bi
               bil predhodni referendum edini način, da mi dokažemo, da temu ni tako oziroma v tisti
               situaciji itak nimaš kaj več izgubiti, ko gre za drugi krog širitve.</p>
               <p>Vendar glede na stanje, kakršno je, ocenjujemo, da trenutne razmere niso takšne.
               Pričakujemo, da se tudi v prihodnosti ne bodo poslabšale. Veseli smo, da se je na
               začetku te kampanje, ki datira predvsem v lansko poletje, precej redkim zagovornikom,
               aktivnim zagovornikom Nata, zdaj pridružila praktično celotna politična elita v tej
               državi in da to, kar je normalno, spreminja tudi javno mnenje oziroma podporo v
               javnem mnenju za slovensko članstvo v Natu.</p>
               <p>Takšna razprava, kot je tudi tale današnja, kjer smo malo razširili dnevni red in na
               nek način deloma ponavljamo tisto, kar smo povedali že v začetku leta na javni
               predstavitvi mnenj, takšna razprava je po mojem mnenju sicer potrebna in koristna, je
               pa predvsem signal navzven. To, kar tukaj danes počnemo, se boljopazi v tujini kot
               najbrž doma, ne glede na potencialni kratkotrajni televizijski prenos. In tudi to je
               koristno.</p>
               <p>Vendar pa samo to ni dovolj, da bi se del tistih, ki danes nasprotujejo Natu,
               predvsem zaradi tega, ker so po mojem mnenju slabo informirani, ker so zavajani s
               floskulami, češ da bo to za Slovenijo v perspektivi predrago, ker so nekako podlegli
               neki psihozi protiamerikanizma, ki presega vse razumne meje v zadnjem času tudi pri
               nas in ki dejansko do te zadnje vladne publikacije, ki je prišla vslovensko
               gospodinjstva, praktično nikjer niso mogli neposredno prebrati tudi nekaj zelo
               konkretnih argumentov za Nato.</p>
               <p>Razprava, kot je današnja, mislim, da ni dovolj za to, da ljudje na podlagi soočanja
               argumentov spremenijo svoje mišljenje ali pa da se odločijo, tisti, ki so še
               neodločeni oziroma skeptični, kajti potrebno bi bilo mnogo več narediti tam, kjer se
               argumenti dejansko soočajo. Tu, v parlamentu, se - zaradi tega, ker so z eno in pol
               izjeme praktično vse parlamentarne stranke za - to ne dogaja in ne glede na to, kako
               verodostojne argumente navajaš, to zveni enostransko.</p>
               <p>Tako mislim, da nas čaka še veliko dela s članstvom parlamentarnih strank, še
               posebej tam, kjer, kot kažejo javnomnenjske raziskave, to članstvo izraža največjo
               skepso do članstva Slovenije v Natu, pa tudi z volivci, kjer je situacija podobna.
               Vsaj sam bi si želel tudi bistveno več uravnoteženega soočanja argumentov v
               slovenskem medijskem prostoru, še posebej soočanja argumentov okoli nekaterih
               predsodkov, ki pa jih mnogi predstavljajo kot argumente. V zvezi s tem naj še enkrat
               ponovim, da je ena od največjih neumnosti, ki jih je možno slišati v teh razpravah,
               to, da bo Slovence članstvo v Natu stalo več kot pa druge potencialne alternative.
               Slovenci lahko damo cel proračun zalastno varnost in obrambo, pa si s tem ne moremo
               zagotoviti enake stopnje varnosti, kot jo pa ponuja članstvo v Natu. Ni treba, da si
               ekonomist, ni treba, da si vojaški strokovnjak, vsak si lahko to enostavno izračuna,
               lahko seveda naredi tudi primerjave s podobnimi državami.</p>
               <p>Govoriti o tem, kako je Švici lepo ali pa kako je Avstriji lepo, se sicer lepo
               sliši, vendar pa Slovenija ni ne Švica ne Avstrija in ena od poti, da postanemo vsaj
               približno tako razviti, je ravno prek evroatlantskih integracij. Stabilnost, varnost,
               to sta dva ključna pogoja za to, da se država hitreje razvija; če tega ni, nič
               drugega ne pomaga.</p>
               <p>Glede na premike v slovenskem javnem mnenju, za katere mislim, da so pozitivni, vsaj
               v zadnjih tednih, zaenkrat vidimo samo še eno večjo nevarnost, ki bi lahko odvrnila
               tiste, ki bodo pač odločali o povabilu Slovenije za članstvo v Nato, da tega vabila
               ne izkažejo. Ta nevarnost tiči v eventualni oceni, da Slovenija za to članstvo še ni
               pripravljena. In ravno na tem področju mislim, da bi morali poleg te argumentirane
               razprave v slovenski javnosti narediti največ. Gre, seveda, za podporo reformi
               Slovenske vojske in slovenskega obrambnega sistema. Nek manjši korak je bil že
               narejen z nedavnim izglasovanjem sprememb zakona o obrambi. Te spremembeso bile
               sprejete z dvotretjinsko večino, in to se mi zdi zelo pomembno. Vendar pa to, seveda,
               ni dovolj. Mi smo s tem dobili šele neke papirnate osnove. Ti prvi koraki reforme,
               kamor v teh razmerah, moram reči, sodi tudi profesionalizacija Slovenske vojske v
               kombinaciji s prostovoljno rezervo, ti prvi koraki morajo biti dovolj odločni, da nam
               ne bodo očitali: češ, ponovno neki načrti, ponovno nekaj na papirju, kar pa ne daje
               nobene garancije, da bo to postalo tudi praksa.</p>
               <p>Mislim, da se bo tukaj na tej točki v prihodnjih mesecih, tudi ko bomo razpravljali
               o spremembi zakona o vojaški dolžnosti oziroma o ukinitvi vojaške obveznosti v miru
               in s tem povezanimi reformami, pokazala dejanska pripravljenost, ali se podpre
               članstvo Slovenije v Natu v tem smislu, da Slovenija tudi izpolni potrebne pogoje.
               Poleg izpolnjevanja letnega načrta za Nato, poleg doseganja partnerskih ciljev, ki so
               zelo natančno določeni, mislim, da je ravno ta globalna reforma Slovenske vojske in
               obrambnega sistema ključno, tukaj bo dilema podobna, kot je bila leta 1991. Takrat
               nam, seveda, ni nič pomagalo, če je kdo govoril, da je za slovensko samostojnost,
               hkrati pa je glasoval proti slovenski vojski in obrambnemu proračunu. Tudi tukaj ne
               bo nič pomagalo, če bo nekdo govoril, da je za članstvo Slovenije v Natu, bo pa
               nasprotoval nujnim reformam, ki so pogoj za to, da Slovenija dejansko dobi to
               povabilo. Na konkretnostih se bo, seveda, ta pripravljenost tehtala in ta podpora tem
               reformam mora biti vsestranska. Ko pravim vsestranska, mislim tudi na materialno
               plat, na tej točki se je doslej večkrat zalomilo. Kljub upravičenim kritikam zaradi
               nekaterih nesmotrnih nabav v preteklosti v obrambnem sistemu brez neke večje
               materialne podpore v tej začetni fazi obrambna reforma ne bo uspešna in to ima lahko
               posledico tudi nepovabilo Slovenije v članstvo v Nato.</p>
               <p>V Socialdemokratski stranki smo prepričani, da ne gre samo za to, da Slovenija dobi
               to vabilo in da postane članica tega razvitega kluba, iz katerega doslej še nobena
               država ni izstopila; če bi bili stroški za članstvo v Nato tako veliki in če bi
               tisti, ki postanejo člani, postali taki siromaki, potem bi iz Nata vsi bežali -
               zaenkrat se to še ni zgodilo. Kandidatke so praviloma manj razvite kot članice,
               očitno gre tukaj za ugodno razvojno okolje in Slovenija bo seveda s članstvom dobila
               možnost hitrejšega razvoja, vendar pa gre, vsaj po našem mnenju, mnenju naše
               poslanske skupine, tukaj tudi za več, gre za to, da se Slovenija pridruži nekemu
               prostoru, v katerem prevladujejo iste ali pa podobne vrednote, da se na ta način
               ponovno poveže v nek civilizacijski krog, v katerega je včasih že v dobri meri
               sodila, in da na tej podlagi postanemo tako verodostojen ponudnik kot tudi potrošnik
               kolektivne varnosti. Slovenija mora biti pripravljena na oboje, ne samo na to, da
               bomo postali člani neke organizacije, ki bo skrbela za nas, ampak moramo seveda biti
               pripravljeni tudi deliti to odgovornost za skupno varnost. In te stvari je treba
               slovenski javnosti zelo odkrito povedati, igrati z odprtimi kartami, ne govoriti,
               kako bodo potem samo drugi skrbeli za nas, treba je odkrito povedati, da bomo tudi
               Slovenci imeli svojo obveznosti, svoje odgovornosti in da smo jih pripravljeni
               verodostojno izpolnjevati.</p>
               <p>Na tej podlagi bomo kredibilen partner in samo na tej podlagi bo odločitev v tem
               parlamentu ali na referendumu po povabilu, ki bo sprejeta, verodostojna in
               dolgoročna. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Janaš. Sedaj vabim k mikrofonu kolega Valentina Pohorca, da
               predstavi stališče poslanske skupine DeSUS. Zadnji dve poslanski skupini, ki bosta
               predstavili svoja stališča, bosta poslanski skupini Nove Slovenije in Stranke mladih
               Slovenije. Kolega Pohorec, zdaj imate pa vi besedo.</p>
            </sp>
            <sp who="SDZ3:PohorecValentin">

               <speaker>VALENTIN POHOREC:</speaker>

               <p>Hvala za besedo, predsednik. Spoštovani gospod predsednik države, spoštovana
               ministra, drugi gostje, kolegice in kolegi.</p>
               <p>Pred desetimi leti smo bili veseli in ponosni na sporočilo iz New Yorka, da je bila
               mlada samostojna Slovenija sprejeta v OZN. To je bilo veliko priznanje državi in
               državljanom Republike Slovenije.</p>
               <p>Danes se po obdobju popolne uveljavitve države v svetu, pogovarjamo še o vstopu
               države v druge evroatlantske povezave, kot so Evropska unija in zveza Nato. Medtem ko
               smo pri pogledih o vključitvi v Evropsko unijo visoko enotni in delamo s polno paro
               pri usklajevanju zakonodaje in zagotavljanju pripravljenosti za enakovredno članstvo
               v EU, so mnenja nas v državnem zboru in v slovenski javnosti pri vprašanju vključitve
               v zvezo Nato bolj porazdeljena.</p>
               <p>Kljub vsemu državni zbor, vlada, pristojna ministrstva, ne glede na nihajoče mnenje
               slovenske javnosti o Natu, delamo z vso odgovornostjo do države in državljanov
               Republike Slovenije, da se zagotovi naša varnost tudi v prihodnje.</p>
               <p>To počnemo najprej zaradi nas samih, ker nam je to naloga in ker nam je to dolžnost
               po ustavi. Če imamo pri konceptu zagotovitve lastne varnosti tudi vključitev
               Slovenije v zvezo Nato, nas v to gotovo navajajo dejstva in argumenti, da si lahko
               popolno varnost zagotovimo tako, da svoje razpoložljive obramben potenciale vključimo
               v sistem kolektivne varnosti v Evropi in svetu, to pa je zveza Nato.</p>
               <p>Ali bomo v Nato povabljeni v Pragi jeseni letos ali ne, nam nihče ne zagotavlja. Vsi
               obiski številnih delegacij pri nas in naših drugje pa nakazujejo možnost in upanje,
               da utegne do povabila tudi priti. In zakaj bi že pred samim povabilom izvajali
               referendum in odločali o povabilu, ali ga sprejmemo ali ne?</p>
               <p>Mnenje naše poslanske skupine je, da na povabilo počakamo, šele nato z vso resnostjo
               in odgovornostjo, če bomo povabljeni v članstvo, se opredelimo do članstva tudi na
               referendumu, če bo potrebno, čemur v naši stranki in poslanski skupini sicer ne
               nasprotujemo. Menimo, da se bodo državljanke in državljani tudi na referendumu, če bo
               do njega prišlo, znali pravilno odločiti, o svoji bodoči lastni varnosti.</p>
               <p>Predlogu Stranke mladih ne oporekamo legitimnosti in pravice do take pobude. Je del
               kompleksnega spektra vprašanj, ki se ob tako pomembnem pričakovanju, pač, porajajo.
               Predloga za predhodni referendum na tej seji ne bomo podprli. V poslanski skupini
               DeSUS in stranki se zavzemamo, da se na primeren način z znanimi argumenti <q>"za"</q> in
               <q>"proti"</q> seznani slovensko javnost, kar se sicer že izvaja, v različnih oblikah. Tudi
               mi poslanci in poslanke moramo opraviti svojo nalogo, nele tu v državnem zboru, ampak
               v svoji bazi, od koder izhajamo. V naši poslanski skupini smo prepričani, da je več
               argumentov na strani vključitve Slovenije v Nato kot proti. Govorim v imenu dela
               generacije, ki je vojno doživljala, ki se je za svobodo tudiborila, ki je bila
               zaničevana, preganjana, izseljena, doživljala blokovsko delitev, hladno vojno in
               ogrožanje naših meja. Tega si vnaprej ne želimo.</p>
               <p>Vsi mi tukaj smo doživeli razpad Jugoslavije, doživeli vojno za Slovenijo in še bolj
               krvave vojne na Balkanu, kjer še dolgo ne bo takšnega miru, kot ga imamo v Sloveniji.
               In če bo v Nato povabljena še Slovaška, Litva, Latvija, Estonija, Romunija in
               Bolgarija, se bomo Slovenci naprej družili v nenatovskem prostoru, ki mu poniževalno
               rečemo tudi Balkan, iz katerega smo pred enajstimi leti s tako visoko enotno
               odločitvijo na plebiscitu odšli v nov, svobodnejši in varnejši, in bolj demokratični
               svet.</p>
               <p>Ali lahko z 1,5% v brutu družbenega proizvoda zagotovimo popolno lastno varnost?
               Mislim, da ne. Tudi, če ga podvojimo, tudi ne. Lahko smo - koliko smo nekoč dajali v
               Beograd, še dolgo ne bomo pozabili. Koliko bi bili pripravljeni dati za lastno
               varnost, če bi bili resno ogroženi? Gotovo več, kot bo cena kolektivne varnosti v
               okviru Nata.</p>
               <p>Pri stranki in poslanski skupini DeSUS ne spreminjamo lastnih stališč iz dneva v
               dan. Izrekli smo se že za članstvo v Nato pred leti in pri tem ostajamo tudi sedaj.
               Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Pohorec. Stališča poslanske skupine Nova Slovenija bo
               predstavil kolega Sok in za njim, kot rečeno, kolega Štemberger tudi stališča
               poslanske skupine Stranke mladih Slovenija.</p>
               <p>Zdaj pa ima besedo kolega Sok. Izvolite.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Spoštovani predsednik, člani vlade, spoštovane kolegice in kolegi. Stališče Nove
               Slovenije v zvezi z Natom je bolj ali manj znano.</p>
               <p>Torej, mi smo prepričani, da Slovenija mora postati članica Nata, če bo, seveda,
               dobila povabilo in priložnost za to. Vsakršno drugačno ravnanje bi po našem
               prepričanju bilo neodgovorno in dolgoročno za varnost Slovenije tudi slabo. Politika,
               ki naj zagotavlja varen in uspešen vsestranski razvoj Slovenije v varni Evropi in v
               svetu, ima za našo stranko, lahko rečem, najvišjo prioriteto. V današnjem svetu in
               moderni Evropi, ki spoštuje demokratične vrednote človekove pravice, pravni red, si
               ne moremo zamisliti Slovenije kot nekak izoliran otok, ki ne sodeluje s sosedi, ki se
               ne vključuje v skupne napore za izgradnjo moderne in varne Evrope od Atlantika do
               Urala in še dalje.</p>
               <p>Ne moremo si zamisliti države, ki ji ne bi bilo mar za transatlantsko povezovanje z
               Združenimi državami Amerike in pa Kanado, ki sta v zadnjem stoletju najmanj trikrat
               odločno prispevali k miru, svobodi in uveljavljanju demokratičnih vrednost v tem delu
               sveta in ki sta tudi pripomogli, da smo hitro dosegli mednarodno priznanje po
               trenutni izolaciji, takoj po razglasitvi svoje neodvisnosti.</p>
               <p>Izolirana Slovenija bi pomenila zastajanje na ekonomskem, znanstvenem in tudi
               kulturnem področju. Postala bi ranljiva in brez politične in siceršnje teže v Evropi,
               ne bi se odločala pri novi varnostni in politični ureditvi v Evropi in v svetu.
               Zaradi slabših ekonomskih pozicij in zaostajanja v znanstveno-tehnološkem smislu bi
               to pomenilo tudi manj denarja za zdravstvo, manj denarja za stanovanja, za ohranitev
               narodne identitete in pa tudi manj denarja za nova delovna mesta predvsem za našo
               mladino.</p>
               <p>Skrbi nas v zadnjem času sorazmerno močna kampanja proti vključevanju v zvezo Nato,
               ki jo vodi del politične scene v Sloveniji in ki ji posvečajo številni mediji
               nesorazmerno veliko pozornost, znatno večjo, kot pa tistemu delu civilne družbe in
               nekaterim parlamentarnim strankam, ki aktivno zagovarjamo in propagiramo vstop v
               zavezništvo.</p>
               <p>Vstop v zavezništvo Nato je eden izmed poglavitne strateških ciljev, ki smo si ji
               Slovenci, čeprav o tem takrat nismo glasovali, zadali že ob plebiscitu leta 1990 in
               ob osamosvojitvi leta 1991 in kar so zagovarjale tudi vse parlamentarne stranke ob
               vseh dosedanjih volitvah.</p>
               <p>Kampanja proti vstopu v Nato in kolektivnemu obvarovanju varnosti v mnogo širšem kot
               samo v vojaškem vidiku, torej tudi političnem, ekonomskem in sploh bolj civilnem
               aspektu varnosti pomeni tudi nekakšen odklon od parlamentarne demokracije v
               Sloveniji.</p>
               <p>Ne verjamemo sicer, da je zgodovinski spomin Slovencev tako kratkega dosega, da se
               ne bi spomnili, kako smo bili osamljeni v junijski vojni leta 1991, kako smo si
               takrat želeli posredovanja oziroma odvračanja agresorja s posredovanjem Nata. Ali smo
               res pozabili, da je šele Nato z odločno akcijo prinesel mirin red v Bosno; tam, kjer
               so se vsi drugi poskusi pokazali kot neuspešni. Pa na Kosovu, da se je Srbija začela
               demokratizirati in da lahko danes gospodarsko in drugače sodelujemo z bivšimi
               republikami. Ali se da v roku enega leta res obrniti politično voljo Slovencev ali pa
               nas morda čaka tudi kampanja proti vključitvi v Evropsko zvezo?</p>
               <p>Nova Slovenija zagovarja vstop Slovenije v zavezništvo Nato in pričakuje, da bodo
               ustrezno ravnale tudi vladne stranke, da bo tudi vlada bolj odločno pojasnjevala
               Slovencem, kaj pridobimo z vstopom v Nato in kakšni so naši strateški interesi. Ta
               akcija ne more biti samo stvar posameznega resornega ministra, ki se zaveda vseh
               daljnoročnih posledic nevključitve v Nato, ali pa samo morda predsednika vlade. Ta
               akcija zahteva angažiranje celotne vlade in njenih organov, predsednika republike,
               angažiranje opozicijskih in tudi vladnih strank, ki morajo svojim volivcem pojasniti,
               zakaj v Nato in kaj moramo za to storiti. Naša skupna dolžnost je, da poskrbimo za
               varno Slovenijo ter da prispevamo k varni Evropi in varnemu svetu v celoti. O tem
               moramo tudi mi, Slovenci, soodločati, ne pa, da se izoliramo za nekakšnim novim
               virtualnim berlinskim zidom. Če nas danes ne ogroža neposredno vojaška nevarnost, pa
               nas kot ves razviti svet ogroža novodobna nevarnost, to je terorizem v vseh svojih
               pojavnih oblikah. Kot del združene Evrope bo Slovenija postala enako ranljiva, kot so
               vse ostale evropske države in pa Severna Amerika. Nato je še vedno tisto, kar je bil;
               bil je ustanovljen zaradi obrambe demokracije, in to predstavlja še danes.</p>
               <p>Kar se tiče referenduma, v Novi Sloveniji vsekakor podpiramo stališče vlade, da če
               do referenduma pride, naj bo ta opravljen po povabilu. Torej, mi ne bomo glasovali za
               to možnost referenduma pred povabilom. Do takrat pa naj vsi odgovorni, vključno s tem
               parlamentom, izkoristijo čas in slovenske državljanke in državljane popolnoma
               informirajo o vseh prednostih in pomanjkljivostih. Danes je namreč v slovenski
               javnosti prisotno vse preveč dezinformacij in zaradi tega je tudi slovensko javno
               mnenje nasprotno vstopu v Nato. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Zadnja od poslanskih skupin, ki bo predstavila svoja stališča, je
               poslanska skupina Stranke mladih, ki je tudi predlagateljica predloga za razpis
               posvetovalnega referenduma. Prosim, kolega Štemberger.</p>
            </sp>
            <sp who="SDZ3:ŠtembergerIgor">

               <speaker>IGOR ŠTEMBERGER:</speaker>

               <p>Hvala za besedo. Spoštovani gospod predsednik, oba prisotna ministra, kolegice in
               kolegi! Zakaj referendum, nam je vsem jasno. Vključevanje Slovenije v zvezo Nato je
               tako pomembna zgodovinska odločitev, katere posledice, tako vsebinske, politične in
               finančne, bodo daljše, kot je naš mandat v državnem zboru. Zakaj pred povabilom?
               Zato, da se državljani Republike Slovenije ne bodo odločali pod pritiskom povabila,
               prav tako ni primerenčas lokalnih, predsedniških volitev ali kakšnega drugega
               referenduma, ker se v tem primeru odločitve lahko vežejo ena na drugo.</p>
               <p>Vlada meni, da morata biti za razpis referenduma izpolnjena vsaj dva pogoja. To sta:
               povabilo za članstvo in rezultat pogajanj. Referendum je predhoden, posvetovalen in
               nezavezujoč. Zato ni treba čakati ne povabila in ne na znani rezultat pogajanj. Zdaj
               je pravi čas za najbolj objektivno odločanje državljanov: ali naj se aktivnosti v
               smeri približevanja Slovenije Natu nadaljujejo ali ne; ali naj se še naprej izrablja
               energija in davkoplačevalski denar, tudi za morebitno drugo številko Natopisa, ali pa
               naj se s takimi aktivnostmi prekine.</p>
               <p>Referendum pred povabilom predlagamo tudi, ker želimo s tem odpraviti enega izmed
               zelo pomembnih pogojev, ki jih zveza Nato postavlja Sloveniji za vabilo, saj bomo z
               referendumskim odločanjem jasno izrazili mnenje državljanov Slovenije. Poleg tega se
               je treba zavedati, da zveza Nato zahteva močne člane, na katere se bo lahko zanesla,
               ne pa, kot pravijo, nove Avstrije, ki hodi po robu zavezništva in se vsakič na novo
               odloča, ali bo pustila prelet letal ali ne, ali pa Grčije, kjer so med vojno na
               Kosovu izbruhnile množične demonstracije, ali pa Madžarske, ki kljub obljubam ne želi
               dvigniti BDP-ja, namenjenega za obrambo.</p>
               <p>V Stranki mladih Slovenije na proces vključevanja Slovenije v zvezo Nato gledamo
               širše in se ne omejujemo zgolj na naša stališča do vključevanja Slovenije v zvezo
               Nato. Vprašanje vključevanja Slovenije v zvezo Nato namreč zadeva naslednja
               vprašanja: kdo je kompetenten za odločanje o vključevanju Slovenije v Nato, kdaj naj
               se ljudje o tem odločajo. Časovni termin bo, seveda, določil nosilec politične moči.
               Vse bo odvisno od tega, kdaj bo to zanj najbolj primerno in ali bo pri tem upošteval
               voljo prek 70% državljanov Republike Slovenije, ki referendum pričakujejo še pred
               povabilom. Vlada pravi, da za javnost še ni pravi čas, da bi se odločala, da je še
               preveč vprašanj in premalo odgovorov. Stranka mladih Slovenije pa bi se o tem morali
               odločiti, ampak tudi mi poslanci smo le eni izmed ljudstva. Tudi mi smo le iz kosti
               in mesa in če javnost nima še vseh potrebnih odgovorov o Natu, potem jih tudi mi
               nimamo, zato naj nas nihče ne sili v preuranjeno odločanje. Odprto pa postaja tudi
               vprašanje, na podlagi česa se bodo ljudje odločali. Rečemo lahko, da Natopis ne
               ponuja odgovorov na vsa vprašanja, poleg tega, da jih podaja povsem enostransko,
               opisane so le prednosti, ki jih bo Slovenija pridobila z vključitvijo v zvezo Nato.
               Prav tako ni realno opisano, koliko nas bo članstvo v zvezi Nato stalo. Saj tega tudi
               po navedbah vlade še nihče točno ne ve. Vzroki za to naj bi bili pomanjkanje domačih
               strokovnjakov, ki bi lahko izdelali ustrezno metodologijo tovrstnih stroškov,
               izdelave analiz pri ustreznih mednarodnih inštitutih pa so zelo drage. Verjamem, da
               bo izračun stroškov vključevanja v Nato težaven, še zlasti zato, ker je vladi velike
               probleme povzročil, že izračun stroškov nakupa vladnega letala. Poleg te težave, ki
               jo ima vlada, da ne zna izračunati stroškov članstva v Natu, v Stranki mladih
               Slovenije menimo, da je politika vlade nedosledna, saj kljub drastičnim spremembam v
               geopolitičnem prostoru tudi po 11. septembru svoje strategije vključevanja v Nato ni
               ponovno proučila.</p>
               <p>V zadnjih letih se je pokazalo, da zveza Nato svoje odločitve sprejema predvsem pod
               taktirko ZDA. Vse te spremembe so naši državljani zaznali. Posledica tega pa je
               zagotovo tudi zmanjšana podpora vključevanja v zvezo Nato.</p>
               <p>Referendum o vključitvi v zvezo Nato sta doslej izvedli le Španija leta 1986 in
               Madžarska leta 1997 in še to po povabilu, kar vlada navaja kot argument, da
               referendumsko odločanje o tem vprašanju ni v praksi. V Stranki mladih Slovenije se s
               tem ne strinjamo in menimo, da je predvsem ob tako nizki podpori državljanov
               referendum nujen. Če se torej strinjamo, da morajo o vključevanju Slovenije v zvezo
               Nato odločati ljudje, potem je čas, kdaj se bodo odločali, le politična odločitev.
               Vsem parlamentarnim strankam, ki so leta 1997 podpisale sporazum, da je vključevanje
               Slovenije v zvezo Nato prioriteta slovenske zunanje politike, seveda razpis
               referenduma v tem trenutku ne odgovarja, saj ne morejo opravičiti, zakaj je sedaj
               podpora med ljudmi tako nizka oziroma zakaj ljudje nimajo informacij, na podlagi
               katerih se bodo lahko odločali. Ampak, pričakovano vabilo v Pragi se bliža, časa za
               prepričevanje vam je, žal, zmanjkalo. Ljudje se opredeljujejo tako, kot se, in
               nekorektno je, da si z odlašanjem razpisa referenduma zgolj kupujeta čas, da boste
               podporo javnosti umetno dvignili, sodeč po vaših dosedanjih reklamnih akcijah v
               podporo Natu, pa še tega ne veste, kako to storiti.</p>
               <p>Če se spomnimo leta 1997, ko je bil sprejet sporazum med političnimi strankami, da
               je vključevanje v zvezo Nato prioriteta v zunanji politiki Slovenije, in leta 1999,
               ko je bil Madridski vrh, potem vemo, da takrat ni bilo tako potrebno razpisati
               referenduma, ker se takrat javno mnenje ni toliko razlikovalo od mnenja politične
               elite. Od leta 1997 pa se je v svetu marsikaj spremenilo. Spremenil se je svetovni
               geopolitični prostor, odnosi med Evropsko unijo in ZDA, med Evropsko unijo in Natom,
               med ZDA in Natom in nenazadnje se je spremenila politika Združenih držav Amerike, ki,
               žal, ne spoštuje vseh načel sporazumov, ki so osnova za demokratično državo. Omenil
               bi le deklaracijo o otrokovih pravicah in prepovedi dela otrok. Tega nista podpisala
               le Somalija in ZDA, kjotski sporazum glede zmanjševanja emisije osneževalnih plinov v
               ozračje, prekinili so sodelovanje v programu za odstranjevanje min z obrazložitvijo,
               da bo tako ogrožen mir med Severno in Južno Korejo. Po 11. septembru pa se je
               pokazala tudi moč ZDA, ko so v zvezi Nato prevladovali njeni interesi. Kot sem že
               omenil, je zaradi tega prišlo do razlikovanja med širokim političnim konsenzomin
               javnim mnenjem in prav zaradi tega razlikovanja očitno ne želite sprejeti kot dejstvo
               in še naprej ohranjate nekakšen aroganten odnos do državljanov, kot da je njihovo
               mnenje povsem nepomembno in da ste povsem samozadostni. Še več, s tem še povečujete
               vašo politično elitistično distanco do državljanov, ki jim o tem niti ne omogočite
               odločati.</p>
               <p>Na odboru za zunanjo politiko je bila debata precej živčna, o čemer je precej
               podrobno in, moram reči, v določenih delih celo provokativno poročal že predsednik
               odbora za zunanjo politiko gospod Jelko Kacin. Na nivo barskih debat in tako nizke
               politične kulture se poslanci Stranki mladih Slovenije ne nameravamo spuščati. Čudi
               pa me tako živčna razprava pri obravnavi te točke na matičnem odboru, kot da je to
               tabu tema, kot da se o tem ne sme razpravljati, kot da se pred javnostjo ne sme
               dvomiti o pravilnosti take odločitve, kot da pred javnostjo nekaj skrivamo. Naše
               referendumska pobuda je bila označena za destruktivno, neresno, diletantsko, neumno
               in celo perverzno. Ali, ni še bolj perverzno nekoga zvabiti k nam v Slovenijo, potem
               pa ga naknadno <q>"nasuvati v rit"</q>.</p>
               <p>V Stranki mladih Slovenije bomo predlog za razpis posvetovalnega referenduma o
               vključevanju Slovenije v zvezo Nato podprli. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Z vašim nastopom smo zaključili predstavitve stališč poslanskih skupin. Kakšni
               besedi ali izrazu bi se dalo izogniti. To je demokratična diskusija, ki teče po
               pravilih, ki veljajo za vse enako. Sedaj bodo dobile besedo poslanke in poslanci. Na
               nekatera vprašanja, ki so jih zastavili vodje ali predstavniki poslanskih skupin, pa
               želita v kratkih nastopih takoj odgovoriti oba ministra, zunanji in obrambni. Oba
               obljubljata zelo kratek nastop. Kolega Barovič, imate proceduralno? Prosim.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Ja, gospod predsednik, proceduralni predlog. Verjetno bo v nastopu poslank in
               poslancev, ki so prijavljeni - ne vem, koliko jih je - tudi še nekaj vprašanj, prvič.</p>
               <p>Drugič pa, vlada je že nastopila, in predlagam, da bi vlada odgovorila na vprašanja
               in nastopila potem, ko bo razprava končana. To je moj predlog. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Torej, oba ministra sta - mislim, da velja tu najbolj odkrita beseda - verjetno tako
               kot še kakšna od poslank in poslancev, zadržana tudi z drugimi obveznostmi. Mislim,
               da je najbolj prav, da damo možnost državnemu zboru, da z glasovanjem odloči, ali
               damo ministroma besedo zdaj; če pa lahko ministra odložita ali prestavita obveznosti,
               bi bilo pa seveda dobro, da odgovorita na koncu. Sedaj bom dal proceduralni predlog
               državnemu zboru v odločitev, da damo za kratka nastopa besedo ministroma. Če bo
               državni zbor ocenil drugače, se bosta pač ministra prilagodila tej odločitvi; če pa
               bo sprejel to odločitev, pa bosta kratko predstavila svoja stališča.</p>
               <p>Dajem torej proceduralni predlog, da minister za zunanje zadeve in minister za
               obrambo pojasnita nekatera vprašanja, ki so bila izpostavljena v dosedanji diskusiji.
               Prosim, da glasujete o tem proceduralnem predlogu. Eno ali drugo odločitev bomo
               upoštevali. 46 navzočih, 35 za, 8 proti.</p>
               <p><stage>(Za je glasovalo 35.)</stage> <stage>(Proti 8.)</stage></p>
               <p>Zelo kratka nastopa ministrov torej, najprej ministra za zunanje zadeve. Hvala lepa
               državnemu zboru za razumevanje. Besedo dajem ministru za zunanje zadeve in potem
               ministru za obrambo, da odgovorita na tista vprašanja, ki so bila v dosedanji
               diskusiji izpostavljena. Prosim.</p>
            </sp>
            <sp who="SDZ3:RupelDimitrij">

               <speaker>DR. DIMITRIJ RUPEL:</speaker>

               <p>Spoštovani gospod predsednik, spoštovane poslanke in spoštovani poslanci! Najprej
               hvala za vabilo, da spregovorim v tej vaši razpravi.</p>
               <p>Kot vidim, obstaja v tem parlamentu precej veliko soglasje za to, da bi Slovenija
               postala članica Nata, in za to, da bi izvedli referendum, vendar potem, ko bi dobili
               vabilo severnoatlantskega zavezništva.</p>
               <p>Tudi sam se, kot kolega Podobnik, sprašujem, kaj ta večina pomeni - ali ta večina
               pomeni tudi večino v družbi, ali pomeni napoved večine v družbi, ali pomeni morda
               kakšen razkorak med večino v tem predstavniškem telesu in širši družbi. Naj rečem,
               podobno, kot je pred menoj povedal že predsednik vlade, da bi si želeli veliko večino
               tistih, ki so za vstop Slovenije v Nato, tudi v slovenski družbi. Želimo si čim
               širšega družbenega soglasja, ki bi bilo podobno soglasju leta 1990, ko so se Slovenci
               odločali za samostojnost.</p>
               <p>Dejansko je, če smem reči, položaj podoben. Spomnim se leta 1990, v začetku smo se
               prepirali o vsem mogočem, vendar smo po nekaj mesecih dosegli skupno platformo, ki je
               seveda služila za osamosvojitev, in navsezadnje tudi odličen rezultat.</p>
               <p>Dovolite mi, da kolikor mogoče na kratko in sumarno odgovorim na nekatera vprašanja,
               ki so bila tu postavljena, in da rečem morda kakšen argument, ki doslej še ni bil
               slišan.</p>
               <p>Prvič. Večkrat so me spraševali, zakaj si kot zunanji minister tako zelo prizadevam
               za to, da bi Slovenija potrdila politiko včlanjevanja v severnoatlantsko zavezništvo
               oziroma evroatlantske povezave. Gre za zelo važno zunanjepolitično reč, članstvo v
               Natu pomeni podporo mednarodnemu položaju, mednarodnemu vplivu, statusu Slovenije v
               mednarodnem okolju. Slovenija bo imela kot članica - upam, da bo članica - večjo
               veljavo. In seveda bo imela večjo veljavo tudi glede razprav in odločitev o spornih
               zadevah. Namenoma na začetku povem prav to. Mislim, da bi Slovenija kot članica Nato
               imela večjo veljavo pri razpravah o spornih zadevah iz druge svetovne vojne in o
               zadevah, ki so ostale iz jugoslovanske krize.</p>
               <p>Rad bi poudaril, da se v Evropi pojavljajo nekatere zelo sporne ideje, ki bi nas
               morda, če bi se razrasle, pripeljale nazaj v čas okoli druge svetovne vojne in celo
               do spreminjanja ali pa do poskusov spreminjanja rezultatov te vojne in mirovnih
               sporazumov, ki so bili doseženi po njej.</p>
               <p>Nekateri protesti zoper Nato so po mojem mnenju takšni, da jih je mogoče
               interpretirati v kontekstu takšnih zgodovinskih revizij. Članice Nato z Rusijo vred
               predstavljajo, če smem tako reči, bariero pred revizijo evropske ureditve po letu
               1945. Mnogi protestirajo zoper Nato v imenu idej, ki so bile poražene v drugi
               svetovni vojni in tudi v jugoslovanski krizi. Širitev Nata bo okrepila evropsko
               razsežnost Nata. Nekateri se upravičeno pritožujejo, da med največjo članico,
               Združenimi državami Amerike, in drugimi članicami ni pravega ravnotežja. Trenutno
               Evropa zaostaja glede tehnologije in glede vpliva. Slovenija si želi, da bi se to
               zaostajanje prenehalo in da bi se evropska dimenzijabolj poudarila. To je na nek
               način tudi naša vloga, ko postanemo člani ali če postanemo člani severnoatlantskega
               zavezništva.</p>
               <p>Vključitev v Nato je hkrati vključitev v družbo držav članic Evropske unije in
               možnost kontinuiranega dialoga z njimi. Evropske članice Nato so večinoma članice ali
               kandidatke za Evropsko unijo: na primer Poljska, Češka, Madžarska in tako naprej.</p>
               <p>Torej to vse je pomembno zaradi napovedujočih se težav. To vse je pomembno tudi
               zaradi napovedujočih se težav v Evropski uniji. Prihajam iz Varšave, kjer sem bil
               danes dopoldne in kje smo govorili o tem, kako bodo kandidatke za Evropsko unijo
               vstopale v to drugo, da tako rečem, za nas ključno povezavo. V Varšavi smo slišali
               nekaj precej vznemirljivih informacij, signali, ki prihajajo iz nekaterih držav
               članic, nas lahko skrbijo. Gre za, da tako rečem, predloge ali napovedi odlaganja
               širitve Evropske unije. Ovire so znane: irski referendum, Beneševi dekreti, morebitni
               notranji problemi v kateri od držav kandidatk, vprašanje Cipra. V Varšavismo
               proizvedli sporočilo o solidarnosti 10 kandidatk, ki je politično sporočilo.
               Politično sporočilo, ki se povezuje čez meje samega evropskega povezovanja in sega do
               meja evroatlantskega povezovanja.</p>
               <p>Dovolite mi, ker sem bil na nek način povabljen na to sejo tudi zaradi svoje
               udeležbe na sestanku NAK v Reykjaviku, da rečem, kaj so njegova glavna sporočila.
               Samo štirje stavki: Reykjavik pomeni začetek oziroma bistveno razvojno fazo novega
               Nata, predvsem zaradi nove povezave med Natom in Rusijo. Ta novi Nato je utemeljen ne
               več na principu konfrontacije, ampak na načelu vključevanja. V Rekyaviku je
               napovedana krepka širitev, tisto kar se v angleščini imenuje <q>"robust enlargement"</q>.
               Krepka širitev pomeni najbrž sedem članic, sedem novih članic, da je napovedana
               politika odprtih vrat, odprta vrata so tudi za Slovenijo. Slovenija ima odprta vrata
               v Nato, če bo seveda hotela stopiti skozenj, je naša odločitev; naša avtonomna,
               suverena odločitev.</p>
               <p>V Reykjaviku smo slišali, da ne bo pogojnega članstva, nikakršnega začasnega
               pridruženega članstva ne bo, ampak bodo tisti, ki bodo povabljeni, lahko postali
               polni člani severoatlantskega zavezništva.</p>
               <p>In še nekaj bi rad povedal, kar izhaja iz mojih pogovorov z najvišjimi predstavniki
               vodstva severoatlantskega zavezništva. To, da pri nas poteka tudi ta trenutek, v tem
               parlamentu sproščena javna razprava o vstopanju v severnoatlantsko zavezništvo, je
               argument v prid Slovenji. To, da se pri nas vodi svobodna argumentirana in
               navsezadnje tudi mirna razprava, je dobro.</p>
               <p>Dovolite mi, da na koncu v zvezi referenduma rečem še nekaj. Od vseh držav članic,
               to je sicer bilo danes že povedano, pa bom ponovil z nekoliko bolj precizno dikcijo.
               Od vseh držav članic sta referendum glede članstva v Nato po prejetem vabilu izvedli
               samo Španija leta 1986, že po vstopu, in Madžarska leta 1997. Takrat se je
               referenduma udeležila slaba polovica volilnih upravičencev, od katerih se je več kot
               85% strinjalo s članstvom v Natu. Kar je presenetljivo, glede na relativno nizko in
               zmerno podporo pred referendumom. Tista podpora pred referendumom je bila 32%.</p>
               <p>Referendum pred povabilom, ko bi se odločili zanj - in seveda vlada je proti temu -,
               bi utegnil spominjati na slovaški <q>"Mečjarjev"</q> referendum 23. in 24. maja 1997 pred
               vrhom v Madridu, ki je bil popolen polom tako v organizacijskem smislu kot po
               udeležbi in rezultatih. Izvedba tega referenduma je bistveno škodovala mednarodnemu
               ugledu Slovaške; od tega poloma si Slovaška še danes ni povsem opomogla. Hvala
               lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Zelo hvala lepa, tudi vam gospod minister, da ste bili tako sumaren. Gospod minister
               za obrambo, dr. Grizold, sedaj dajem besedo vam. Spregovorili naj bi o stroških. To
               bi bil tisti del vprašanj, ki se je nanašal na to področje, potem pa bo državni zbor
               odločal, ali bo v skladu z načrtom končal, prekinil sejo ali bo nadaljeval. Prosim,
               minister.</p>
            </sp>
            <sp who="SDZ3:GrizoldAnton">

               <speaker>DR. ANTON GRIZOLD:</speaker>

               <p>Hvala lepa za besedo, gospod predsednik državnega zbora. Spoštovani gospod predsednik
               republike, kolega dr. Rupel in ostali člani vlade, spoštovane poslanke in poslanci.</p>
               <p>Cilj razvoja obrambno-varnostnega sistema je zagotavljanje nacionalne varnosti.
               Reforma obrambnega sistema je namen za dosego tega cilja, vključevanje v Nato pa je
               inštrument, s katerim podpiramo svoj namen in dosegamo cilj. Smisel članstva v Natu
               pa ni zgolj zagotavljanje najvišje možne ravni nacionalne varnosti ob najnižji ceni
               ter ob najmanjši stopnji tveganja. Gre še za veliko več. Gre za politični pomen
               Slovenije v Evropi in za možnost sodelovanja, enakopravnega soodločanja ter, če
               hočete, pravice leta na odločitve zavezništva, ki bodo neizogibno oblikovale širši
               varnostni prostor, v katerem je Slovenija. Brez članstva v Natu te možnosti nimamo.</p>
               <p>Dovolite mi, da spregovorim o tolikokrat omenjenih stroških naše vključitve v Nato
               in argumentirano zavrnem očitke, da jih ne poznamo. Napačne so razlage, da načrtujemo
               zmerno rast obrambnih izdatkov v naslednjih letih zaradi vključevanja v Nato. Z
               obrambnimi izdatki financiramo izgradnje in vzdrževanje naših lastnih obrambnih
               zmogljivosti. Te pa potrebujemo v prvi vrsti zase. Res je, da se delitev bremen
               znotraj zavezništva meri tudi po deležu obrambnih sredstev od bruto družbenega
               dohodka članice, kar ji dviguje kredibilnost. Še pomembnejše pa je, čimbolj
               racionalno in učinkovito sredstva za obrambo angažirati in razviti čim boljše
               kapacitete. Nekateri nasprotniki vključitve v Nato preprosto enačijo stroške
               nacionalne obrambe s ceno članstva v zavezništvu in ne želijo povedati, da njihov
               argument pravzaprav podpira le tezo o popolni demilitarizaciji Slovenije. Obrambni
               sistem in še posebej Slovensko vojsko izgrajujemo in želimo vzdrževati po standardih
               Nata, ker so ti edini učinkoviti in preizkušeni. Tudi Švedska, Finska in Avstrija jih
               uporabljajo, čeprav se še ne potegujejo za članstvo v Natu. In če Slovenija ne bo v
               Natu, bo vseeno uporabljala njihove standarde. Cena članstva torej ne more biti
               bistveno vprašanje.</p>
               <p>Metodološko korektno in konkretno pa lahko dejanske stroške vključevanja Slovenije v
               Nato vendarle delimo na posredne in neposredne. Neposredni stroški predstavljajo
               stroške predstavnikov v misijah in poveljstvih, sodelovanje pri delu teles Nata in
               prispevek v skupni proračun. Za prvi dve kategoriji stroške kot partnerska država že
               nosimo. Vendar se bo sodelovanje po sprejemu v zavezništvo intenziviralo. Neposredni
               finančni prispevek v skupni Natov proračun pa je šele stvar pogajanj in morebitne
               pogodbe, določen pa bo na podlagi gospodarske rasti, ekonomskega položaja in višine
               našega obrambnega proračuna. Na ministrstvu za obrambo ocenjujemo, da bo ta strošek,
               ki mu po domače pravimo članarina, znašal od 0,3 do 0,5 odstotka celotnega letnega
               Natovega proračuna, to bi danes, v sedanjih parametrih zanašalo od šest do deset
               milijonov evrov. Nekatere ocene so celo manjše. Do enega odstotka obrambnega
               proračuna, kar bi v slovenskem primeru pri, recimo, dveh odstotkih bruto družbenega
               proizvoda za obrambo znašalo okoli šest milijonov evrov na leto. Če sem še bolj
               konkreten. Na ministrstvu za obrambo smo izračunali, da bi glede na kadrovske
               kapacitete in načrtovane finančne okvire ter vsebinsko nujno potrebno sodelovanje v
               telesih Nata ter v stalni misiji v letu 2006 vsi neposredni stroški Slovenije kot
               morebitne članice znašali med 10 in 15 milijonov evrov. To je, gospe in gospodje,
               vrednost nakupa enega do maksimalno dveh sodobnih oborožitvenih sistemov; to je manj,
               kot je nakup - recimo - enega helikopterja. Ostali posredni stroški, ki jih imamo na
               ministrstvu za obrambo in jih nikakor ni mogoče vključevati v stroške članstva, pa so
               naslednji: priprava kadra, izobraževanje in usposabljanje, jezikovno izobraževanje,
               doseganje povezljivosti z vojskami Natovih članic, sodelovanje na mednarodnih
               vojaških vajah, sodelovanje v operacijah v podporo miru in tako dalje. Mimogrede, v
               operacijah v podporo miru Slovenija ne sodeluje zaradi pridobivanja točk pri Natu,
               pač pa zaradi lastnega varnostnega interesa ter seveda solidarnosti pri zagotavljanju
               stabilnosti in varnosti najprej in predvsem na svojem pragu, pa tudi v širši
               mednarodni skupnosti.</p>
               <p>Samo za primerjavo mi dovolite navesti podatek, da je Slovenija konec leta 1989 za
               jugoslovansko armado prispevala okoli 5% bruto družbenega produkta, kar je takrat v
               realnih zneskih predstavljalo 650 milijonov ameriških dolarjev, v letu 1992 1,83, kar
               je realno znašalo 273 milijonov dolarjev, nato pa so se izdatki za obrambo do leta
               2000 zniževali, tako da so leta 2000 dosegli 1,2% ali 222 milijonov ameriških
               dolarjev, in to seveda ob pogojih, ko smo obrambne sile šele vzpostavljali.</p>
               <p>Z obstoječimi finančnimi sredstvi graditi obrambne sile, ki bodo temeljile na
               prostovoljnosti in pri tem pričakovati, da bodo te sile lahko izvajale pred njih
               postavljene naloge, bi bilo seveda zelo nerealno. Bistveni element obrambne reforme
               je namreč odločitev vlade, kot veste, da pospeši preobrazbo Slovenske vojske v
               poklicne oborožene sile do leta 2010, začenši z opustitvijo nabora leta 2003, s
               prenehanjem obveznega služenja vojaškega roka leta 2004 in z uvedbo prostovoljne
               rezerve leta 2010. Z odločitvijo za opustitev naborniškega sistema popolnjevanja
               vojske je obrambna reforma postala družbeni projekt, ki bo imel zelo širok spekter
               učinkov. Ključno pri tej odločitvi je zavestno sprejeto varnostno tveganje v času, ko
               je verjetnost neposredne vojaške ogroženosti majhna, ko je verjetnost vključitve
               Slovenije v Nato velika. Samo z vidika sprejetega tveganja v luči pričakovanega
               vabila na praškem vrhu Nata lahko povezujemo strukturno profesionalizacijo z
               vstopanjem v zavezništvo. Drugače pa načrtovane spremembe sistema popolnjevanja
               Slovenske vojske s približevanjem Natu niso povezane. Poklicna vojska je interes
               Slovenije in ne interes Nata. Hkrati pa se moramo zelo jasno zavedati, da bi brez
               morebitnega članstva v zavezništvu poklicna slovenska vojska morala biti neprimerno
               obsežnejša in temu ustrezno tudi dražja. Izpadel bi namreč ključni element varnosti,
               ki nam ga zagotavlja Nato.</p>
               <p>Predpostavka, na kateri so zgrajeni aktualni konstitutivni, razvojni, strateški in
               doktrinarni dokumenti nadaljnjega razvoja obrambnega sistema in še posebej Slovenske
               vojske, je članstvo Slovenije v sistemu kolektivne obrambe. Sestavni del obrambnih
               reform je tudi postopen in načrten prehod na poklicno vojsko, s prostovoljno rezervo,
               in to je povezano tudi z varnostnimi garancijami znotraj sistemakolektivne obrambe.
               Brez pridružitve Natu bi bilo varnostno tveganje preveliko, primerljiva raven
               varnosti pa neprimerljivo dražja.</p>
               <p>Gospe in gospodje, reform, truda, dela in samodokazovanja s članstvom v Natu ne bo
               konec. To je nov začetek in nov zagon v novih razmerah, ki bodo omogočile nove
               izzive, novo kvaliteto in razvoj Slovenije. Proučili smo vse možne alternative našega
               prihodnjega mednarodnega statusa in zagotavljanja slovenske nacionalne varnosti.
               Članstvo v Natu je opcija, ki Sloveniji realno zagotavlja večji vpliv, boljše pogoje
               vsestranskega razvoja in večje stopnje varnosti ter obrambne sposobnosti kot
               katerakoli druga opcija.</p>
               <p>Čeprav neizmerno zaupam državljankam in državljanom, da se bodo ob morebitnem
               referendumu za vstop v Nato odločili najpametneje, vendar še enkrat apeliram na
               odgovornost vseh subjektov, države in seveda tudi civilne družbe, za zagotavljanje
               ustrezno visoke podpore javnosti, ne le za vključitev Slovenije v Nato, temveč tudi
               za njeno državotvorno in aktivno vlogo v zavezništvu. Postati članica Nata in biti
               članica Nata je preveč resno in preveč pomembno vprašanje, da bi se te odgovornosti
               izogibali. Hvala za vašo pozornost.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister za obrambo.</p>
               <p>Zdaj bi pa prosil kolegice in kolege za malo pozornosti, tudi prijaznosti. Po načrtu
               dela bi zdaj morali prekiniti sejo in nadaljevati jutri ob 10. uri. Sklenili smo že,
               da bomo jutri začeli z odločanjem o imenovanju sodnika na predlog predsednika
               republike in nadaljevali s paketom zakonov s področja lokalne samouprave. In vse
               odločitve jutri so vezane na roke. Mislim tudi, da bi morali enkrat zaključiti in
               sprejeti odločitve v zvezi s to točko dnevnega reda.</p>
               <p>Res je, da ni bilo planirano, da bi danes potegnili s to sejo, zato predlagam
               naslednje. Predlagam, da podprejo oziroma prijavijo svojo navzočnost tisti, ki so
               danes pripravljeni danes povleči sejo. Če te pripravljenosti ne bo, bom razumel, da
               preprosto, glede na to, da načrt ni predvideval podaljšan delovni dan, da za to danes
               ni pogojev in bomo normalno po načrtu dela nadaljevali jutri ob 10. uri. Dal bom
               torej na glasovanje, da danes nadaljujemo ali končamo to sejo. Če <gap n="..."/>, in tisti, ki
               ne morete, ne boste priglasili svoje navzočnosti, bom to razumel, da nas druge
               obveznosti kličejo in da bomo delali v skladu z načrtom jutri ob 10. uri naprej;
               najprej s sodnikom, ker moramo to jutri opraviti, smo vezani na rok, potem z
               nadaljevanjem te diskusije in s prehodom na paket zakonov s področja lokalne
               samouprave. Ta moj predlog dajem na glasovanje. Prosim, da se opredelite do njega.
               Prosim, da glasujete za ali pa, da priglasite tisti, ki boste lahko navzoči v
               diskusiji, tisti, ki žal ne morete biti, pa ne; tako da bom videl, kakšna je. Tako.
               Ob 18. uri, torej danes v skladu z načrtom, prekinjam delo državnega zbora.</p>
               <p>Jutri ob 10. uri bomo prešli na imenovanje predloga za sodnika ustavnega sodišča na
               predlog predsednika republike. Potem bomo nadaljevali to diskusijo, jo zaključili in
               odločali jutri in potem šli na paket zakonov s področja lokalne samouprave. Hvala
               lepa za vašo sodelovanje danes in prijeten in prijazen večer še naprej. <stage type="time">(SEJA JE
                  BILA PREKINJENA 22. MAJA 2002 OB 18.09 URI.)</stage>
               </p>
            </sp>
         </div>
      </body>
   </text>
</TEI>