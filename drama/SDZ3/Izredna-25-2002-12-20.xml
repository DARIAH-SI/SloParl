<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-25-2002-12-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|8DB343C9840778BEC1256C9F00454359</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=8DB343C9840778BEC1256C9F00454359</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-25-2002-12-20.DZ" n="25">
               <name>Izredna</name>
               <date when="2002-12-20"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-25-2002-12-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 25. izredne seje</stage>
            <stage type="date">(20. december 2002)</stage>
            <stage type="chairman">Sejo je vodil dr. Miha Brejc, podpredsednik državnega zbora.</stage>
            <stage type="time">Seja se je pričela ob 10.03 uri. </stage>


            <sp xml:id="SDZ3-Izredna-25-2002-12-20.sp1">

               <speaker>PODPREDSEDNIK DR. MIHA BREJC:</speaker>

               <p>Spoštovane gospe in gospodje, dobro jutro! Pričenjamo nadaljevanje 25. izredne seje
               državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Franc Čebulj, Vojko Čeligoj, Jelko Kacin, Jožef Kavtičnik od
               17.00 ure dalje, Bojan Kontič od 15.00 ure dalje, Jurij Malovrh do 12.00 ure, Rudolf
               Moge, Alojz Peterle, Maria Pozsonec, Pavel Rupar, Franci Rokavec od 15.00 ure dalje
               in Andrej Fabjan.</p>
               <p>Glede na to, da je odbor za finance in monetarno politiko ravnokar končal delo in je
               poročilo v pripravi - ni še na mizah, kot vemo, je v razmnoževanju - bi bilo po mojem
               mnenju smiselno, da začnemo s proračunom za leto 2004, pa se potem, ko bodo vsi
               poslanci imeli gradivo v rokah in ga lahko proučili v tem času, bi se vrnili na
               proračun za leto 2003 in to zadevo potem končali, uskladitveni amandma in tako
               naprej.</p>
               <p>Ali menite, da bi - namreč, zgolj zaradi izkoristka časa, da ne bi zdaj čakali pol
               ure, bi mogoče začeli s proračunom za leto 2004. Ali kdo nasprotuje temu predlogu?
               (Nihče.) Hvala lepa.</p>
               <p>Potem mislim, da smo se dogovorili, da gremo na <title>4. TOČKO DNEVNEGA REDA -
                  OBRAVNAVO DOPOLNJENEGA PREDLOGA PRORAČUNA REPUBLIKE SLOVENIJE ZA LETO 2004. </title>
               </p>
               <p>Dopolnjen predlog proračuna je v obravnavo zboru predložila vlada Republike
               Slovenije. Predstavnik vlade je predstavitev akta opravil že pri prejšnji točki
               dnevnega reda. Dopolnjen predlog proračuna je obravnaval odbor za finance in
               monetarno politiko. Prosim predsednika odbora, gospoda Cirila Pucka, da predstavi
               poročilo odbora (pet minut). Izvolite.</p>
            </sp>
            <sp xml:id="SDZ3-Izredna-25-2002-12-20.sp2">

               <speaker>CIRIL PUCKO:</speaker>

               <p>Hvala lepa. Spoštovani gospod podpredsednik, kolegice in kolegi ter predstavnica
               vlade! Matično delovno telo je obravnavalo dopolnjen predlog proračuna Republike
               Slovenije za leto 2004, ki ga je vlada pripravila na tak način, da se skupni obseg
               prihodkov in odhodkov ne spreminja, prav tako se ne spreminja prvotni obseg
               proračunskega primanjkljaja. Spreminja pa se struktura proračunskih odhodkov, in
               sicer v ministrstvu za finance, kjer se obseg odhodkov znižuje, pri ministrstvu za
               obrambo, kjer se obseg proračunskih odhodkov povečuje na račun povečanja sredstev za
               požarno varnost, pri ministrstvu za šolstvo, znanost in šport, kjer se obseg odhodkov
               prav tako povečuje in dodatna sredstva namenjajo srednjemu in visokemu izobraževanju
               ter zmanjševanju izobraževalnega primanjkljaja. Povečujejo se tudi odhodki
               ministrstva za kulturo, predvsem za programe v kulturi in za investicije v nepremično
               kulturno dediščino. Prav tako se povečujejo sredstva pri ministrstvu za promet, in
               sicer za državne ceste se namenja 316 milijonov tolarjev več za gradnjo cest ter
               milijardo 684 milijonov tolarjev za investicijsko vzdrževanje. Hkrati se s
               prestrukturiranjem sredstev znotraj tega ministrstva zagotavljajo tudi sredstva za
               popravilo in vzdrževanje letališkega radarja. Dopolnjen je tudi načrt razvojnih
               programov, ki je prilagojen oziroma sledi prej navedenim spremembam. Predvsem je pri
               tem pomembna sprememba, ki se nanaša na dodatna sredstva za državne ceste.</p>
               <p>V splošni razpravi je bilo opozorjeno na številna vprašanja oziroma področja, za
               katera bi bilo treba v letu 2004 nameniti seveda več sredstev, kar pa v skladu s
               povedanim v uvodu ni bilo možno oziroma ni možno.</p>
               <p>Na dopolnjen predlog proračuna so kvalificirani predlagali v skladu s 160 členom
               poslovnika vložili 40 amandmajev. Na odboru smo bili seznanjeni z opredelitvijo vlade
               do vseh vloženih amandmajev in glede na to, da vlada ni podprla nobenega izmed teh
               vloženih amandmajev, je odbor sprejel oziroma podprl dva amandmaja, in sicer dveh
               poslanskih skupin, poslanske skupine Liberalne demokracije Slovenije in poslanske
               skupine Nove Slovenije, s katerima se dodatno povečujejo določena sredstva na
               posameznih področjih, in sicer pri drugem - se pravi, pri amandmaju poslanske skupine
               Nove Slovenije -gre za povečanje sredstev za podprogram spodbude za ohranjanje in
               odpiranje novih delovnih mest - tu gre za povečanje sredstev za pomoč podjetjem, ki
               zaposlujejo invalide. Gre za spremembo, ki znižuje v istem delu tudi pri istem
               uporabniku sredstva in odbor je ocenil, da je to pametna oziroma dobra sprememba,
               hkrati pa je bil podprt tudi amandma Liberalne demokracije Slovenije, ki namenja
               dodatnih 150 milijonov tolarjev za rudarski sklad Republike Slovenije iz naslova
               spremembe, ki jo je odbor sprejel oziroma potrdil pri zakonu o izvrševanju proračuna
               Republike Slovenije za leti 2003, 2004.</p>
               <p>Vseh ostalih amandmajev odbor ni podprl in predlaga, spoštovane kolegice in kolegi,
               da državni zbor sledi odločitvam matičnega delovnega telesa, hkrati, če ne bi bilo
               nasprotovanja, menim, da bi bilo dobro o takem predlogu amandmaja glasovati v paketu.
               Hvala lepa.</p>
            </sp>
            <sp xml:id="SDZ3-Izredna-25-2002-12-20.sp3">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Sledijo predstavitve stališč poslanskih skupin. Najprej gospod Ivan
               Kebrič, DeSUS, potem pa dr. Andrej Bajuk, Nova Slovenija.</p>
            </sp>
            <sp xml:id="SDZ3-Izredna-25-2002-12-20.sp4">

               <speaker>IVAN KEBRIČ:</speaker>

               <p>Hvala za besedo. Se odpovedujemo.</p>
            </sp>
            <sp xml:id="SDZ3-Izredna-25-2002-12-20.sp5">

               <speaker>PODPREDSEDNIK DR. MIHA BREJC:</speaker>

               <p>Hvala. Besedo ima dr. Andrej Bajuk, Nova Slovenija. Izvolite, prosim.</p>
            </sp>
            <sp xml:id="SDZ3-Izredna-25-2002-12-20.sp6">

               <speaker>DR. ANDREJ BAJUK:</speaker>

               <p>Hvala za besedo, gospod podpredpredsednik. Spoštovane kolegice in kolegi! Proračun za
               leto 2004.</p>
               <p>Ko smo prvikrat obravnavali dvoletni proračun, smo opozarjali s tega mesta ta državni
               zbor o nesmiselnosti gradnje dvonadstropne hiše, ko temelji niso trdni. Seveda, vsa
               ta opozorila nič ne pomenijo, dejansko smo šli naprej in se je izkazalo v vseh
               debatah, ki smo jih že takrat imeli, in do sedaj, da takšen pristop, sicer
               dobrodrošel, prav gotovo dobrodošel, da začnemo misliti in programirati našo
               proračunsko s politiko širšim obzorjem, je bil dejansko že predmet zelo veliko
               sprememb.</p>
               <p>Da danes obravnavamo ta proračun za leto 2004, bi pa rad ponovno opozoril, da takšen
               proračun bo ponovno predmet velikih sprememb, ker te spremembe so nujne, da bomo
               lahko vse to uskladili in spravili v takšen obseg, kot zahteva realnost našega
               časa.</p>
               <p>Seveda stojimo na pragu vstopa v Evropsko unijo. Prosti pretok blaga in kapitala
               bosta zahtevala od naše gospodarske in finance politike, da dejansko, saj bomo
               pripravili stvari tako, da ne bomo izostali kot neka drugorazredna država, že članica
               Evropske unije, ampak izven, evropskega monetarnega sistema.</p>
               <p>Seveda opozorila opozicije padejo na gluha ušesa, morda bi za to bilo treba ali pa bi
               bilo vsaj zanimivo za tiste, ki so pripravljeni še kaj poslušati, kaj nam govorijo o
               teh zadevah naši prihodnji partnerji v Evropski uniji, ko analizirajo našo
               gospodarsko in finančno situacijo.</p>
               <p>Samo nekaj besed glede petega rednega poročila o napredku držav kandidatk za članstvo
               v Evropski uniji, ki je bil tukaj objavljen in na razpolaga, ki je tukaj na razpolago
               od oktobra leta 2002. In kaj nam tam navajajo? Opozarjajo nas na inflacijo. Seveda
               nas opozarjajo na visoko stopnjo inflacije in pravijo, da ta spremenjen mehanizem
               indeksacije plač in pokojnin ter deindiksacija kratkočnih obrestnih mer, je pomemben,
               a vendar - in tukaj poudarjam - zakasnel korak protiinflacijske politike. Seveda
               protiinflacijske politike sploh še nimamo.</p>
               <p>Glede monetarne politike. Kaj nam pravijo o monetarni politiki? Da cilj monetarne
               politike sta postopno zniževanje inflacije in stabilnost realnega deviznega tečaja,
               ki pa se na kratek rok, seveda, izključujeta. Rast denarnega agregata M3, ki je
               precej nad zgornjo mejo koridorja, ki si ga je kot cilj določila Banka Slovenije, ni
               pa politika počasnega zniževanja nominalne depreciacije tolarja in ohranja
               inflacijske pritiske.</p>
               <p>Tak sistem deviznega tečaja</p>
            </sp>
            <sp xml:id="SDZ3-Izredna-25-2002-12-20.sp7">

               <speaker>PODPREDSEDNIK DR. MIHA BREJC:</speaker>

               <p>Prosim za mir v dvorani.</p>
            </sp>
            <sp xml:id="SDZ3-Izredna-25-2002-12-20.sp8">

               <speaker>DR. ANDREJ BAJUK:</speaker>

               <p>... /nerazumljivo./... pretoka kapitala, vse težje vzdrževati.</p>
               <p>Gospod predsednik, če je mogoče, bi pa kar posredoval za magnetogram, saj itak, ne
               vem, če je to sploh to mogoče po našem poslovniku...</p>
            </sp>
            <sp xml:id="SDZ3-Izredna-25-2002-12-20.sp9">

               <speaker>PODPREDSEDNIK DR. MIHA BREJC:</speaker>

               <p>Ne! Bomo zagotovili mir v dvorani. Imamo poslovnik. In tisti, ki pač ne bodo
               spoštovali pravil igre - jaz bom sejo prekinil za toliko časa, kot bo potrebno, da bo
               mir v dvorani in da bomo šli naprej. No, zdaj izgleda, da bo. Izvolite, prosim.</p>
            </sp>
            <sp xml:id="SDZ3-Izredna-25-2002-12-20.sp10">

               <speaker>DR. ANDREJ BAJUK:</speaker>

               <p>Hvala lepa. No glede liberalizacije cen. Kljub napredku pa liberalizacija cen -
               regulirane cene še vedno več prispevajo k inflaciji, kot je njihov delež v indeksu
               življenjskih potrebščin. Ključni razlog je v tem, da prenos nadzora cen komunalnih
               storitev na lokalno raven ni spremljala tudi liberalizacija ponudb teh storitev.</p>
               <p>Osebno bi še dodal k temu: dejstvo, da prestrukturiranja teh podjetij, ki bi
               omogočili njihovo dolgoročno gospodarnost in večjo učinkovitost, ni najti med
               prioritetnimi nalogami vlade.</p>
               <p>Glede fiskalne politike. V okviru srednjeročne fiskalne politike, katere cilje je
               javnofinančno ravnovesje, je država sprejela dveletni proračun - tukaj ga imamo - kar
               je bilo seveda ocenjeno kot korak naprej glede transparentnosti in nadzora javnih
               financ. A vendar - in tu je ključnega pomena, da se tega tudi zavedamo - za
               kredibilnost večletnih proračunov je treba omejiti obseg in število njihovih
               sprememb. Seveda, čemu nam služi dveletni proračun, če ga potem vsake dva meseca
               spreminjamo.</p>
               <p>Torej samo neka poteza kozmetičnega značaja, ki pa seveda omogoča lepe govore
               odgovornih za to področje.</p>
               <p>Za javnofinančno blagajno, tu nadaljujem mnenje Evropske unije, je značilen visok
               delež, več kot tri četrtine fiksnih odhodkov, kar ob stroškovnih pritiskih, ki
               izvirajo predvsem iz rasti plač v javnem sektorju, otežujejo vzdrževanje načrtovanega
               javnofinančnega deficita. Zato je treba za uresničitev srednjeročnega cilja javnih
               financ in za povečanje fiskalne fleksibilnosti te pritiske zmanjšati.</p>
               <p>Še drugo poglavje, zelo zanimivo, je pa zunanjetrgovinska menjava z Evropsko unijo.
               Ugotavljajo, da povezanost Slovenije z Evropsko unijo ostaja visoka, čeprav se v
               zadnjih letih delež menjave z glavnimi trgovinskimi partnerji zmanjšuje, povečuje pa
               se izvoz v države bivše Jugoslavije in bivše Sovjetske zveze. Visoka rast izvoza v
               zadnjih letih tako ne gre pripisati izboljšani konkurenčnosti
               slovenskegagospodarstva, temveč rasti trgov v tej regiji.</p>
               <p>Rad bi opozoril, spoštovane kolegice in kolegi, da v novembrskem poročilu urada za
               makroekonomske analize in razvoj, ki smo ga brali v novembrskem Ogledalu št. 11,
               najdemo oceno, ki pa ni v skladu s tem, kar smo slišali te zadnje dni, in namreč, da
               se je cenovna konkurenčnost slovenskih predelovalnih dejavnosti poslabšala in čeravno
               je stroškovna konkurenčnost kratkoročno izboljšana, nas v isti sapi opozarjajo - in
               tu citiram - da trend in medletne primerjavekažejo na njeno bolj dolgoročno
               poslabšanje. Torej nekoliko drugače, kot pa slišimo s strani vlade na teh
               predstavitvah tukaj v državnem zboru in seveda slovenski javnosti.</p>
               <p>In končno, od Evropske unije še neka ocena o poslovni klimi. Tudi to je zelo zanimivo
               v luči diskusij in tudi zasliševanj, ki smo jih imeli v tem državnem zboru, o katerih
               se je pač poročalo, da ni bilo sploh nobenih vprašanj, da niso bili umestni in da je
               seveda to šibkost opozicije. Bomo videli, če boste poslušali, kaj pa je ocena drugih,
               ki gledajo, seveda, s prijaznimi očmi našo realnost. Med srednjimi in malimi podjetji
               je zelo malo inovativnih, na znanju temelječih podjetij, ki se ukvarjajo z visoko
               tehnologijo. Zaradi administrativnih ovir pa težko pridobijo sredstva za razvoj in
               raziskovanje.</p>
               <p>Na tem področju je bil narejen napredek - sprejetje programa ukrepov za promocijo
               podjetništva in konkurenčnosti. Seveda, pišemo lepe knjige. Vendar je treba še
               okrepiti koordinacijo med ministrstvi in sodelovanje javne uprave ter poslovnega
               sektorja, da bodo mala in srednja podjetja bolje pripravljena za vstop v Evropsko
               unijo. Zanimivo. Seveda, na teh področjih, ko pišemo razne politike in strategije,
               potem pa njihove ocene, vlada ugotavlja, da imamo - kot sem že parkrat omenil in
               večkratomenjam to krasno besedo - implementacijski deficit. Zdaj bomo pa imeli prav
               gotovo koordinacijski deficit. Torej še ena besedica, ki jo lahko uporabljajo potem,
               ko bodo razlagali, zakaj se nič ne dogaja ali pa ne zadosti.</p>
               <p>Rad bi omenil tudi, da imamo za ta dveletni proračun tudi analize Umarja in Banke
               Slovenije, kar se tiče predvidene gospodarske rasti. Moram opozoriti, da se ocene
               skupne gospodarske rasti razlikujejo manj kot napovedovanja posameznih
               makroekonomskih dejavnikov, od katerih je odvisna stopnja gospodarske rasti, kar še
               toliko bolj poudarja negotovost ali tveganje pri napovedi vladne gospodarske rasti.
               Po vladni oceni je na primer napovedana rast izvoza v letu 2003 za 4,6%, ta je pa
               višja od napovedi gospodarske zveze, tako kot Evropske unije, in upošteva predvsem
               višjo rast izvoza na trge nekdanje Jugoslavije, nekdanje Sovjetske zveze in CEFTE.
               Opozoriti velja, da slovensko gospodarsko izvaža na te trge ne samo z velikim
               trgovinskim presežkom, in seveda tudi z garancijami naše države.</p>
               <p>Napovedi inflacije - in tu je ključni problem. Vlada kot Banka Slovenije sta
               napovedali, da v načrtovani gospodarski rasti in predlagani proračunski porabi,
               denarni in tečajni politiki bi bilo mogoče doseči v letu 2003 znižanje inflacije, in
               to je ključna beseda, pod 5% - pod 5%! To je v teh dokumentih, ki jih zdaj
               sprejemamo. A vendar urad za makroekonomske analize in razvoj v svoji jesenski oceni
               nam napoveduje, da če se bodo vse te reforme dejansko izpeljale, lahko računamo čez
               leto dni za 5,1%. Slovenija ima...</p>
            </sp>
            <sp xml:id="SDZ3-Izredna-25-2002-12-20.sp11">

               <speaker>PODPREDSEDNIK DR. MIHA BREJC:</speaker>

               <p>Dr. Bajuk, se oproščam. Najavili ste deset minut in ta čas je potekel. Imate potem še
               v razpravi 35 minut.</p>
            </sp>
            <sp xml:id="SDZ3-Izredna-25-2002-12-20.sp12">

               <speaker>DR. ANDREJ BAJUK:</speaker>

               <p>Torej grem na račun razprave. Hvala.</p>
            </sp>
            <sp xml:id="SDZ3-Izredna-25-2002-12-20.sp13">

               <speaker>PODPREDSEDNIK DR. MIHA BREJC:</speaker>

               <p>Navadno je tako, da se po sklopih to odvija, tako kot je bilo najavljeno iz vaše
               poslanske skupine.</p>
            </sp>
            <sp xml:id="SDZ3-Izredna-25-2002-12-20.sp14">

               <speaker>DR. ANDREJ BAJUK:</speaker>

               <p>Dovolite, gospod predsednik, bom šel na račun razprave, če mi dovolite, kolegice in
               kolegi.</p>
            </sp>
            <sp xml:id="SDZ3-Izredna-25-2002-12-20.sp15">

               <speaker>PODPREDSEDNIK DR. MIHA BREJC:</speaker>

               <p>Če je to potrebno.</p>
            </sp>
            <sp xml:id="SDZ3-Izredna-25-2002-12-20.sp16">

               <speaker>DR. ANDREJ BAJUK:</speaker>

               <p>Hvala lepa. No, glede inflacije. Slovenija ima zdaleč največjo inflacijo med
               deseterico kandidatk za vstop v Evropsko unijo. Slovenija bi morala znižati to
               inflacijo krepko pod 4%, ker sicer ne bo sprejeta med države z evropskim tečajnim
               mehanizmom, ERM-2, v katerem mora delovati in izpolnjevati pogoje vsaka kandidatka
               najmanj dve leti, da bi lahko bila z letom 2007 vključena v EUR območje. Ta očitna
               nezmožnost, do sedaj nezmožnost, znižanja inflacije s strani vlade in Banke Slovenije
               nas bo postavila v drugorazredni položaj med kandidatkami in najmanj prestavila
               možnost vključitve v uporabo enotne valute EUR po letu 2008. Toda vprašanje je, če bi
               Slovenija v pogojih prostega pretoka kapitala in blaga ob vstopu v Evropsko unijo kot
               drugorazredna članica nato sploh že zmogla doseči ta kriterij. Ogrozila bi po našem
               mnenju celo izpolnjevanje ostalih dveh maastrichtskih kriterijev, to je višino
               proračunskega primanjkljaja ter javnega dolga in samostojno vodenje denarne in
               tečajne politike.</p>
               <p>A vendar tu le imamo nekaj sprememb. Rad bi opozoril, da pred kratkim smo brali, in
               sicer v Delu, analizo, kjer so nas opozorili na neke izjave, ki jih je leta 1997 dal
               neki belgijski profesor in pisec številnih strokovnih in pogosto citiranih strokovnih
               razprav, pogosto citirani avtor v "The Economistu" in "Business Weeku", ki nam pravi,
               da "Slovenci lahko inflacijo v sedmih letih znižate z 9 na 2%, za to potrebujete
               odločen pristop in premiera, ki bo povedal, da je vlada zavezana k nižanju inflacije,
               in prav tako mora k temu biti usmerjena tudi centralna banka. Zelo veliko držav je to
               že storilo in Slovenija na tem področju res ni nekaj tako posebnega, da tega ne bi
               mogla uresničiti."</p>
               <p>No, zdaj pa imamo predsednika vlade, ki nas o teh stvareh opozarja. A vendar razkorak
               med besedami in dejanji, na katerega smo že navajeni, nas pa le prebudi k temu, da
               ugotavljamo, da se v zadnjih petih letih, odkar imamo sedem do devet procentno
               inflacijo, vlada s tem vprašanjem se ni resno ukvarjala. S svojo proračunsko porabo,
               z napovedovanjem ali načrtovanjem inflacije v državnih proračunih za plače in
               pokojnine je dvigala inflacijska pričakovanja in tako spodbujala inflacijsko
               spiralo.</p>
               <p>V letu 2001 so prav gotovo k inflaciji prispevali več zvišanje DDV-ja, kot so
               napovedali vladni makroekonomisti, prispevalo pa je predvsem k inflacijskim
               pričakovanjem v gospodarstvu, na drugi strani pa ni prineslo pričakovanega zvišanja
               plačil DDV-ja v državno blagajno. Seveda iz različnih razlogov. Vlada, ki bi imela
               cilj znižanje inflacije, se ne bi smela odločiti za zvišanje DDV-ja, morala bi vsaj
               znižati proračunsko porabo ali znižati proračunski primanjkljaj v deležu bruto
               domačega produkta. Tega zaradi politične preračunljivosti ni storila, saj je hkrati v
               proračunskem letu 2002 morala priznati še skriti proračunski primanjkljaj iz
               prejšnjih let, kar je imelo posledico tekoči proračunski primanjkljaj v
               rebalansiranem proračunu za 2002 že ob zvišanem DDV-ju, dosegel 2,6%. Končno, koliko
               bi bilo, bomo pa še zvedeli.</p>
               <p>Če bi ostala pri enaki porabi in nespremenjenem DDV-ju, bi tekoči proračunski
               primanjkljaj presegel 3% bruto domačega produkta, kar bi pomenilo, da bi bil porušen
               drugi maahstrchtsju kriterij.</p>
               <p>Celotna drža vlade do inflacije je zgodba zamujenih usodnih možnosti - usodno
               zamujene možnosti. Prav tako bi morala vlada prej odločno poseči v odpravo temeljne
               obrestne mere ali preiti na nominalizem. Toda tudi nominalizem, ki se v tem letu
               uvaja skupno z obrestno mero, ograjuje dejansko temeljno obrestno mero ali
               pričakovano inflacijo, kar pomeni, da tudi taka obrestna mera ne more prispevati v
               zadostni meri k zniževanju inflacije. To pomeni, da letošnji koraki na področju
               zniževanje obrestnih mer niso zadostni. Vlada tega mehanizma po našem mnenju ne
               izpelje predvsem zato, ker bi znižali dobičke v bankah. Tako je razumeti s posveta
               združenja bank Slovenije v Portorožu konec novembra 2002, in je bila informacija
               objavljena, da slovenske banke ocenjujejo v letu 2003 znižanje svojih dobičkov za
               40%.</p>
               <p>Po našem mnenju pa vlada in Banka Slovenije odločneje ne posežeta v zniževanje
               inflacije zaradi kratkoročnih interesov bank - potrjujejo tudi podatki iz proračuna
               za leto 2003 in štiri. Ministrstvo za gospodarstvo, ki v okviru proračunskega
               programa - citiram tu - "spodbujanje tujih investicij in pospeševanje
               internacionalizacije, za leto 2003 namenja 919 milijonov in za leto 2004 1.013
               milijonov SIT. " In zakaj? Za izravnavo obresti. Gre za program, ki je v neposredno
               korist bankam in podjetjem izvoznikom, ki izvažajo na trge nekdanje Jugoslavije ter
               nekdanji Sovjetske zveze. Ta podjetja izvažajo tako, da jim najprej Slovenska izvozna
               družba zavaruje terjatve za izvoženo blago, ki jih ta podjetja financirajo s
               tolarskimi posojili, najetimi pri slovenskih bankah. Država prek agencije Republike
               Slovenije za gospodarsko promocijo Slovenije in tuje investicije pa jim namerava v
               breme proračuna nato regresirati še stroške tolarskega financiranja Na ta način se
               dejansko v breme državnega proračuna financira že prej omenjeno povečevanje izvoza na
               trge, ki ne stimulirajo prestrukturiranje slovenskega gospodarstva, kot ugotavlja
               tudi Evropska komisija v tem oktobrskem poročilu, ki sem ga že omenil.</p>
               <p>Nezmožnost vlade sprejeti prave in odločne ukrepe za odpravo inflacije, ima ob
               kratkoročnih koristih bank in slabih podjetij lahko velike dolgoročne posledice za
               slovensko gospodarstvo, ki pa se bodo pokazale najkasneje ob priključitvi k Evropski
               uniji inpa v prihodnjih proračunih.</p>
               <p>K inflaciji tudi prispeva pomembno...</p>
            </sp>
            <sp xml:id="SDZ3-Izredna-25-2002-12-20.sp17">

               <speaker>PODPREDSEDNIK DR. MIHA BREJC:</speaker>

               <p>Oprostite še enkrat, da prekinjam... Gospod dr. Bajuk, oprostite, ker vas še enkrat
               prekinjam. Gospe, gospodje poslanci! Sedenje v tej dvorani ni obvezno vas pa prosim,
               da klepetate zunaj. To je skrajno nedostojno početje, da govornika omejujete v
               njegovi pravici, da pove to, kar misli. Vi pa tu klepetate in se obnašate tako, kot
               se ne spodobi. Zunaj je prostor za to, za mobitele in vse ostalo. Naslednjič bomsejo
               prekinil, ker nima smisla to početi. Če vas ne zanima, pojdite vem. Oprostite, ker
               sem bil tako krut z vami, ampak enostavno ne gre drugače. Oprostite tudi, dr. Bajuk,
               ker sem vas prekinil. Izvolite.</p>
            </sp>
            <sp xml:id="SDZ3-Izredna-25-2002-12-20.sp18">

               <speaker>DR. ANDREJ BAJUK:</speaker>

               <p>Hvala lepa. Seveda, k inflaciji tudi prispeva pomembno dvig cen monopolistov v
               državni lasti ali pa pod državno kontrolo. To je liberalizacija cen nekonkurenčnih
               komunalnih storitev. Tudi to je opozorilo Mednarodnega denarnega sklada in Evropske
               unije.</p>
               <p>Torej, kaj pa je z našo inflacijo? Gospod mandatar nam govori o nekem programu, ki ga
               pa seveda ne poznamo. In danes tukaj, na tem prostoru, bi v imenu Nove Slovenije
               jasno povedal, da mi pričakujemo in zahtevamo, da tak program pride v ta državni zbor
               za neko celovito obravnavo. Zelo nas skrbi, da programi, takšni kot so, na podlagi
               teh podatkov, ki jih že imamo in ki sem jih v svoji predstavitvi omenil, da dejansko
               vlada ne načrtuje takšnega protiinflacijskega programa, ki bo Sloveniji resnično
               omogočil vstop v evropski monetarni sistem Ker že sedaj, in sicer v opozorilih pod
               črto, najdemo morebitne razlage, ki pa s strokovnega vidika nimajo prave podlage.
               Sklicujemo se, da morda na podlagi učinka tako imenovanega "bela balasa, Samuelsovega
               učinka" bo Sloveniji dovoljeno, da bomo imeli še malo višjo inflacijo, ki naj bi jo
               Umar preračunal med 1 in 2%. Seveda se moramo zavedati, da ima evropska centralna
               banka kot svoj bistveni cilj stabilizacijo cen in da si je to stabilizacijo zastavila
               v nekem ohlapnem cilju, in sicer med 0 in 2% letneinflacije, ki jo pa merijo po nekem
               posebnem indeksu, ki tudi še ni dokončan ali pa strokovno utemeljen. Dejstvo pa je,
               da ni pričakovati, da bo Slovenija dobila neko posebno dovoljenje. Zakaj pa bi to
               dobila? Ker v kolikor se bo Evropska unija in njihov monetarni sistem držal teh
               ciljev, če dovolijo Sloveniji višjo inflacijo, to pomeni, da jo bo moral nekdo drug
               še bolj znižati. In tudi če nam to dovolijo - kaj pa mi od tega imamo? Kaj pa bo
               slovensko gospodarstvo, kakšna je bodočnost slovenskega gospodarstva v takem vzdušju
               - ko imamo mi večjo inflacijo, kot pa je dejansko mogoče vzdržati za naš utemeljen in
               trajni razvoj.</p>
               <p>Do sedaj se vlada na to ni sklicevala. Prvikrat slišimo to, vam pa lahko zagotavljam,
               da takšna izjema ne bo dovoljena. Če bi pa bila dovoljena, bi bila pa usodnega pomena
               za našo prihodnost. Torej, mi moramo znižati inflacijo in jo moramo znižati krepko
               pod 4%; čez 18 mesecev bi morala biti že največ tam nekje - se gibati - okoli
               3,5%.</p>
               <p>Iz tega, da mi ocenjujemo, da takšno dovoljenje Slovenija ne bo dobila, pa tudi
               najdemo oporo v izjavi z zadnjega sestanka odbora finančnih in gospodarskih ministrov
               Evropske unije v tem letu, ki je obravnaval novembrsko poročilo bruseljske denarne
               direkcije za gospodarske in finančne zadeve in so gledeSlovenije ugotovili - in tu
               citiram in prosim, da poslušate: "V Sloveniji gospodarska rast zaostaja za
               potencialno, problem je vztrajnost inflacije, v prihodnosti tudi ravnotežje državnih
               financ, posebno ker je z njim povezano tudi zniževanje inflacije. Napovedi kažejo
               rast cen, ki presegajo cilje centralne banke."</p>
               <p>Torej, pričakujemo in zahtevamo, da bomo dobili verodostojen program. Osebno imam
               zaupanje, da bo novi finančni minister dr. Mramor to tudi storil. Ali pa bo to mogoče
               izpeljati ali ne, bo pa odvisno od političnih odločitev, ki pa ne bodo lahke.</p>
               <p>Gospod predsednik, dokler nimamo takšnega programa, je vsaka debata o proračunih
               dejansko prazna in nesmiselna. Danes vam z vso odgovornostjo lahko napovem, da v
               prihodnjih mesecih bomo dobili v obravnavo rebalans ne samo proračuna za leto 2004,
               prav gotovo rebalans za leto 2003. In če tega rebalansa ne bo, bo pa morda lahko na
               podlagi tega zelo ohlapnega zakona o izvrševanju proračuna - bo morala pa vlada
               temeljito poseči v vsa ta vprašanja. A vendar, odgovornost tega državnega zbora, ki
               nam jo tudi ustava nalaga, je, da te stvari sledimo, da te stvari razumemo in o teh
               stvareh soodločamo. Če si bomo danes umili roke in zaupali novopečeni vladi, da bo
               sama po svoje te stvari uredila, je pa tudi naša zgodovinska odgovornost. Hvala
               lepa.</p>
            </sp>
            <sp xml:id="SDZ3-Izredna-25-2002-12-20.sp19">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Feri Horvat, Združena lista. Izvolite.</p>
            </sp>
            <sp xml:id="SDZ3-Izredna-25-2002-12-20.sp20">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovani predstavniki in predstavnice vlade,
               sicer v malem številu, spoštovane kolegice in kolegi! Čeprav je očitno sklepno
               dejanje sprejemanja sprememb proračuna za leto 2003 in dopolnjenega predloga
               proračuna za leto 2004 nekako v senci imenovanja vlade z novim predsednikom, sta ta
               dva proračuna še posebej pomembna. Pomembna sta za pridružitev oziroma vstop
               Slovenije v Evropsko unijo in hkrati sta popotnica novemu prvemu ministru in njegovi
               včeraj ustoličeni novi ekipi. Ekipi - čas, ki bo poln izzivov, preizkušenj in tudi
               negotovosti. Očitne bodo spremembe, napovedujejo jih, če beremo najnovejše napovedi
               najbolj eminentnih svetovnih ustanov in posameznikov, s tem da je največja gotovost v
               teh napovedih v negotovosti. Spominjajo na vremenske napovedi.</p>
               <p>Menimo, da sta ta dva proračuna kljub dediščini, ki so ji v raznih koalicijah v letih
               samostojnosti botrovale skoraj vse stranke tukaj prisotne v državnem zboru, razen -
               da sem pošten - Slovenske nacionalne stranke in pa Stranke mladih, ki nista bili v
               koalicijah ali v vladah doslej.</p>
               <p>Kljub omejitvam in znižanih stopnjah gospodarske rasti v zadnjih letih ter še vedno
               velikemu fiksnemu delu odhodkov je ta proračun - oziroma sta oba - bolj razvojno
               naravnana, kot so bili proračuni prejšnjih let. To je kvaliteta, ki obeta, četudi
               objektivno ne more izpolniti vseh želja in potreb, tudi naših ne, in omogoča solidno
               pripravljenost za vstop v Evropsko unijo. Seveda ob tem ostaja še vrsta odprtih
               problemov, ki čakajo novo ali druge vlade in koalicije v naslednjih letih.</p>
               <p>Zadovoljni, da s sodelovanjem v tej koaliciji, v vladi, s svojimi socialdemokratskimi
               programskimi usmeritvami in delovanjem prispevamo k vsebini in usmeritvam proračuna,
               ki bolj kot kdajkoli upošteva usmeritve strategije gospodarskega razvoja, državnega
               programa in načela trajnostnega razvoja - mislim na ravnotežje med gospodarsko
               rastjo, socialno pravičnostjo in skrbjo za okolje - bomo ta predlog podprli. Ni
               idealen, po našem mnenju je realen v okvirih možnega in znanega.</p>
               <p>Dobro je, da obseg proračuna zaostaja za rastjo bruto domačega proizvoda in
               predvideno inflacijo. Predvideni obseg primanjkljaja na ravni enega procenta - treba
               je priznati, da si takšen primanjkljaj želi marsikatera bolj razvita država. V
               sestavi proračunskih odhodkov je pomembno naraščanje obsega sredstev za izobraževanje
               kot bistven dejavnik kakovostnega razvoja, za tehnološki razvoj, kjer smo doslej
               imeli zaostajanje, podporo dvigu konkurenčnosti in razvoju podjetništva,
               prestrukturiranje gospodarstva kot pomemben del priprav za Evropsko unijo, pomembno
               je povečanje sredstev za investicije, v cestni program, v stanovanjsko izgradnjo in
               druge namene, ki bodo imeli tudi pozitivne gospodarske učinke, v kulturo, ki pomeni
               krepitev identitete in izboljšanje prepoznavnosti jutri v Evropski uniji in v
               svetu.</p>
               <p>Ob teh usmeritvah se nam zdi potrebno posebej izpostaviti nekatera področja, kjer bo
               potreben še večji poudarek, tako pri zagotavljanju sredstev kot tudi pri izboljšanju
               politik in aktivnosti vlade, državnega zbora in drugih. Gre tudi za poudarjene
               prioritete novega predsednika vlade in ministric oziroma ministrov ob njihovih
               predstavitvah.</p>
               <p>Mislim predvsem na nujno znižanje inflacije ob hkratni zagotovitvi pogojev v
               gospodarsko rast, ki bo omočila dohitevanje bolj razvitih in ohranitev socialne
               varnosti. Nadaljnje povečanje sredstev in učinkovitosti regionalne politike, o kateri
               je v teh dneh bilo veliko govora, ki doslej ob vseh vladah in koalicijah, bodimo
               pošteni, kljub številnim aktivnostim, zlasti v zadnjem obdobju, ni dala zadovoljivih
               učinkov. Občutnejše je povečanje sredstev le v zadnjih treh letih za ta namen - to se
               pravi v času te koalicije - vendar je bila osnova v prejšnjih letih prenizka in v tem
               je prav gotovo eden osnovnih razlogov, da z rezultati ne moremo biti zadovoljni.</p>
               <p>Poleg sredstev za uspešno regionalno politiko je pomembna učinkovitejša
               organiziranost in povezovanje, vključno z angažiranjem sredstev Evropske unije, ki -
               kot vemo - v proračunu za prihodnje leto namenja 45% za kmetijstvo in 34% za
               regionalne spodbude.</p>
               <p>Spodbudna je napoved novega predsednika vlade - in to ne samo enkrat v tej dvorani -
               da bo to ena glavnih prioritet vlade. Upravičeno zbuja velika pričakovanja okrepitev
               vladne ekipe z novo ministrico brez resorja, odgovorno za regionalni razvoj. Njena
               predstavitev je bila obetavna, vendar če smo realisti bo uspeh odvisen od celotne
               vlade in od partnerstva ter sodelovanja z lokalno in regionalno ravnijo. Za
               učinkovito politiko skladnega regionalnega razvoja je pomembno tudi čimprejšnje
               oblikovanje pokrajin, z decentralizacijo sredstev in pristojnosti, predvsem za
               pripravo razvojnih programov in projektov za čezmejno sodelovanje in podobno.</p>
               <p>Nujen bo še večji poudarek aktivni politiki zaposlovanja, zlasti za znižanje
               brezposelnosti mladih in težko zaposljivih kategorij brezposelnih, vključno z
               dodatnimi presežki v prestrukturiranju.</p>
               <p>Glede na pomembno vlogo izvoza kot dejavnika rasti in glede na zaostajanje rasti na
               ključnih tržiščih bo treba okrepiti in izboljšati aktivnosti za povečanje izvoza,
               tako na tradicionalnih tržiščih, na tržiščih Evropske unije, kjer vidimo, da tudi v
               strukturi izvoza v te unije prihaja do sprememb, in to je prav, ker smo preveč
               osredotočeni na majhno število držav, in pa seveda tudi na nova tržišča. Članstvo v
               Evropski uniji nam tu odpira nove možnosti. Zanimivo je, da prav dunajski inštitut za
               mednarodne gospodarske primerjave ugotavlja, da je prav Avstrija ob širitvi Evropske
               unije s svojo ekspanzijo v vzhodni in jugovzhodni Evropi dosegla zelo dobre
               rezultate. Zato tudi ni slučajno, da v zadnjem času gospodarstveniki v Avstriji ob
               formiranju vlade terjajo med drugim, da se tudi njihova podobna ustanova, kot je naša
               izvozna družba, bolj angažira v tem prostoru (to sicer potrjujejo tudi podatki).</p>
               <p>Okrepiti bo treba gospodarsko in turistično promocijo, povečati učinkovitost
               predstavniške mreže v tujini in dalje krepiti pomembno vlogo slovenske izvozne
               družbe. Poleg samega izvoza in investicij je to pomembno tudi za zagotovitev boljše
               prepoznavnosti Slovenije v Evropi in v svetu.</p>
               <p>V povezavi z izvozom in strukturnimi spremembami je potreben večji poudarek
               storitvam. Podatki kažejo, da delež storitev v izvozu vse od leta 1994 do letošnjega
               leta pada.</p>
               <p>Pomembna je zaokrožitev reforme državne uprave in lokalne samouprave, vključno z
               oblikovanjem pokrajin.</p>
               <p>Zelo pomembno je nadaljnje uveljavljanje socialnega partnerstva za večjo plačilno
               disciplino in s tem pomoč zlasti malim podjetnikom, in pa pomembna je tudi zaostritev
               plačilne discipline. Zato bo pomembno, da sprejmemo amandma, ki je predlagan pri
               zakonu o izvrševanju proračuna.</p>
               <p>Ostaja pa še vrsta odprtih nalog, ki jih bomo morali - predvsem vlada, pa tudi mi -
               reševati in tudi zagotavljati za nekatere namene dodatna sredstva v prihodnjem letu
               in tudi v letu 2004. Hvala za pozornost.</p>
            </sp>
            <sp xml:id="SDZ3-Izredna-25-2002-12-20.sp21">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima Sašo Peče, Slovenska nacionalna stranka. Ne. Gospod Roberto
               Battelli v imenu madžarske in italijanske narodnostne skupnosti, 5 minut.</p>
            </sp>
            <sp xml:id="SDZ3-Izredna-25-2002-12-20.sp22">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Poskušal bom zelo na kratko ponoviti nekaj
               konceptov, ki sem jih pravzaprav že povedal ob razpravi o proračunu za leto 2003. Gre
               za naslednje. Ponavljam in podčrtujem.</p>
               <p>Določene osnovne dejavnosti narodnih skupnosti se financirajo izključno iz proračuna.
               Izključno iz proračuna1 To so tiste dejavnosti, ki so vezane na pravice, tako kot so
               opredeljene v ustavi Republike Slovenije, v zakonodaji in ki izhajajo tudi iz
               mednarodnih obveznosti. Tam, kjer obstaja zaščita narodnih manjšin, se zadeve
               dogajajo točno tako, kot je opredeljeno v naši ureditvi. Dogaja se, da vlada, ko
               predstavi proračun na postavki, ki financira strukturne dejavnosti manjšine in ki
               znaša, recimo, za obe narodni skupnosti 200 milijonov, pride s predlogom, kjer manjka
               40 milijonov. Skratka, zadeva je na nek način nerazumljiva. Zato si predstavljam, da
               bi verjetno bilo treba, da sklenemo nek pakt, po katerem so te strukturne dejavnosti
               indeksirane tako, kot je indeksiran celotni proračun. Take situacije smo že imeli in
               narodne skupnosti, ki se zavedajo, ko je treba "šparati" in tako naprej - pač take
               potrebe -, niso ugovarjale na noben način taki filozofiji. In ni bilo nobenega
               amandmaja celo na proračun. To je moj 14. ali 15. proračun, ki ga dajem skozi v tej
               vlogi. Parkrat se je to zgodilo in je bil dogovor pač, da je treba za določeno
               finančno leto zadeve znižati. Cela država je to delala, in mi tudi, brez kakršnega
               koli ugovora. Torej, pakt naj bi bil v tem, da se to indeksira. Če bi pa nosilci teh
               strukturnih dejavnosti imeli določen projekt ali program za izpeljati, nekaj, kar bi
               pomenilo novo kvaliteto, za katero bi se ugotovilo, da je smotrno, da daje določene
               učinke in tako naprej - tisto bi šlo na pogajanja. O tem bi se lahko dogovorili in
               dobili soglasje za to, da se za to ali ono finančno leto financira z dodatnimi
               sredstvi. Na ta način bise področje financiranja narodne skupnosti ustalilo, tako kot
               ustaljujemo počasi v tej državi ostala področja. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp23">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Ciril Pucko, Liberalna demokracija (pet minut ste
               najavili).</p>
            </sp>
            <sp xml:id="SDZ3-Izredna-25-2002-12-20.sp24">

               <speaker>CIRIL PUCKO:</speaker>

               <p>Hvala lepa. Spoštovani gospod podpredsednik, kolegice in kolegi, predstavniki vlade!
               Poslanski klub Liberalne demokracije Slovenije pozitivno ocenjuje takojšnjo reakcijo
               vlade Republike Slovenije, ki se je odzvala na spremenjene okoliščine, gospodarske
               okoliščine, v Evropski uniji in drugod po svetu. Pri tem pa je bistveno, da se
               temeljne prioritete proračunskih izdatkov za leto 2004 niso spremenile. Obratno,
               večja selektivnost in nujna racionalizacija posameznih izdatkov še bolj jasno in
               nazorno kažeta proračunske prioritete v letih, ki so pred nami. Osnovni cilj
               javnofinančne politike tako ostaja naslednje, in sicer: aktivno prilagajanje odhodkov
               države razpoložljivim prihodkom, s čimer se bo dosegalo postopno zniževanje
               javnofinančnega primanjkljaja; določanje ciljnega strukturnega primanjkljaja ob možni
               uporabi v: ...naprej določenega in omejenega cikličnega primanjkljaja proračuna v
               neugodnih gospodarskih razmerah, s čimer se bo v omejenem obsegu omogočalo samodejno
               izračunavanje in izravnavanje cikličnih gibanj in s tem tudi vodenje proticiklične
               gospodarske politike vlade (o tem smo v minulih dneh slišali, kakšne so usmeritve
               nove vlade). Hkrati se bodo zmanjševali stroški financiranja javnega dolga,
               upoštevajoč merila likvidnosti, varnosti in donosnosti.</p>
               <p>Poslanski klub Liberalne demokracije ocenjuje, da proračun za leto 2004 jasno kaže na
               odločenost vlade Republike Slovenije, da te zastavljene cilje tudi dosežemo. Ob tem
               je bistveno, da se bo delež javnofinančnih izdatkov v naslednjih letih, s tem tudi v
               letu 2004, v domačem bruto proizvodu zmanjševal. Prav tako pa se bo zmanjševal tudi
               delež proračunskega in javnofinančnega primanjkljaja ter javnega dolga v bruto
               domačem proizvodu, s čimer se bodo zmanjševali tudi stroški financiranja javnega
               dolga in se bodo sprostila nujno potrebna sredstva za ambicioznejše financiranje
               proračunskih razvojnih prioritet.</p>
               <p>Poslanski klub Liberalne demokracije Slovenije posebej pozdravlja oziroma izpostavlja
               naslednje prioritete, katerim je v proračunu za leto 2004 vlada dala posebno
               pozornost: gre za znatno povečan obseg sredstev za znanost in tehnološki razvoj,
               nadaljevanje pospešenih vlaganj v znanje in izobraževanje, povečevanje proračunskih
               sredstev za pospeševanje in podporo gospodarskim dejavnostim, spodbujanju oziroma
               povečevanju konkurenčnosti gospodarstva, aktivni politiki zaposlovanja in s tem
               posledično zniževanju števila nezaposlenih, nadaljnja prioriteta je več sredstev,
               predvsem investicijskih vlaganja v bolnišnice. Pozdravljamo usklajevanje pokojnin s
               stopnjo inflacije, čemur vlada vseskozi sledi. In pa: povečevanju sredstev za lokalno
               samoupravo.</p>
               <p>Posledično pa pričakujemo, da bo vlada Republike Slovenije v novi sestavi, skupaj z
               vsemi organi v svoji sestavi, v letu 2003 v največji možni meri sledila oziroma
               usposobila vse institucije, da bo absorbcijska sposobnost države čim višja, da bodo
               prilivi v letu 2003 kot osnova za prilive v letu 2004 čim višji in da bodo na tej
               osnovi predlagane spremembe proračuna za leto 2004 čez kakšno leto toliko bolj ugodne
               in da bomo tudi s tem v bistvu pokazali, da smo zreli za polnopravno članstvo v
               Evropski uniji. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp25">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Igor Štemberger, Stranka mladih Slovenija, 18 minut.
            </p>
            </sp>
            <sp xml:id="SDZ3-Izredna-25-2002-12-20.sp26">

               <speaker>IGOR ŠTEMBERGER:</speaker>

               <p>Hvala za besedo. Pred nami je proračun za leto 2004. Pomembnosti tega dokumenta
               zaradi predvidene vključitve Slovenije v Evropsko zvezo s 1. majem 2004 ni treba
               posebej izpostavljati.</p>
               <p>Stranka mladih Slovenije je že lani ob sprejemanju proračuna za leti 2002 in 2003
               podprla sprejemanje za dve leti vnaprej, ker je s tem možno zagotoviti večjo
               preglednost in transparentnost javnih financ, predvsem investicij.</p>
               <p>Ob letošnjem proračunu pa se sprašujemo, kako lahko sprejemamo proračun za 2004, če
               še vedno ni točno znano, koliko bo Slovenijas prejemala iz evropskega proračuna in
               koliko bomo manj dolžni plačevati.</p>
               <p>V predlog proračuna, ki imamo pred sabo, so vključene le ocene o predvidenih
               izdatkih. Torej bomo zdaj sprejeli proračun, za katerega se že vnaprej ve, da ga bomo
               morali naslednje leto spreminjati.</p>
               <p>Da pa bomo rebalans proračuna 2004 dobili drugo leto na mizo, ne dokazuje samo
               neupoštevanje proračunskih tokov med Slovenijo in Evropsko unijo, ampak predvsem to,
               da je vlada za svoje napovedi prihodkov in odhodkov ponovno planirala na bazi, po
               našem mnenju, nerealne gospodarske rasti.</p>
               <p>Predlog državnega proračuna za leto 2004 je bil pripravljen ob predpostavki o 4,1 -
               odstotni gospodarski rasti v letu 2004. Sprašujemo se, kako vlada lahko s tako
               trdnostjo trdi, da bo gospodarska rast res tako visoka. Mar ni večja možnost, da bo
               indeks manjši, da bomo dosegli prej 3 pa pol procenta kot pa 4,1 - kakor nas
               opozarjajo tudi nekateri ekonomisti.</p>
               <p>Ali vlada spet ni pripravila proračuna z izdatki, za katere že sedaj ve, da jih ne bo
               mogoče dosegati, samo zato, da bi na nek način tudi zavajali javnost.</p>
               <p>Še posebej je o višini gospodarske rasti treba dvomiti za to, ker je sedaj že
               nekdanji minister za finance izjavil na konferenci za ekonomsko politiko, da bo
               ključni izziv slovenske vlade v prihodnjih letih predvsem znižanje inflacije. Da je
               ta previsoka in da s tako visoko inflacijo ne moremo v Evropsko zvezo, nas opozarjajo
               tudi evropska komisija v svojih poročilih. Po masstrichtskih merilih, bodo morale
               nove članice izpolnjevati tudi merila visoke stopnje stabilnosti cen. Kar pa s tako
               visoko inflacijo prav gotovo ne bo mogoče.</p>
               <p>Ker je proces vključitve v Evropsko zvezo ena največjih prioritet vlade,
               predvidevamo, da bo poskušala zmanjšati inflacijo po vsej sili in se približati
               odstotkom, ki jih Evropa zahteva. Vlada to že več let tudi poskuša s tako imenovano
               mehko metodo kombiniranja monetarne, dohodkovne in cenovne politike, pa ji to ne
               uspeva. To dokazuje tudi medletna inflacijska stopnja, ki je bila še v oktobru 7,2,
               novembra se je sicer znižala na 6,7%. To ne pomeni, da povišanj cen ni bilo, le da je
               padec cene nafte na svetovnih trgih ta dvig omilil in zato je bila stopnja inflacije
               v novembru ničelna. Ta odstotek je že zdaj večji, kot ga je vlada lani
               napovedovala.</p>
               <p>Tudi ostale države v tranziciji, ki se želijo pridružiti Evropski zvezi, so se
               otepale previsoke inflacije. Z odločnimi ukrepi jim je sicer uspelo znižati inflacijo
               na zavidljivo raven, a ti ukrepi so poleg želenega, prinesli tudi marsikaj
               nezaželenega, kot je: nižja gospodarska rast, nezaposlenost in podobno. Zato se je
               bati, da bo tudi Slovenijo ob odločnejši politiki za zmanjševanje inflacije doletela
               podobna usoda. Tudi vse zahodnoevropske države, ki so že v Evropski uniji in imajo
               nizko inflacijo, ne dosegajo take gospodarske rasti kot jo Slovenija. Izvoz, ki je
               glavni generator slovenskega gospodarstva, ob visoki inflaciji cveti, a sprašujemo
               se, kaj bo potem.</p>
               <p>Po predvidevanjih naj bi v proračun leta 2004 največ prinesli davek na dodano
               vrednost in trošarine. Ti tako imenovani domači davki na blago in storitve naj bi v
               proračun prinesli okoli 60% vseh prihodkov, kar naj bi bilo 4,4 odstotne točke več
               kot leto 2003. Ker pa so ti davki odvisni od potrošnje prebivalstva in tudi države,
               se sprašujemo,ali bodo spremembe v letu 2004 res takšne, da bi lahko računali na tako
               visok odstotek porasta prihodka.</p>
               <p>V potrošnjo države morda res ni dvomiti. Kaj pa v potrošnjo prebivalstva? Ali je pri
               višini prihodkov, ki naj bi jih proračun za leto 2004 prinesel DDV, vlada računala na
               povečano potrošnjo ob sprostitvi prvega kroga stanovanjske varčevalne sheme, da bodo
               ljudje množično izkoriščali ugodnosti, ki jim jih ta shema nudi in kupovali in
               obnavljali stanovanja ter gradili hiše? Težava je le v tem, da predvidenih stanovanj
               najbrž najbrž ne bo, saj kljub drugačnim trditvam iz stanovanjskega sklada kakšne
               posebne pospešene gradnje stanovanj ni opaziti.</p>
               <p>Kot drugi, največji prihodek v proračun, pričakuje vlada prihodke iz naslova
               dohodnine prebivalcev. Iz tega naslova naj bi se v proračun nateklo kar okoli 250
               milijard tolarjev. Gospodarske razmere v Sloveniji naj bi se tako izboljšale, da bo
               po predvidevanjih vlade rast plač tako visoka, da bo prav to krivo večjega priliva iz
               tega naslova. In pa, seveda, iz predvidene spremembe zakona o dohodnini, ki pa po
               predvidevanjih ne bo prinesel dodatnih olajšav za prebivalce, temveč predvsem
               omejitve in črtanje še tistih nekaj olajšav, ki jih državljani doslej imajo. In pa
               seveda obdavčeni bodo še tisto malo prejemkov, kido sedaj to niso bili obdavčeni. S
               tem mislim predvsem delo prek študentskih servisov, štipendije in podobno.</p>
               <p>Poleg tega naj omenim še to, da novi sistemski zakon o dohodnini, ki ga vlada
               obljublja, še vedno ni vložen v zakonodajni postopek in če vlada računa, da bo v letu
               2004 že po novem obračunavala dohodnino, bo pritiskala na sprejetje tega zakona po
               čim hitrejši poti. Zato predvidevam, da ponovno ne bo o tej temi dovolj razprave in
               priložnosti za predstavitev tudi drugačnih mnenj.</p>
               <p>Pri predstavitvi proračuna smo lahko slišali, kako razvojno je naravnan in koliko
               bomo spet namenili za investicije. Slovenski avtocestni križ bi moral biti končan v
               letu 2005. Pa konca ne bo dočakal niti 2010, ali pa še kasneje. Investicije v
               zdravstvu so na sramotni ravni Bolnišnice dobivajo nujno potrebno opremo samo še prek
               donacij podjetij in preko dobrodelnih prireditev. Da je zdravstvo v razsulu in da je
               stanje kaotično, smo lahko slišali tudi od samega ministra.</p>
               <p>Reforma v zdravstvu je torej nujno potrebna, pa spremembe v pokojninskem sistemu, na
               katerega čakamo že nekaj let. Pokojninska blagajna se otepa vse večjih dolgov, vse
               manj aktivnih prebivalcev podpira vse več upokojencev. Vse to vodi v situacijo, ko se
               bo sistem, ki ga je vlada ob vpeljavi toliko hvalila, sesul sam vase.</p>
               <p>Kot pravilo pri izvajanju vladne politike je, da vztrajno zanemarja mlado generacijo.
               Na področju pokojninske reforme ste popustili pritiskom najštevilnejše volilne baze,
               torej upokojencev. Delovno aktivna generacija že sedaj in bo predvsem v prihodnosti
               zelo drago plačevala vse glasove, ki ste jih s takšno politiko generacijsko
               neuravnotežene pokojninske reforme kupili.</p>
               <p>Pri investiranju v znanje in znanost je zadeva podobna. Pri predstavitvi proračuna
               zmagoslavno ugotavljate, kako se sredstva na teh področjih povečujejo in da so ta
               področja absolutna prioriteta vseh proračunov, vendar vsi tisti, ki v znanosti delajo
               kot tudi evropska primerljivost, kaže popolnoma obratno stanje. Za ta področja
               namenjate veliko premalo in še tisto, kar namenite, je potrošeno neracionalno in na
               tistih področjih, ki ne zagotavljajo potrebnih učinkov. Tako pridobivanje znanja
               postaja privilegij bogatih. Univerze tako že ugotavljajo, da bodo prisiljene uvesti
               plačevanja šolnin tudi za redne študente, saj jim kronično primanjkuje sredstev za
               nemoteno izvajanje študijskih programov. Najboljši znanstveniki vztrajno odhajajo na
               delo v tujino. Raziskovalna dejavnost pa ob taki mačehovski politiki do nje stagnira
               in nazaduje, saj preprosto nima zagotovljenih osnovnih pogojev za delo.</p>
               <p>Štipendijska politika v državi se ne spreminja. Stagnira in nikakor ne upošteva
               sugestij, ki jih zadnji dve letih poskušamo obrazložiti z našimi amandmaji za
               sredstva, namenjena za vzpostavitev štipendijskih skladov lokalnih skupnosti. Očitno
               je vaša veliko večja prioriteta strelivo za Slovensko vojsko, kot pa to, da bi
               sposobnim študentom in dijakom omogočili nemoten študij in pomagali tudi
               gospodarstvu, da si pravočasno zagotovi potreben kader za normalen gospodarski
               razvoj, katerega glavni generator je zagotovo izobražen kader. Argumenti, da bi
               morebitno sprejetje tega amandmaja ogrozilo profesionalizacijo Slovenske vojske ne
               vzdrži, saj vendar govorimo le o nekaj zabojih streliva kalibra 7,56 ali pa nekaj
               granata za minometalec kalibra 120 mm.</p>
               <p>Na področju povečanja sredstev, namenjenih obrambi, z veliko vnemo povečujete
               sredstva kot posledica vključevanja v zvezo Nato, kljub temu da se o vključitvi, o
               tem pomembnem vprašanju še niso opredelili z državljani. Kaj boste storili potem, če
               bodo državljani na referendumu zavrnili vstop v zvezo?</p>
               <p>Če na koncu povzamem stališče poslanske skupine Stranke mladih Slovenije do predloga
               proračuna za leto 2004: proračuna ne bomo podprli, saj ne želimo prevzeti
               odgovornosti za proračun, k preoblikovanju katerega naše mnenje ni bilo upoštevano,
               navkljub velikemu številu amandmajev, ki smo jih vložili predvsem v želji, da
               opozorimo na tista področja, za katera menimo, da je vendarle že čas, da se uredijo.
               Odgovornost prevzemate vladne stranke, ki glede na to, kako ste proračun zastavili,
               verjetno že pripravljate rebalans proračuna, za katerega pa ni rečeno, da bo edini,
               saj očitno ne zmorete ali pa ne želite realno začrtati javnofinančnega stanja niti za
               tri mesece vnaprej, kaj šele za prihodnji dve leti, kot vztrajno, a žal brez uspeha,
               poskušate v zadnjih dveh letih. Hvala.</p>
            </sp>
            <sp xml:id="SDZ3-Izredna-25-2002-12-20.sp27">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Branko Kelemina, Socialdemokratska stranka (10 minut).</p>
            </sp>
            <sp xml:id="SDZ3-Izredna-25-2002-12-20.sp28">

               <speaker>BRANKO KELEMINA:</speaker>

               <p>Hvala lepa za besedo. Spoštovani vsi skupaj! Če najprej povem čisto svoj oseben
               komentar, ne vem, če sploh smem ali upam govoriti, glede na to, da sem včeraj malo
               preveč govoril, pa so mi že ponoči prerezali dve gumi. Žal je to posledica naše
               politične kulture in našega političnega sistema. In potem se sprašujem, ali je to
               naredila politična mafija ali strahopetci ali barabe, ali pa mogoče celo kdo drug, ne
               vem. Skratka, človek ne ve, če sploh lahko govori ali ne. Kakorkoli, to pravico si
               bom vzel v imenu Socialdemokratske stranke.</p>
               <p>Včeraj smo sprejemali proračun za leto 2003 oziroma rebalans, danes sprejemamo
               proračun za leto 2004, pomemben dokument prav gotovo. Mislim, da se vsi strinjate. Ne
               dolgo tega smo tudi ustoličili novega finančnega ministra, vendar očitno nima
               nobenega interesa, da bi prisostvoval in poslušal sprejemanju proračuna za leto 2004
               kot najpomembnejših dokumentov v teh dveh letih, saj bo v teh dveh letih moral on
               projekte, ki so zapisani v teh dokumentih, uresničevati, kot najpomembnejši minister.
               V svoji predstavitvi je podal neke dokumente oziroma neke poglede, ampak to smo
               dobili samo poslanci, člani odbora za finance, in nihče drug. Ostali poslanci me
               zdajle v klopi sprašujejo, kaj pa imaš to za eno anketno listo. To je dokument
               predstavnika oziroma novega finančnega ministra, kjer je predstavilsvoje določene
               poglede in ukrepe, ki jih bi naj kot minister za finance poskušal v teh dve letih
               uresničiti. Ampak danes ga ni. Sem je poslal državno sekretarko, vsaka čast,
               pozdravljam jo, pa še koga, ampak njega pa ni. In to se mi zdi, da ni prav. Ne vem,
               kako bo potem vsem ostalim poslancem zagotovil informacije, svoje poglede in kako bo
               uresničeval to svojo politiko, ki jo je zastavil. Dobro, pojdimo naprej.</p>
               <p>Po moji oceni, kolikor se spoznamo v Socialdemokratski stranki na te stvari, so
               osnovni strateški dokumenti, ki naj opredelijo proračune za naslednji dve leti, če
               imamo pač takšno politiko: strategija regionalnega razvoja, potem strategija
               gospodarskega razvoja, pa tudi načrt razvojnih programov za leti 2002-2004, če se ne
               motim, in potem tudi še nekateri drugi strateški dokumenti.</p>
               <p>Vendar ugotavljamo, pri natančnem prebiranju vseh teh dokumentov, da se vsi ti
               dokumenti 100 procentno oziroma v večji meri ne uresničujejo v proračunih leta 2003
               in 2004.</p>
               <p>Če samo pogledamo recimo strategijo regionalnega razvoja, o tem smo v teh dneh veliko
               govorili, pa ne glede na to, da nekateri pač hvalijo to koalicijo današnjo, da je
               zelo veliko prispevala k temu, da se, regionalnemu razvoju daje neka pomembnejša
               vloga, nek pomembnejši impulz, tudi v finančnem smislu seveda, ampak po naši oceni je
               to daleč za tistim, kar je zapisano, prvič v tej strategiji regionalnega razvoja,
               daleč pa še seveda tudi od tistega, kar je zapisano v zakonu o skladnejšem
               regionalnem razvoju.</p>
               <p>Mi smo že na te stvari opozarjali, zdajle ne želimo več. Želimo si seveda, da bi ta
               nova ministrica naredila reorganizacijo v tej sferi, na tem področju in da bi tudi iz
               obstoječih kadrov, ki so na posameznih ministrstvih, jih resnično združila. Upamo, da
               bomo dobili to organizacijsko shemo, da ne bi na podlagi njenih dosedanjih izkušenj,
               koliko jo pač poznamo, samo naredila spet neke nove organizacije in zaposlila celo
               vrsto novih ljudi, efektov pa seveda potem ne bo, ker bodo delali, kot smo včeraj
               ugotovili, rebalans rebalansa in tako naprej, popravke raznih dokumentov. Tega mi ne
               potrebujemo. Mi potrebujemo seveda konkretne projekte, konkretne rezultate. Samo to
               šteje, drugo popolnoma nič.</p>
               <p>Naslednji zelo pomemben dokument je tudi strategija gospodarskega razvoja. Jaz sem
               trdno prepričan, jaz sicer ne vem, koliko ste drugi poslanci proučili ta dokument.
               Jaz sem ga proučil. Ugotavljam, da se te stvari, ki so teoretično zapisane v teh
               dokumentih, v bistvu v teh proračunih ne odražajo v taki višini, kot so v tej
               strategiji zapisane.</p>
               <p>Vsakega posameznega projekta zdaj tudi ni časa, da ga razdelamo, vendar bom potem v
               nadaljevanju še nekaj stvari obrazložil. Če samo pogledam en segment. Trdno smo tudi
               zapisali, najprej seveda ugotovili v tej strategiji, da je financiranje občin v naši
               državi neustrezno.Tudi glede na primerjave Evropske skupnosti in tako naprej. Tako je
               tudi zapisano v tej strategiji, da bo potrebno ta dokument popraviti oziroma
               spremeniti sistem financiranja občin. To je tudi povedal novi minister v svojem
               kratkem dokumentu, ki ga je predstavil, da je ta sistem neustrezen in da ga je
               potrebno popraviti. Jaz pričakujem, da popraviti na bolje, ne na slabše. Ker če bomo
               naredili na slabše, ne, slabše ne morejo biti, kot je zdajle.</p>
               <p>Jaz pričakujem, da se bomo tudi v naslednjem letu tega projekta lotili takoj na
               začetku leta, in da bomo razvili takšen sistem financiranja občin, ki bo tem občinam
               omogočal, da tudi če ne bo prišlo do ustanavljanja regij kot takšnih, da bodo občine
               imele dovolj finančnih sredstev, da bodo lahko oziroma znale potem najti tiste skupne
               regionalne in medobčinske projekte in zanje tudi zagotoviti določena sredstva, brez
               tega, da bi spreminjali ustavo in jim vsilili neko organizacijo, kot je mogoče
               regija, ki mogoče v kakšnem primeru tudi ne bo najbolj koristna.</p>
               <p>Sistem financiranja občin je treba izboljšati, da bomo lahko na licu mesta, ker nam
               popolnoma nič ne pomaga, če mi z našimi makroekonomskimi kazalci prikazujemo
               parlamentu, slovenski javnosti in tudi Evropi, da so naši makroekonomski kazalci
               dobri kot takšni,saj prav gotovo za neko načrtovanje, za teoretike povedo veliko, na
               terenu, v praksi pa se te stvari ne odražajo tako globoko, da bi lahko opazili, da so
               ti premiki res pozitivni. Tam, kjer mi živimo, na terenu dejansko mi ugotavljamo, da
               se stvari slabšajo, ne pa izboljšujejo. In to je prav gotovo, tudi ostali ste lahko
               te stvari opazili.</p>
               <p>Pri strategiji gospodarskega razvoja vsi tisti, ki živimo na podeželju oziroma v
               manjših krajih, ugotavljamo, da se gospodarski impulz našega gospodarstva, vsaj na
               nekaterih panogah, če ne skoraj v celoti, razen par vlečnih konjev, poslabšuje.
               Enostavno ni finančnih sredstev za prestrukturiranje, ni finančnih sredstev za razvoj
               in s takim slabenjem naše materialne baze, na dolgi rok pa potem tudi
               neučinkovitosti, kajti nam popolnoma nič ne pomaga, če mi tudi razvijamo dobre
               izdelke, če jih uspemo narediti, če jih ne moremo prodati. Ker bistvo tega je, da
               tudi dobrih izdelkov mi danes v Evropski skupnosti ne moremo prodati, ker je, vemo,
               neke vrste recesija, ker je trg zasičen in enostavno naročil ni. In ti ne moreš
               prodati, če ni naročil oziroma naročila se zmanjšujejo in je treba znati iskati nove
               trge. In to bi morala seveda storiti naša diplomacija, ne da se mi gremo neko visoko
               politiko. To sem že večkrat govoril in naša stranka to prav gotovo zagovarja. Mi bi
               morali bistveno več dati, kar je bilo že velikokrat povedano, pomena naši diplomaciji
               v tem, da bi nam odpirali vrata na gospodarskem področju, ne pa, da se gremo neko
               zelo visoko politiko.</p>
               <p>Časa zmanjkuje, nikjer nismo naredili nekega korektnega programa varčevanja, vsaj mi
               ga nismo opazili, tako lahko rečem. Mogoče se varčuje na nekaterih področjih, kjer se
               ne bi smelo varčevati. Samo en primer bom povedal. Prav gotovo se preveč varčuje
               oziroma se ni naredilo nič da bi se stvari izboljšale na področju policije, organov
               pregona. Ti sistemi so podhranjeni - včeraj sem vam pokazal tale članek, upam, da ste
               ga tudi vsi prebrali, kjer določeni ljudje govorijo, poglejte, "kriminalisti so šli
               za plačami". Mi nimamo sposobnih ljudi, ki bi preganjali kriminal, nimamo, in tu bo
               treba tudi v bodoče nameniti več sredstev, če bomo hoteli zagotoviti, da bodo naši
               kriminalisti in naše institucije, ki morajo skrbeti za nadzor v tej državi, bolj
               usposobljene.</p>
               <p>Ker ni več časa, bom končal, hvala lepa. Naša poslanska skupina tega predloga
               proračuna ne bo podprla.</p>
            </sp>
            <sp xml:id="SDZ3-Izredna-25-2002-12-20.sp29">

               <speaker>PODPREDSEDNIK DR. MIHA BREJC:</speaker>

               <p>Hvala. Proceduralno, prosim.</p>
            </sp>
            <sp xml:id="SDZ3-Izredna-25-2002-12-20.sp30">

               <speaker>ROMAN JAKIČ:</speaker>

               <p>Gospod podpredsednik! Včeraj so bile večjemu številu kolegic in kolegov prerezane
               gume pred državnim zborom Republike Slovenije, in to iz različnih poslanskih skupin.
               Zato je v resnici včerajšnji vandalizem potreben obsodbe, ne pa iz njega kovati
               političnih točk. Gume niso bile prerezane gospodu Kelemini, in on je govoril v
               osebnem imenu, ne v imenu poslanske skupine, osebno pripombo je dal, in želel bi, da
               iz tega ne bi delali politike. Vandalizem je treba obsoditi, včeraj je večjemu
               številu kolegic in kolegov, tudi iz naše stranke štirim, bilo prerezano - tudi njemu,
               saj govorim o tem, gospod Jerovšek, govorim o tem, da ne delamo politične zgodbe iz
               vandalizma. Hvala.</p>
            </sp>
            <sp xml:id="SDZ3-Izredna-25-2002-12-20.sp31">

               <speaker>PODPREDSEDNIK DR. MIHA BREJC:</speaker>

               <p>Strinjam se, da iz tega ni mogoče delati tega, ampak... Tišina, prosim! Ali se lahko
               dogovorimo, da to naredite zunaj? Gospod Kelemina, glejte, gospod Kelemina je začel z
               osebnim mnenjem in vem, da je ta vandalizem obsojanja vreden in ga obsojam. Hkrati pa
               izkoriščam to priložnost, da opozorim, da je varovanje okrog te hiše tako klavrno, da
               bi že zdavnaj morali kaj pametnega storiti - ker to ni prvič, namreč, to se je že
               večkrat dogajalo. Da, recimo, ne moremo zagotoviti varovanja, veste, to je smešno. To
               so protislovja, ki jih jaz težko razumem. Na eni strani imamo varovanje, ko vstopamo
               v hišo, pa rentgen, pa ne vem kaj še vse, na drugi strani pa tisti ki jih zelo dobro
               plačujemo, da varujejo okolico, tega ne znajo, ne zmorejo, ne vem, ob šestih gredo
               domov ali kdaj. Skratka, to so druge stvari, ki niso za ta del. Se pa strinjam z
               vami, ta vandalizem je treba obsoditi in ga obsojamo.</p>
               <p>Gospod Janez Podobnik, Slovenska ljudska stranka, še zadnja predstavitev torej
               poslanske skupine. Izvolite.</p>
            </sp>
            <sp xml:id="SDZ3-Izredna-25-2002-12-20.sp32">

               <speaker>JANEZ PODOBNIK:</speaker>

               <p>Hvala za besedo, gospod podpredsednik. Kolegice in kolegi, predstavniki vlade!
               Strinjam se, gospod podpredsednik, z vašim mnenjem glede tega vandalizma. Tudi enemu
               od poslanskih kolegov naše poslanske skupine se je to zgodilo in podpiram vaše
               stališče v celoti.</p>
               <p>Kolegice in kolegi, ko sem pred dobrim tednom dni na prejšnji seji predstavljal
               stališče poslanske skupine do spremenjenega proračuna za leto 2003, sem že takrat v
               svojem nastopu napovedal, ker je pred tem mag. Rop govoril o dveh proračunih, za 2003
               in 2004, da bom tudi sam predstavil nekatere makroekonomske in druge pogoje, ki so
               podlaga, da oba dokumenta. Danes jih ne bom ponavljal...</p>
            </sp>
            <sp xml:id="SDZ3-Izredna-25-2002-12-20.sp33">

               <speaker>PODPREDSEDNIK DR. MIHA BREJC:</speaker>

               <p>Ali lahko prosim, če to zadevo okrog gum dokončate izven dvorane, gospod Kelemina.
               Verjamem, da vas je zelo prizadelo. Mogoče vam bo kaj pomagalo, če bomo zahtevali od
               tistih, ki varujejo, da poravnajo te stroške. Gospod Kelemina, lepo vas prosim. Se
               opravičujem, gospod Podobnik.</p>
            </sp>
            <sp xml:id="SDZ3-Izredna-25-2002-12-20.sp34">

               <speaker>JANEZ PODOBNIK:</speaker>

               <p>Hvala lepa. Kot rečeno, ne bom v celoti pravzaprav ponavljal svojega nastopa. Kot je
               znano, smo potem, po teh nastopih poslanskih skupin to sejo prekinili in so tudi naši
               nastopi padli v dosti prazen prostor takrat, ampak to ni naš problem. Jaz sem takrat
               izpostavil stališče poslanske skupine, da so nekatera strateška vprašanja, pred
               katerimi bo stala slovenska vlada v prihodnjih dveh letih. Omenjal sem nadaljevanje
               reforme pokojninskega sistema. Omenjal sem potrebo po reformi financiranja zdravstva,
               nadaljnji potrebi reforme trga dela in izobraževalnega sistema. Še posebej sem se
               dotaknil položaja znanosti in raziskovalnih dejavnosti. Podrobneje sem predstavil,
               kakšen je pogled Slovenske ljudske stranke na razvojno usmerjen gospodarski program,
               nato zaključil s potrebo po modernizaciji področja regionalnega razvoja v Republiki
               Sloveniji in sem izpostavil stališče, da pričakujemo, da bo vlada načrtovala
               pospeševanje gospodarskega razvoja na način, da ne bo centralen, ampak da bo čimbolj
               tudi na regionalnem nivoju. Nato pa sem zaključil svoj pristop in danes ga ponavljam,
               da bo Slovenska ljudska stranka podprla dopolnjeni predlog proračuna za leto 2004. O
               nekaterih konkretnih stališčih bodo potem v razpravi spregovorili tudi moji
               spoštovani poslanski kolegi.</p>
               <p>Ena bistvena novost se je zgodila od takrat do danes, resnično bistvena, dobrodošla,
               sveža, polna vsebine, to pa je nastop prof. dr. Mramorja.</p>
               <p>Dr. Mramor, če sem prav videl, si je včeraj zelo modro izboril 60 dni. Pravi, da 60
               ne bo dajal izjav. Ampak dr. Mramor bi moral biti v parlamentu, ker je finančni
               minister. Za parlament pa nima 60 dni. To bo pa njegova napaka, če ne bo prišel.</p>
               <p>V njegovem nastopu sem ponovno bil zelo pozoren na domisli, ki bi jo tukaj rad
               povedal. Ko je komentiral vprašanje poslanskih kolegov, večinoma so bili z opozicije
               in prav na tem odboru za finance so kolegi z opozicije postavljali vsebinska dobra
               vprašanja. Preberite si ta stenogram. To je bil odlični hearing. Tu je resnica, v tem
               dokumentu je resnica. Dr. Bajuk, kolega Vizjak in ostali, ki ste govorili. Bilo je
               tudi vprašanje, takrat še kandidatu za ministra za finance, kakšen je njegov pogled
               na dveletne proračune in na dosedanje proračune in predvsem, kakšen je njegov pogled
               na prihodnji dve leti, 2003 in 2004. In povedal je, je rekel: "Jaz kot konzervativen
               finančnik menim, da je potrebno, da imajo vsi proračuni rezerve." Sedanja proračuna
               jih nimata. In vedno, kadar se ti zgodi, da moraš popravljati za nazaj, ker nimaš
               rezerve, moraš to nevtralizirati z dodatnim zadolževanjem. To je ena od zelo
               pomembnih misli. Kadar ti je dobro, narediš zalogo, kadar ti je slabo. In ker vemo,
               da se je v tem času zgodil tudi dokaj dober pogajalski iztržek naše pogajalske
               skupine, bo leto 2004 zelo pomembno tudi prav pri vprašanju te dodatne rezerve. Tukaj
               gre to vplus dr. Mramorju, kajti iz nastopa dr. Potočnika je razvidno, da bo možno
               proračun za leto 2004 dokaj dobro zapreti na podlagi zadnjih pogajalskih iztržkov v
               Bruslju. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp35">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Končali smo s predstavitvami poslanskih skupin. Prehajamo na razpravo o
               posameznih delih dopolnjenega predloga državnega proračuna. Kot posamezni deli so,
               kot vemo, splošni del, posebni del in načrt razvojnih programov. Po tem vrstnem redu
               bomo tudi šli. Prehajamo na obravnavo splošnegadela dopolnjenega predloga proračuna.
               Kdo želi besedo? Nihče? Ja, gospod Drobnič</p>
            </sp>
            <sp xml:id="SDZ3-Izredna-25-2002-12-20.sp36">

               <speaker>MAG. JANEZ DROBNIČ:</speaker>

               <p>Hvala lepa za besedo. .../Medsebojni pogovor./... Razumem, razumem vašo težnjo in
               prizadevanje, da bi bili ekspeditivni, vendarle nekaj besed pa bi veljalo
               spregovoriti.</p>
            </sp>
            <sp xml:id="SDZ3-Izredna-25-2002-12-20.sp37">

               <speaker>PODPREDSEDNIK DR. MIHA BREJC:</speaker>

               <p>Izvolite, izvolite.</p>
            </sp>
            <sp xml:id="SDZ3-Izredna-25-2002-12-20.sp38">

               <speaker>MAG. JANEZ DROBNIČ:</speaker>

               <p>Hvala lepa za besedo še enkrat. Mi smo na vsak ta poseben del proračuna vložili nekaj
               amandmajev. Iz teh amandmajev se vidi, kje so naše usmeritve in cilji Nove Slovenije,
               da bi se povečal delež sredstev za gospodarske dejavnosti oziroma za gospodarstvo,
               pospeševanje gospodarske dejavnosti, prestrukturiranje podjetij in vsega tistega, kar
               sledi iz tega prestrukturiranja, kolikor je še potrebno. Vemo, da imamo še določene
               sektorje, ki bi se jim morali posvetiti.</p>
               <p>Pri tem ne poudarjamo količine, kot sem že povedal večkrat, tega denarja, ki se
               distribuira, ampak kako se distribuira. Ker vlada pač nima najbolj primerne roke:
               Varstvo okolja, voda, urejanje okolja, tudi zaradi tega se mi srečujemo še vedno z
               velikim problemom poplav. In potem na osnovi tega tudi odškodnin.</p>
               <p>Odpiranje novih delovnih mest, varstvo starejših, načrtovanje bolnišnične dejavnosti,
               vlaganje je predlog oziroma tema mnogih razprav, pediatričnih klinik, onkološkega
               inštituta, kar že teče recimo dvajset, petindvajset let.</p>
               <p>Če zgolj napoved, kako bomo naredili, pa temu ne sledi dejanje, potem iz tega seveda
               ne bo nič. Zato smo mi tudi dali amandmaje. Vlaganje v srednje šolstvo. Veteranske
               organizacije, s ciljem, da bi se zagotovila izenačenost veteranskih organizacij. Ene
               upoštevati, druge ne, ne vem, koliko je to primerno.</p>
               <p>Se pa ob vsem tem seveda jaz sprašujem, ko smo obravnavali že proračun leta 2003, da
               še preden je nastopilo to obdobje, smo ga spreminjali. Sprašujem se, kolikokrat bo ta
               vlada predložila rebalans proračuna, še preden se bo leto 2004 začelo. Če se ravna na
               takšen način, se jaz sprašujem, kakšen smisel ima postavljati proračun na tak način,
               ko bi vendarle zadostovalo proračunski memorandum. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp39">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Vendar vas moram opozoriti, gospod Drobnič, to je bila razprava za
               posebni del. V splošnem so samo bilanca prihodkov in odhodkov. Ampak saj vseeno, bo
               pa to veljalo tudi za naslednjo skupino. Gospod Kebrič, imate ima razpravo k
               prihodkom in odhodkom ali k posebnemu delu. Govorimo o treh stvareh, ki so različne.
               Tako se to ne da narediti.</p>
            </sp>
            <sp xml:id="SDZ3-Izredna-25-2002-12-20.sp40">

               <speaker>IVAN KEBRIČ:</speaker>

               <p>Hvala za besedo. Gre za naslednje. V teh treh delih sem napovedal je boljše, da
               govorimo skupaj, ker so neposredno povezani.</p>
               <p>Želim izpostaviti naslednje. Bistveni problem je, da se mora načrtovati. Tisti, ki
               smo imeli možnost, ne le teoretično preštudirati področje planiranja, ki smo ga tudi
               doživeli praktično v planskem gospodarstvu, se zavedamo, da vsako tržno gospodarstvo
               prav tako planira.</p>
               <p>In v tem splošnem in v konkretnih delih prihaja do izraza, da smo bili navajeni v
               dosedanjem doživljanju sprejemanja proračunov na določeno delitev družbenega
               proizvoda, koliko bomo kateremu sektorju v odstotkih dodelili delež iz družbenega
               bruto proizvoda. Če želimo, in to je jasno, da želimo, kajti razmere se spreminjajo,
               da želimo povečati delež v družbenem proizvodu za znanje, za nove tehnologije, za
               nove napredke, vendar se moramo zavedati, da družbeni proizvod kot celota je vedno v
               indeksu 100 in njegova razdelitev, čim nekomu delež povečaš, ga moraš drugemu
               zmanjšati. Zavzemam se za to, da res damo tistim področjem prednost, ki bodo več
               prispevala k zvišanju družbenega bruto proizvoda, vendar ne naračun sociale, ne na
               račun tega, kar je marsikaj bilo povedanega, ne želim pa s tem polemizirati, kar se
               tiče pokojnin, kar se tiče sociale, kajti ta generacija do sedaj ni imela nobene
               možnosti, in še ta, ki bo v naslednjih desetih letih prišla v pokoj, ne bo imela
               možnosti kakršnegakoli nalaganja v drugi steber.</p>
               <p>Želim poudariti naslednje, da se strinjamo s tem, da se dogovorimo, da se sporazumemo
               v okviru ekonomsko-socialnega sveta, kjer delujejo tako delojemalci, delodajalci in
               vlada, da se najdejo kompromisi, brez nestrpnosti ali socialnih takih ali drugačnih
               konfliktov in težav. Menim, da je prav, da se posebej srečujemo s perspektivo, ki se
               nam odpira z vključitvijo leta 2004 v Evropsko unijo, da v prvih letih, ko še ne bomo
               neto plačniki, tista sredstva, ki bodo na razpolago, najbolj racionalno izkoristimo.
               Družbeni bruto proizvod se v različnih državah Evropske unije razdeljuje različno.
               Evropska unija ne teži k nekemu modelu, da bi vse države članice morale imeti enako
               odstotkovno razdelitev, ampak prepušča specifičnosti vsaki državi. V naši državi je
               prepuščeno to nam, zato menim, da je prav, da imamo finančni načrt za leto 2004, ki
               je kot osnova uokvirjenja posameznih resorjev. Seveda se bo moral prilagajati, tako
               kot se bodo vrstile okoliščine, ki bodo spremenjene. Zato menim, da je prav, da ta
               načrt v splošnem delu kot takem sprejmemo v globalu. Strinjam pa se, da so določeni
               popravki v okviru amandmajev zagotovo izraz določenih teženj, določenega forsiranja
               posameznega področja. Hvala.</p>
            </sp>
            <sp xml:id="SDZ3-Izredna-25-2002-12-20.sp41">

               <speaker>PODPREDSEDNIK DR. MIHA BREJC:</speaker>

               <p>Hvala. Besedo ima gospod Vizjak.</p>
            </sp>
            <sp xml:id="SDZ3-Izredna-25-2002-12-20.sp42">

               <speaker>MAG. ANDREJ VIZJAK:</speaker>

               <p>Hvala lepa, spoštovani podpredsednik. Spoštovane predstavnice in predstavniki vlade!
               Tudi sam moram najprej poudariti, da pogrešam tu finančnega ministra. Mislim, da
               sprejemamo zelo pomemben dokument, pa tako kot smo že ugotavljali, v nekaj preteklih
               dneh nimamo pravega sogovornika pred seboj in bomo seveda govorili v mikrofon za
               magnegotram, žal.</p>
               <p>V Socialdemokratski stranki in tudi sam osebno smo ob ideji uvedbe dveletnega
               proračuna seveda prikimali temu ukrepu, kajti nekako zagotavlja en sistem
               nekajletnega planiranja, kajti vemo, da se marsikatera investicija težko spelje v
               enem letu, če ne mislimo že za leto za tem in seveda tudi na srednji rok. Zato se mi
               zdi tako večletno proračunsko planiranje dobro.</p>
               <p>Vendar bi pa poudaril, da je pa metodološko uveljavljen sistem slab, kajti zahteva
               nek detajlni razrez, tako odhodkov kot prihodkov za neko leto 2004, ki je danes v
               luči tako prihodkovne strani kot odhodkovne strani proračuna dokaj megleno leto. Ne
               vemo pravzaprav podrobno, kaj se bo zgodilo. Zato je metodologija priprave tega
               proračuna, ki ga bomo enkrat še popravljali naslednje leto in verjetno rebalansirali
               še tekoče leto 2004, neustrezna in bi tu veljalo ministrstvu za finance naložiti
               popravek obstoječe metodologije in tudi zakonodaje, ki bo urejal to planiranje za
               leto, ki prihaja. Zakaj je zadeva meglena? Praktično nobena institucija, ki se
               ukvarja z napovedjo gospodarske rasti, ne more reči nekaj oprijemljivega za leto
               2004. Tu so ugibanja, napovedi, ki so tako ali drugače na podlagi sprejetih in
               uveljavljenih metodologij seveda sprejeta napoved. Institucija govori o različnih
               številkah, vsaka decimalka pa pomeni za slovenski proračun kar precej, dobrih 5
               milijard slovenskih tolarjev je 0,1%, kar seveda pomeni, da je lahko napoved v pol
               procenta razlike kar krepka stvar za proračun. Mislim, da je zelo, zelo težko in
               nehvaležno govoriti tako o gospodarski rasti kot tudi o teh planiranih prihodkih.</p>
               <p>Poudaril bi še eno pomembno zadevo, ki se mi zdi, da bi se jo bilo potrebno lotiti.
               To so te naše zakonske in fiksne obveznosti, ki jih imamo za prihodnja leta. Mi
               seveda v tem državnem zboru vse preveč lahkotno, brez resne finančno analize,
               sprejemamo zakone in s tem nekako širimo ta obseg sredstev, ki bo v naslednjih letih
               predstavljal zakonsko obveznost in o katerem ne bo diskusije, in seveda oži tisti
               manevrski prostor investicij in nekega mehkega dela proračuna, ki lahko odseva nekaj
               prioritete vlade in seveda neke program vlade.</p>
               <p>Zato ji tudi sledi ta očitek, da praktično vlada zelo težko pride do izraza z nekimi
               prioritetami, kajti tega prostora, finančnega prostora za uveljavitev teh prioritet
               skoraj ni več.</p>
               <p>Soočeni smo z eno tako praktično indeksacijo nekih dogodkov iz preteklih let. Mislim,
               da to ni dobro. Mislim, da bi morali narediti resno revizijo. To smo predlagali že
               pred dvema letoma, pa pred enim letom in danes zopet. Napraviti resno revizijo vseh
               predpisov, ki predstavljajo za ta slovenski proračun te zakonskeobveznosti, in videti
               katere stvari se prekrivajo, katere se ne prekrivajo, kaj ima smisel spremeniti s
               ciljem zmanjševati ta fiksni del proračuna in povečevati ta mehki fleksibilni del
               proračuna, da bomo lahko potem tudi izpolnili tiste memorandumske oziroma da bo vlada
               lahko izpolnila tiste memorandumske želje po razvoju oziroma po ustvarjanju
               ugodnejših pogojev za razvoj gospodarstva v smislu razvijanja novih tehnologij,
               povečevanja konkurenčnosti, povečevanja deleža dodane vrednosti in tako naprej. Mi o
               tem govorimo, pravih številk pa v proračunih za to ni in jih tudi ne more biti.</p>
               <p>Na hearingih sem zastavljal kar nekaj vprašanj sedanjemu ministru, vendar žal
               odgovorov nisem dobil. Predvsem bi tudi danes opozoril na en problem. To je problem
               pobiranja davkov v Sloveniji. Ta problematika se seveda vleče že vrsto let. Po moji
               oceni postaja davčna služba iz leta v leto bolj neučinkovita. Predvsem zaradi neke
               negativne kadrovske selekcije v teh službah. In ne nazadnje tudi zaradi, po moje,
               premočnega prvega moža te službe, ki se ga noben finančni minister doslej, razen
               seveda z izjemo Bajukove vlade, ni upal niti resneje lotiti.</p>
               <p>Mislim, da postaja naša davčna služba in tudi izplen pobranih davkov in s tem seveda
               tudi nek sistem, enoten sistem finančnih obremenitev pod velikim vprašajem, postaja
               stvar zelo nepregledna in neučinkovita po moji oceni. To priča tudi procent pobranih
               davkov, glede na zakon.</p>
               <p>Mislim, da je še srednje razvito podjetje opremljeno s finančnimi strokovnjaki, ki
               prekašajo davčne inšpektorje. In hoja po robu in preko roba zakonitosti teh podjetij
               je marsikdaj očitna. Seveda rezultira pa se v to, da tisti mali morajo plačevati,
               tistim "ta malim" je to seveda treba, pri večjih se pa marsikdaj zadeva
               zakomplicira.</p>
               <p>Pričakoval bi tudi od gospe državne sekretarke, ki je tu, da mi odgovori na dve
               vprašanji.</p>
               <p>Prvo vprašanje je: Kaj bo vlada v bodoče storila na področju sprememb metodologije
               večletnega proračunskega načrtovanja? Če bo kaj storila. In drugo: Zakaj oziroma
               kdaj, zakaj se še ni in kdaj se bo lotila neke resne revizije sprejete zakonodaje, ki
               veča fiksni del proračuna v prihodnjih letih in zmanjšujejo ta manevrski prostor, o
               katerem se mi pravzaprav ob vsakoletnem proračunu sploh ne pogovarjamo? Kajti mi se
               ne moremo in ne smemo pogovarjati o tistem fiksnem delu, ki je pogojen z zakonskimi
               obveznostmi, lahko se pogovarjamo o tem mehkem delu, v katero prioriteto ga bomo
               usmerili. In to je stvar politike. Stvar politike ni, da jemlje državnemu svetu, ki
               je z ustavo in zakonom ustanovljeno telo, stvar politike je, da jemlje in daje
               tistim, ki so v tistem mehkem delu teh nekaj 10%, ki jih je samo še ostalo. Hvala
               lepa.</p>
            </sp>
            <sp xml:id="SDZ3-Izredna-25-2002-12-20.sp43">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Jerovšek.</p>
            </sp>
            <sp xml:id="SDZ3-Izredna-25-2002-12-20.sp44">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi! Bom zelo kratek.
               /Oglašanje poslanca iz klopi./ Ima Anderlič besedo?</p>
               <p>Postavil bi samo eno vprašanje, ki izhaja iz tega, kar je bilo povedano na
               "hearingu". Namreč vprašal bi, kje v bilancah odhodkov lahko zaznamo oziroma vem, da
               zdaj ni zapisano, ampak bi želel vedeti oziroma poslanci, so postavke, ki jih bo
               koristilo ministrstvo za regionalni razvoj. Namreč, ministrica je na svoji
               predstavitvi na izrecno vprašanje odgovorila, da se zaveda, da v proračunu za leto
               2003 ne bo možno narediti kaj posebnega, da je ta stvar pač tik pred izvajanjem, da
               pa je prepričana, da je v proračunu za leto 2004 treba narediti preobrat. In na
               dodatno vprašanje, kaj je v tej zvezi obljubil mandatar, nisem dobil odgovora. Bi pa,
               če bi bil tu finančni minister, z velikim zanimanjem njega vprašal oziroma želel
               slišati njegov odgovor, kaj bo dejansko imelo na razpolago to ministrstvo za naložbe,
               za spodbujanje gospodarskega razvoja v regijah. V to ministrstvo je vlada sedaj v
               fazi potrjevanja v svoji propagandi usmerila izredna pričakovanja. Na tem ministrstvu
               se je nekako reševala, si je nabirala rejting, in sedaj bi dejansko na podlagi
               postavk, na podlagi tega, kaj je vlada že rekla, ker to ministrstvo je sedaj dejstvo
               in upam, da ne bo imelo samo pisarne, fikusa in še nečesa, ampak da bo dejansko, če
               je bilo ustanovljeno, imelo neka sredstva za spodbujanje regionalnega razvoja,
               predvsem da bi lahko spodbujalo tudi gospodarski razvoj v regijah, ki so podhranjene.
               Hvala lepa.</p>
            </sp>
            <sp xml:id="SDZ3-Izredna-25-2002-12-20.sp45">

               <speaker>PODPREDSEDNIK DR. MIHA BREJC:</speaker>

               <p>Gospod Sok, izvolite.</p>
            </sp>
            <sp xml:id="SDZ3-Izredna-25-2002-12-20.sp46">

               <speaker>ALOJZ SOK:</speaker>

               <p>Hvala za besedo. Spoštovane kolegice poslanke in poslanci! Ne vem, če bo državna
               sekretarka odgovarjala potem na vsa ta vprašanja, ker bi rad postavil čisto kratko
               vprašanje. Nisem ekonomist in ne razumem vseh teh številk, zelo dobro pa razumem to,
               kar je mandatar tu obljubil, in sicer, da bo razpolovil inflacijo naslednji dve
               leti.</p>
               <p>Glejte, sinoči smo sprejeli rebalans proračuna za leto 2003, in sicer v višini 1.394
               milijard in nekaj milijonov, proračun za leto 2004 pa povečujemo za 7,4%, to je na
               1500 milijard 498 milijonov. Če drži ta mandatarjeva obljuba, da se bo inflacija v
               naslednjih dveh letih razpolovila, sprašujem, zakaj vendarle povečujemo proračun za
               7,4%. Ali ni to v bistvu pričakovana inflacija in v bistvu napoved, da bo inflacija
               leta 2004 za 7,4% višja, kot pa je proračun leta 2003. Ali pa, najverjetneje, če si
               sam odgovorim na to vprašanje, je, da v bistvu niti mandatar niti novi finančni
               minister ne verjameta, tako ne v rebalans kot tudi ne v proračun za leto 2004. Se
               pravi, da sprejemamo neke prazne dokumente, neke kupe papirjev, od katerih pravzaprav
               proračunski uporabniki nimajo največje koristi, mogoče ima veliko korist ob vseh teh
               gorah papirja le papirnica. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp47">

               <speaker>PODPREDSEDNIK DR. MIHA BREJC:</speaker>

               <p>Še kdo želi besedo? Samo v pojasnilo, gospod Sok. Nismo včeraj sprejeli sprememb,
               ampak so danes na vrsti. Ne gre za rebalans, ampak gre za spremembe proračuna.
               Rebalans je pa za tekoče leto, pa proračun za leto 2003 bo še doživljal rebalans.
               Hvala. Še kdo želi besedo? Gospa državna sekretarka mogoče? Prosim. Potem pa bomo
               prešli na glasovanje o tem splošnem delu. Prosim.</p>
            </sp>
            <sp xml:id="SDZ3-Izredna-25-2002-12-20.sp48">

               <speaker>MAG. HELENA KAMNAR:</speaker>

               <p>Hvala lepa. Nekaj konkretnih vprašanj je bilo naslovljenih na mene. Na tista, ki so
               bila direktno na mene naslovljena, bom skušala tudi odgovoriti. O mnenjih in vizijah
               ministra za finance, predsednika vlade pa ne bom govorila.</p>
               <p>Glede vprašanj gospoda Vizjaka. Strinjam se z vami, gospod Vizjak, da se je pokazalo
               nekaj pomanjkljivosti v sistemu oziroma metodologiji priprave dveletnih proračunov. V
               dobri veri smo zastavili zadeve na tak način, kot smo jih zastavili. Jaz se spomnim,
               diskusija na odboru za finance je takrat, ko smo novelo ZJF-ja sprejemali na to temo,
               je bila zelo konstruktivna in nekako smo mislili, da bo tako, kot je zastavljena,
               stvar zelo dobro tekla. Izkazalo se je veliko dobrih stvari, pa tudi nekaj
               pomanjkljivosti in imamo trdni namen s spremembo zakona o javnih financah v
               prihodnjem letu to metodologijo dodelati v tem smislu, kot ste tudi sami diskutirali,
               da ne gremo preveč v detajle, kadar načrtujemo za dve leti naprej, ker je težko te
               detajle natančno predvideti, da si pa vendarle začrtamo dveletno proračunsko
               politiko, ker je potem nedvoumno, tudi ko gremo na detajlno raven, to lažje izvajati
               oziroma izdelovati naprej, po vzoru nekaterih evropskih držav seveda. Tako jaz
               računam, da že, če ne spremembe proračuna za leto 2004, pa zagotovo proračun za leto
               2005 bi morali predlagati na podlagi spremenjene zakonodaje na tem področju.</p>
               <p>Kar se tiče zakonskih oziroma fiksnih obveznosti, vsi že dolgo let vemo, da je tega
               razmeroma veliko. Nekako ne najdemo volje, da bi obseg fiksnih oziroma zakonskih
               obveznosti zmanjšali. Jaz se spomnim nekaj poizkusov vlade v državnem zboru, ko smo
               želeli fiksne obveznosti zmanjšati, pa je bil rezultat potem povečanje. Mislim, da je
               o tem govoril tudi novi finančni minister, da ima resne namene pregledati vso
               zakonodajo na področju fiksnih obveznosti in skušati napraviti nekaj pri reduciranju
               teh obveznosti. Upam, da nam bo v prihodnjem letu to uspelo in izboljšalo strukturo
               proračuna v smislu, kot ste govorili sami, da bo moč vnesti v sam proračun več
               prednostnih nalog, ki si jih vlada začrtala v posameznih obdobjih kot svoje
               cilje.</p>
               <p>Glede vprašanj o rebalansu, ki so bila izpostavljena, bomo videli. Morda bo rebalans
               potreben. Jaz ne vidim v tem nič hudega. Ne vem, zakaj se rebalans, tako kot v drugih
               državah, ne bi jemal kot nekaj normalnega. Zakaj naj bi bil rebalans pravzaprav groza
               za to državo. Švedska sprejema dva rebalansa na leto in to pojmuje kot najbolj
               normalno dejanje. Seveda je stvar diskusije o tem, kaj ta rebalans prinese in kje se
               strukture spreminjajo oziroma, kaj se spreminja na prihodkovni in kaj na odhodkovni
               strani. Ampak to je diskusija ob rebalansu. Samo dejstvo, da je rebalans potreben, se
               mi pa v resnici ne zdi nič katastrofalnega, ampak bi moralo postati normalno dejanje
               v tej državi, ker le na tak način bi bilo moč izvršiti tisto, kar tudi sami poslanci
               pravite, da ni prav, da ima vlada preveč pooblastil glede spreminjanja proračuna. Če
               vladi ne dajemo teh pooblastil, potem je pač treba pristati na to, da bomo imeli
               rebalans kot normalno dejanje v tej državi, sicer je treba vladi dati zelo veliko
               pooblastil. Več, kot jih zdaj napovedujemo. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp49">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod dr. Bajuk.</p>
            </sp>
            <sp xml:id="SDZ3-Izredna-25-2002-12-20.sp50">

               <speaker>DR. ANDREJ BAJUK:</speaker>

               <p>Hvala lepa. Jaz bi rad samo še poudaril, ponovno poudaril to, kar sem že v svoji
               predstavitvi povedal, in sicer nesmiselnost tega današnjega dela. Poglejte, kaj se
               nam je dejansko zgodilo. Mi imamo sedaj v Sloveniji novo vlado, ki ni sicer zelo
               nova, a vendar, ki pa je na tem področju pričela svoje delo s popolnoma drugačnimi,
               vsaj izjavami.</p>
               <p>Kot sem že omenil v preteklosti, nismo slišali od prejšnjega gospoda predsednika
               vlade nobene zaskrbljenosti, glede stopnje inflacije na Slovenskem. Še več, dejansko
               smo se hvalili, kako v redu je vse in vedno smo našli kakšno tranzicijsko državo, ki
               ima pa višjo. In to je bilo predmet teh naših debat.</p>
               <p>Tukaj pa zdaj imamo enega predsednika vlade, ki naj bi se zavedal, da je to resen
               problem in še kako resen dejansko je. A vendar ponovno na tem področju razkorak med
               besedami in dejanji. Ker ta isti gospod mandatar je pa poslal v obravnavo v ta
               državni zbor ta dokument.</p>
               <p>In ta dokument ima zelo čudne predpostavke. Sicer različne, kot so tiste, ki so že
               danes na razpolago. Zakaj je to vse to nesmiselno? Mi smo sedaj formalnopravno to
               stvar opravili. Ker vlada ni imela pooblastil in niso mogli dejansko podati svojega
               mnenja, glede amandmajev, smo naredili, da smo vlado potrdili, ta državni zbor jo je
               potrdil včeraj, sicer ne z našimi glasovi, a vendar.</p>
               <p>Zdaj pa gremo naprej. Bistvo problema pa je, da sprejemamo proračun za dve leti, ko
               pa že vemo, da je nevzdržljiv in ne bo dosegel teh ciljev. V naši oceni ta proračun
               ni v skladu s tem, da bomo dosegli znižanje inflacije, kot jo napoveduje ali pa vsaj
               se javno zavezuje gospod predsednik vlade.</p>
               <p>Novi minister za finance še ni imel časa, da bi predstavil nek konkreten
               antiinflacijski program. To razumem. A vendar, kaj pa potem počenjamo? In se gremo
               tukaj neko planiranje za leto 2004, ko dobro vemo, da je popolnoma prazno.</p>
               <p>Spoštovana gospa državna sekretarka! Mene ne skrbijo rebalansi kot taki. Gre za obseg
               in kaj to dejansko v svojem bistvu pomeni. To pomeni predvsem, da predstavljamo
               popolnoma drugačne podobe, ko se ti dokumenti sprejemajo, vedoč, da jih bomo
               spremenili v zelo kratkem času.</p>
               <p>In to danes resnično vemo. UMAR v svojem jesenskem sporočilu nam pripoveduje, "če
               bomo", "če bo prišlo do korenitih sprememb", in to citiram, "v primeru nespremenjenih
               usmeritev ekonomskih politik, tako na področju denarne politike, politike deviznega
               tečaja, fiskalne in dohodkovne politike kot tudi na področju politike regulacije cen,
               bi inflacija medletna in povprečna ob koncu leta 2000 dosegla 5,9." Če pa vse to
               naredimo, jaz bi še dodal druge stvari, ki sem jih tudi omenil, na primer, jaz
               mislim, da moramo čim prej začeti govoriti o Sloveniji, o prestrukturiranju bank,
               moramo jih prisiliti, da bodo dejansko znižale te marže, za katere vlada nima
               nobenega posluha in še naprej deluje in jim garantira, da bodo ti gospodje zelo dobro
               živeli. Ja, seveda, bankirji so zelo zanimivi ljudje, če se jim to dovoli, bodo to
               izrabili. Ampak za to ni nobenega posluha. Potem se pa še hvalimo, kako smo uspešni.
               Vemo, da v najboljšem slučaju bo pa 5,1 procentov, 6 mesecev kasneje pa naj bi bilo
               3,5 procentov. Kaj počenjamo, čemu? To je nesmisel. Nesmisel je, da danes tukaj
               sedimo, da imamo, ne vem, kakšne govore in govorance o takšnih in drugačnih detajlih
               iz leta 2004, ko dobro vemo, da če bo vlada dosledno, dejansko predstavila
               antiinflacijski program naši družbi in ne nazadnje, na tem državnem zboru, da bo
               potrebno korenito marsikaj spremeniti v naši državi. Treba bo spremeniti proračunsko
               politiko. Treba bo, da bodo vsi državljani razumeli, kaj pomeni, če bomo še naprej
               sami sebe zavajali, da je to možno na nek hiter način rešiti tako ali pa drugače. Jaz
               vas pa sprašujem, katera vlada na svetu in tudi vlada v Sloveniji bo dejansko
               napravila tiste korake, ki so potrebni šest mesecev pred volitvami, če v prihodnjih
               mesecih nova vlada ne bo predstavila tega programa, potem se lahko poslovimo od tega
               in se lahko pripravimo na velike težave, ki jih bomo imeli, da bomo sploh lahko
               vstopili v Evropski monetarni sistem, ali pa se pripravimo na zelo visoke cene.
               Seveda, šok terapija na tem področju je vedno učinkovita kratkoročno. A cene so zelo
               visoke. Če danes gledamo na možnost visoke socialne cene za protiinflacijski program,
               je treba samo pripisati neodgovornosti prejšnjim vlad, ki se niso bile zmožne s tem
               soočiti in tudi niso pripravile to našo družbo za te stvari, ki jih moramo napraviti.
               Medtem smo se pa šli lepe stvari, zagotavljali bankirjem lepe marže. Zdaj pa počasi,
               v imenu kakšne počasnosti, to naj bi bil gradualizem. To ni noben gradualizem. To je
               zavestno politikanstvo, ki se noče soočiti z realnosti naših gospodarskih težav in
               naše skupne prihodnosti.</p>
               <p>Pričakujem in, ponavljam, tudi zahtevam, da do tega pride, da bo jasna in temeljita
               razprava v tem državnem zboru, da bomo lahko tudi vlado podprli, ker bo potrebovala
               še kakšno podporo, da bomo to v naši državi lahko izpeljali. Kot opozicija, kot
               konstruktivna opozicija sem pripravljen te stvari sprejeti. Nisem pa pripravljen
               prenašati tega praznega govoričenja, ko nam prikazujejo, bomo sprejemali dokumente,
               kjer so govori o takšni in drugačni meri inflacije, ko nam pa že Umar pripoveduje, da
               bo višja. Kje pa so te odločitve v novi usmeritvi gospodarske politike? Saj jih še ne
               morete imeti. Zato pa je nesmiselno, da pritiskate, da sprejemamo te dokumente, ker
               jaz vem, kaj to pomeni. Prihodnjič bo pa debata krajša in bodo vse po domače
               naredili, kar so pa že tudi navajeni. A vendar, takšen program, ki ga Slovenija
               potrebuje, brez zelo široke podpore ne bo učinkovit. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp51">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo? Gospod Vizjak.</p>
            </sp>
            <sp xml:id="SDZ3-Izredna-25-2002-12-20.sp52">

               <speaker>MAG. ANDREJ VIZJAK:</speaker>

               <p>Hvala lepa. Jaz sem le upal, da bo v tem času, ko je tudi gospod Podobnik in tudi sam
               sem pozval, da je v parlament prišel tudi finančni minister, vendar vidim, da ga ni,
               pa kljub temu mislim le nekaj povedati.</p>
               <p>Poglejte, res je, da je finančni minister na "hearingu" povedal, da je konservativen
               politik in finančnik oziroma finančnik in kot tak zagovarja rezervo. To pomeni, da ko
               gledamo v leto 2004 in proračun leta 2004, da bi veljalo odhodke le nekako bolj
               omejiti in imeti tu nekaj manevrskega prostora za nepredvidljive zadeve, ki se lahko
               zgodijo v letu 2003 oziroma ki lahko tudi pomenijo potem neko rešitev za morda danes
               še neviden pa potem leta 2004 realen izpad prihodkov.</p>
               <p>Zato sem tudi sam pričakoval, ker je imel čas in tudi mi kot opozicija smo zahtevali,
               da pride ta proračunska razprava, ko bomo imeli potrjeno vlado in potrjenega
               finančnega ministra, da bo ta finančni minister prišel tudi pred nas danes sem, prek
               kvalificiranih predlagateljev do nekih ukrepov, ki bi vodili v smislu te
               konservativnosti, ki bi vodili v smislu kleščenja nekaterih odhodkov za leto 2004 in
               ki bi seveda vzpostavili to njegovo napoved konservativnega planiranja za 2004.
               Vendar žal tega ne vidim. Ne samo to, ne vidim tudi njega tu, da bi pokomentiral,
               kako namerava udejanjiti to svojo napoved in videnje planiranja za naprej. Mislim, da
               je to slabo. Mislim, da je to tudi nekako skoraj podcenjujoče za nas poslance, kajti
               pričakujemo odgovore, ker nas skrbi za javne finance v bodoče in skrbi nas tudi to,
               ali bomo morali zopet očitati ministru čez dve leti, da je veliko obljubljal pa
               naredil bore malo, kot smo to storili tudi na "hearingu" in tu za govornico na
               plenarni seji. Državna sekretarka, gospa Kamnarjeva, je povedala tisto, kar pač lahko
               pove kot državna sekretarka, pristojna za proračun, ne more pa povedati in
               komentirati ter zagovarjati ali napovedovati strategije finančnega ministra na
               področju pristopa, ki ga zagovarja, se pravi konservativnega pristopa. In sem prav
               žalosten, da ne vidim udejanjenja te njegove napovedi in politike za prihodnje.</p>
               <p>Ne nazadnje imamo tu še tudi druge probleme. Ne samo probleme uravnoteženosti
               proračuna za leto 2004, imamo ob tem še velik problem, to je inflacija. O tem ne bi
               govoril, da seveda pričakujemo konkreten protiinflacijski program. Zelo zelo težko bi
               ta proračun podprl in ga ne bom podprl predvsem zaradi tega, ker ne dobivamo in nismo
               dobili tudi doslej ne odgovorov na ključna vprašanja - kako uresničevati politiko, ki
               bo za slovenske javne finance zdrava na dolgi rok. Tu je priložnost, ko govorimo o
               letu 2004, da bi o tem spregovorili, da bi dobili neka pojasnila, da bi dobili neko
               vizijo, ne dobimopa nič. Hvala.</p>
            </sp>
            <sp xml:id="SDZ3-Izredna-25-2002-12-20.sp53">

               <speaker>PODPREDSEDNIK DR. MIHA BREJC:</speaker>

               <p>Gospod Bajuk, izvolite.</p>
            </sp>
            <sp xml:id="SDZ3-Izredna-25-2002-12-20.sp54">

               <speaker>DR. ANDREJ BAJUK:</speaker>

               <p>Hvala lepa. Rad bi še nekaj omenil, ker sem zelo pazljivo poslušal odgovore gospe
               državne sekretarke na vprašanja, ki jih je postavil kolega Vizjak.</p>
               <p>Kolega Vizjak je vprašal tudi o davčnih dolgovih, in odgovora pa ponovno ni bilo. To
               ni prvič, to je vedno tako. Problem, da sploh obstaja problem davčnih dolgov, je
               prišel na dan tam nekje poleti leta 2000, in sicer naključno, ker je tudi to bilo
               zapisano v proračunu.V letu 2000 je proračun predvideval neke izredne dohodke in to o
               neplačanih davkih. Takrat so pričakovali približno 8 milijard, sredi leta je bilo pa
               dejansko izvedenih samo 250 milijonov. Ko smo začeli te stvari spraševati, je pa ta
               zadev prišla na dan. Slovenska javnost je bila soočena s tem dejstvom, da obstaja en
               velik davčni dolg. No, spoštovani kolegi poslanke in poslanci, o teh davčnih dolgovih
               ne najdete nič v teh dokumentih - proračunih, ne za leto 2001, ne za leto 2002, tudi
               ne za tri in tudi ne za štiri.</p>
               <p>Na konkretna vprašanja, kaj pa se je s tem zgodilo, so nam pa rekli, da je to že v
               teh alineah. No poglejte, mi se lahko gremo takšne pa drugačne igrice in seveda
               odvisno od spretnosti govornika, se znajde ali pa se ne znajde in to stvar lahko
               obide za nekaj časa. Dejstvo pa je, da davčni dolgovi v mali državi, kot je
               Slovenija, pa pomenijo en velik socialni problem. Kako si pa mi lahko predstavljamo,
               da bo ta družba sprejela, da bo morala marsikaj preložiti v prihodnost zaradi tega,
               ker moramo to naše gospodarstvo postaviti na konkurenčno trdne noge, če vlada ne
               zagotavlja enakosti pred zakonom, predvsem pa pred davčnim zakonom. Da so nekateri
               gospodje, ki lahko se še naprej igrajo ali pa firme, podjetje, ki se jim nič ne
               zgodi. In če ima kdo za to odgovornost, je pa ta državni zbor. Mi moramo zahtevati od
               slovenske vlade, zdaj te obnovljene stare vlade, da nam to dejansko jasno in glasno
               sporoči. In to, da ponovno na vprašanje kolega ni bilo odgovora, mene osebno silno
               moti. Ker to je samo dokaz ali pa aroganca te vlade, ki dejansko na to vprašanje, ne
               samo da ne odgovarja, potem si pa še dovoli, da v javnosti govori, da opozicija pa ne
               zna nič vprašati.</p>
               <p>Kje so in kaj se je zgodilo z davčnimi dolgovi v Republiki Sloveniji? Kdaj bo
               slovenska vlada zagotovila enakost vseh državljank in državljanov pred zakonom,
               predvsem pred davčnim zakonom? To je legitimno vprašanje. Na to vprašanje zahtevam
               odgovor. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp55">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Kebrič.</p>
            </sp>
            <sp xml:id="SDZ3-Izredna-25-2002-12-20.sp56">

               <speaker>IVAN KEBRIČ:</speaker>

               <p>Hvala za besedo. Spoštovani navzoči! Gre za naslednje. Vsi obsojamo, da danes ni
               prisoten finančni minister, ki bi slišal mnogo dobrega, mnogo pametnega, predvsem pa
               koristnega.</p>
               <p>Sam bi mu položil na srce: smo vsi za varčevanje, vendar na vsej fronti. Ne na račun
               enega ali drugega, da bo drugi bolj prizadet, eden pa privilegiran. Denar leži na
               cesti in če bi finančni minister danes poslušal, kar govorimo in bomo še govorili, bi
               lahko povzel, kje mora in kako mora organizirati, da bo ta denar pobiral. Če je na
               nas, na državnem zboru, da sprejmemo ali izboljšamo kakšne zakone, ki imajo luknje,
               da se določeni bogatijo - bom zelo konkreten, ampak ne populistično - da se vozijo
               delodajalci v podjetjih, samozaposleni z mercedesi in vsem, prispevke in davke pa
               plačujejo od svoje minimalne plače, kajti dohodek si dajo na mnogo drugih načinov
               izračunati in prilastiti. To, če je luknja v zakonu, je njegova stvar, da nas
               opozori, in njegova stvar, da predlog za izboljšavo takega zakona. Teh stvari imamo
               nebroj in večkrat smo že v tem parlamentu govorili o teh zadevah in do sedaj noben
               finančni minister te zadeve ni vzel resno v roke, kajti morda se je bal zamere temu -
               bom rekel pod narekovajem - "bogataškemu lobiju". To so dejstva in o tem govorijo
               državljani. Naša sveta dolžnost je da jih poslušamo in da to prenesemo in da
               zahtevamo, da se bo na tem področju nekaj spremenilo. Davčna politika - ne samo
               enostavno zviševati davke. To je najbolj enostavno rešljivo - od danes na jutri. Kako
               pa je to sprejemljivo za državljane, je pa seveda druga zadeva.</p>
               <p>Menim, da si bo vsaj prebral te magnetograme, ki mu bodo prav gotovo koristna
               orientacija za njegovo delo.</p>
               <p>Izgovoril si je 60 dni. Akceptiramo to. Ampak po 60 dneh bo polagal račune pred tem
               državnim zborom za tiste zahteve, ki jih poslanci upravičeno ne samo pričakujemo,
               ampak zahtevamo. Hvala za vaše poslušanje.</p>
            </sp>
            <sp xml:id="SDZ3-Izredna-25-2002-12-20.sp57">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kdo? Gospod dr. Bajuk, prosim.</p>
            </sp>
            <sp xml:id="SDZ3-Izredna-25-2002-12-20.sp58">

               <speaker>DR. ANDREJ BAJUK:</speaker>

               <p>Hvala lepa. Odločil sem se, da bom počasi več vprašanj zastavil, ker očitno, ko so
               bolj globalne predstavitve, noben ne posluša, potem pa dobiš neke globalne
               odgovore.</p>
               <p>Rad bi tudi opozoril spoštovane kolegice in kolege, da v teh dokumentih za leto 2003
               in 2004 ni nobenega podatka, kaj se dogaja s skupino Nove Ljubljanske banke. Gospod
               mandatar, bivši finančni minister, je tako pavšalno v enih svojih odgovorih na
               nekatera vprašanja v tem državnem zboru odgovoril: "Če vas to zanima, to je na
               razpolago."</p>
               <p>Predlagal bi , da danes preko teh predstavnikov vlade, ki so tukaj, morda gospa
               državna sekretarka, če bi lahko vašemu gospodu mandatarju v imenu nas vseh povedali:
               ja, še kako nas zanima, da naj to čim prej pošlje, da bomo razumeli, kaj se dogaja,
               kako bo država dejansko izpolnila tiste določbe zakona o javnih financah, ki
               govorijo, da bomo to kupnino uporabili za zmanjšanje javnega dolga. Poleg tu pa tam
               kakšne izjave, formalnega dokumenta, da bi dejansko razumeli, kaj vlada predlaga,
               tega nimamo.</p>
               <p>In ko smo že pri zahtevah, bi pa še nekaj povedal. Davčna uprava Republike Slovenije
               potrebuje temeljit pregled, kaj se v tej naši davčni upravi dogaja, ker nam ni znano.
               Edino, kar vemo, je, da davčni prihodki padajo in da imamo seveda tu pa tam kakšne
               razlage, zakaj je določena alinea padla, zakaj ne, razne strokovne razprave od
               gospoda Boleta naprej in še tudi druge, in tudi v strokovnih dokumentih ministrstva
               za finance razlagajo, da bi to naj bilo povezano z makroekonomskimi gibanji - padec
               osebne potrošnje in tako dalje in tako dalje. Seveda, to je deloma prav gotovo res,
               ni pa celotna razlaga. Ali ni mnenje kolegic in kolegov, da je že skrajni čas, da
               vsaj enkrat pregledamo, kaj dejansko dela davčna uprava Republike Slovenije, kako je
               resnično učinkovita in če v svojem delovanju res zagotavlja to, kar je ključno v
               vsakem davčnem sistemu, in to je, kar sem že prej omenil, enakost vseh pred zakonom,
               predvsem pa pred davčnim zakonom. Prepričan sem, da tudi v Sloveniji smo pripravljeni
               in da bodo vse državljanke in vsi državljani pripravljeni marsikaj preložiti, zato da
               bomo naše gospodarstvo postavili na bolj trdne noge. A vendar sem tudi prepričan, da
               v Sloveniji bo to veljalo - mi smo pripravljeni ta voz naprej porivati, nismo pa
               pripravljeni prenašati, da bodo nekateri kar na njem sedeli, medtem ko se drugi
               "matrajo". Hvala lepa.</p>
            </sp>
            <sp xml:id="SDZ3-Izredna-25-2002-12-20.sp59">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Torej ugotavljam, da danes verjetno ne bo mogoče nadaljevati z delom, ker
               pač ni razpoloženja v največji poslanski skupini, ki stalno povzroča nemir in je te
               stvari sploh ne zanimajo. Vas zanima samo glasovanje, očitno. In kot predsedujoči
               moram ugotoviti, da to ni dovolj resno, žal - ne vem, kolikokrat sem danes že
               opozoril - poleg tega je pa tudi nevljudno. Ampak, dobro, to je bolj vaša slika.</p>
               <p>Ali lahko preidemo zdaj h glasovanju? Dobro, zaključujem razpravo.</p>
               <p>Prehajamo na odločanje o splošnem delu dopolnjenega predloga proračuna. Glasujmo,
               prosim. /Tehnične težave./ Ne dela, pravite? Še enkrat vstavite kartico, pa še enkrat
               poskusite in boste hitro videli. Zdaj bo? Včasih se kaj zaskoči. Ste preverili,
               gospod Vučko? Dobro.</p>
               <p>Ponovno (prvič) glasujemo. Glasujmo, prosim. Od 51 prisotnih je za glasovalo 40
               poslank in poslancev, proti 9.</p>
               <p>(Za je glasovalo 40.) (Proti 9.)</p>
               <p>Ugotavljam, da je splošni del dopolnjenega predloga proračuna sprejet.</p>
               <p>Prehajamo na obravnavo posebnega dela dopolnjenega predloga proračuna. Kdo želi
               besedo? Gospod Božič, prosim.</p>
            </sp>
            <sp xml:id="SDZ3-Izredna-25-2002-12-20.sp60">

               <speaker>IVAN BOŽIČ:</speaker>

               <p>Hvala lepa, gospod podpredsednik. Predstavniki vlade lepo pozdravljeni, tudi kolegice
               in kolegi.</p>
               <p>Ponovno, bom tudi pri tem proračunu govoril o tistem, kar sem govoril za leto 2003,
               in sicer o tistem delu ministrstva za gospodarstvo, ki prepočasi izvaja zakon o
               prepovedi proizvodnje, prodaje azbestnih izdelkov.</p>
               <p>Namreč, v odgovoru, ki sem ga dobil od ministrstva za gospodarstvo, kaže, da bo drugo
               leto, to se pravi, konec leta 2004, neuporabljenih po zakonu, ki bo nehal veljati
               2004, milijarda 233 milijonov. Ljudje pa čakajo na odškodnine. In mislim, ko se bomo
               pogovarjali o izvajanju proračuna, bomo morali v 22. členu posebej opozoriti, da
               ministrstvo za gospodarstvo mora izplačati odškodnine, kajti tudi za ta namen se
               lahko koristijo sredstva rezerv. Rezerv je 3 milijarde 200 milijonov. In naj se s
               programi, ki bodo narejeni do takrat, ampak ne v letu 2004, v letu 2003 - je ljudi,
               ki že eno leto čakajo na rešitev prošnje, ko so zdravniško pregledani, dokazano, da
               imajo azbestozo, naj se jim izplača odškodnina. Tako čakanje je, milo rečeno,
               najslabše, kar lahko vlada in državni zbor dopustita. Ljudem smo obljubili, sprejeli
               zakon, vse so izpolnili, sedaj morajo dobiti odškodnino. In to v letu 2003, kljub
               temu da je še v 2004 program, ampak samo za tiste, ki bodo v letu 2003 in 2004 še
               vložili prošnje, ki bodo zboleli. Za tiste, ki pa čakajo že več mesecev ali pa celo
               leto, pa je treba urediti to izplačilo v letu 2003. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp61">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kdo, preden gremo na amandmaje? Nihče več. Ker ne želi nihče več
               razpravljati, prehajamo na razpravo in odločanje o amandmajih k posebnemu delu
               dopolnjenega predloga proračuna. Zapisani so v pregledu amandmajev z dne 9.12.2002.
               Razpravo bomo vodili po posameznih podprogramih v okviru posameznega proračunskega
               uporabnika, h kateremu so vloženi amandmaji.</p>
               <p>Najprej bomo glasovali o amandmajih poslanskih skupin in skupin poslancev, ter nato o
               amandmajih matičnega delovnega telesa. Torej, če gremo kar po vrsti zdaj. Če prosim
               pogledate v gradivo, pregled amandmajev z dne 9.12.2002.</p>
               <p>Kar prvi uporabnik, to je uporabnik Urad Republike Slovenije za narodnosti. Tu imamo
               podprogram: Podpora narodnostnim skupnostim. Prvi in drugi amandma sta tu spremenjena
               in imate to na mizi. Kdo želi razpravljati? Izvolite, gospod Battelli.</p>
            </sp>
            <sp xml:id="SDZ3-Izredna-25-2002-12-20.sp62">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Spoštovane kolegice in kolegi.</p>
               <p>Ti amandmaji, se opravičujem, ti amandmaji so spremenjeni. Vir ni več tista nesrečna
               gozdarska služba oziroma zavod. Zneski so nekoliko nižji, tako da obrazložitev, žal,
               ne drži več, ne gre več za to, da bi se ohranila realizacija iz leta 2001 oziroma
               2002, ampak vendar. Amandmaji so skladni s konceptom proračuna in zaradi tega prosim,
               da jih podprete. Veljajo pa za obe narodni skupnosti, razen v dveh primerih, kjer so
               zneski zelo nizki. Hvala.</p>
            </sp>
            <sp xml:id="SDZ3-Izredna-25-2002-12-20.sp63">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kdo? Gospod Sok.</p>
            </sp>
            <sp xml:id="SDZ3-Izredna-25-2002-12-20.sp64">

               <speaker>ALOJZ SOK:</speaker>

               <p>Če lahko, predsedujoči, bi prosil, če lahko vlada poda svoje stališče do teh
               spremenjenih amandmajev. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp65">

               <speaker>PODPREDSEDNIK DR. MIHA BREJC:</speaker>

               <p>Hvala. Lahko vlada da stališče o tem? Prosim.</p>
            </sp>
            <sp xml:id="SDZ3-Izredna-25-2002-12-20.sp66">

               <speaker>MAG. HELENA KAMNAR:</speaker>

               <p>Vlada spremenjenemu predlogu amandmajev ne nasprotuje.</p>
            </sp>
            <sp xml:id="SDZ3-Izredna-25-2002-12-20.sp67">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo? Nihče več. Zaključujem razpravo in prehajamo na glasovanje o amandmaju
               pod zaporedno številko ena. Torej smo pri uradu, gre za narodnosti, podprogram:
               podpora narodnostnim skupnostim, prvi amandma. Glasujemo, prosim. Od 49 prisotnih je
               za glasovalo 42, 1 je bil proti.</p>
               <p>(Za je glasovalo 42.) (Proti 1.)</p>
               <p>Amandma je sprejet.</p>
               <p>Gremo še na drugi amandma. Glasujemo, prosim. Od 50 prisotnih je za glasovalo 43
               poslank in poslancev, 1 je bil proti.</p>
               <p>(Za je glasovalo 43.) (Proti 1.)</p>
               <p>Amandma je sprejet.</p>
               <p>Uporabnik Urad za droge - podprogram: Droge, tu imamo en amandma. Kdo želi besedo?
               Ja, gospod Diaci, prosim.</p>
            </sp>
            <sp xml:id="SDZ3-Izredna-25-2002-12-20.sp68">

               <speaker>MARKO DIACI:</speaker>

               <p>Hvala za besedo. Rad bi obrazložil svoj glas. Glasoval bom za ta amandma, kajti kot
               vemo, so droge velik problem v dandanašnji družbi, ta sredstva pa so namenjena
               predvsem lokalnim akcijskim skupinam za preventivne akcije. Hvala.</p>
            </sp>
            <sp xml:id="SDZ3-Izredna-25-2002-12-20.sp69">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo? Nihče več. Zaključujem razpravo. Prehajamo na glasovanje o amandmaju v
               podprogramu droge. Glasujemo. Od 51 prisotnih je za glasovalo 18, proti 24.</p>
               <p>(Za je glasovalo 18.) (Proti 24.)</p>
               <p>Amandma ni sprejet.</p>
               <p>Naslednji porabnik - Urad za slovenski jezik. En amandma. Kdo želi besedo? Nihče.
               Zaključujem razpravo in prehajamo na glasovanje o amandmaju v podprogramu: Ohranjanje
               slovenskega jezika. Glasujemo, prosim. Od 50 prisotnih je za glasovalo 15 poslank in
               poslancev, 30 proti.</p>
               <p>(Za je glasovalo 15.) (Proti 30.)</p>
               <p>Amandma ni sprejet.</p>
               <p>Naslednji uporabnik je Ministrstvo za gospodarstvo, podprogram: Socialno varstvo in
               odškodnine zaradi prestrukturiranja proizvodnje. Tu imamo pa kar nekaj amandmajev,
               tri. Kdo želi besedo? Nihče. Zaključujem razpravo in prehajamo na glasovanje. Najprej
               o prvem amandmaju v podprogramu: Socialno varstvo in odškodnine zaradi
               prestrukturiranja proizvodnje. Glasujmo, prosim! Od 50 prisotnih je za glasovalo 6
               poslank in poslancev, 38 jih je bilo proti.</p>
               <p>(Za je glasovalo 6.) (Proti 38.)</p>
               <p>Ugotavljam, da amandma ni sprejet.</p>
               <p>Glasujemo o amandmaju pod zaporedno številko 2. Glasujemo, prosim! Od 49 prisotnih je
               za glasovalo 9 poslank in poslancev, 37 proti.</p>
               <p>(Za je glasovalo 9.) (Proti 37.)</p>
               <p>Ugotavljam, da amandma ni sprejet.</p>
               <p>Glasujemo še o amandmaju pod zaporedno številko 3. Glasujemo! Od 50 prisotnih je za
               glasovalo 11, 38 proti.</p>
               <p>(Za je glasovalo 11.) (Proti 38.)</p>
               <p>Ugotavljam, da amandma ni sprejet.</p>
               <p>Nov podprogram, Prestrukturiranje podjetij, na strani 5 zgoraj. En amandma. Kdo želi
               besedo? (Nihče.) Zaključujem razpravo in prehajamo na glasovanje. Glasujemo, prosim!
               Od 51 prisotnih je za glasovalo 11 poslank in poslancev, 37 jih je bilo proti.</p>
               <p>(Za je glasovalo 11.) (Proti 37.)</p>
               <p>Ugotavljam, da amandma ni sprejet.</p>
               <p>Naslednji uporabnik je Agencija Republike Slovenije za regionalni razvoj. En amandma.
               Kdo želi besedo? (Nihče.) Zaključujem razpravo in prehajamo na glasovanje. Glasujemo,
               prosim! Navzočno 41. To ne bo držalo. Očitno moramo še enkrat glasovati. Glasujemo
               drugič, prosim! Od 47 prisotnih je za glasovalo 7 poslank in poslancev, 36 jih je
               bilo proti.</p>
               <p>(Za je glasovalo 7.) (Proti 36.)</p>
               <p>Ugotavljam, da amandma ni sprejet.</p>
               <p>Naslednji amandma je amandma na strani 6, uporabnik Direkcija Republike Slovenije za
               ceste, podprogram Investicijsko vzdrževanje in gradnja državnih cest. Tu imamo pa kar
               sedem amandmajev. Kdo želi besedo o vseh sedmih ali o vsakem posebej? (Nihče.)
               Zaključujem razpravo in prehajamo na glasovanje po vrstnem redu. Da bo jasno, kje
               smo, smo na strani 6, uporabnik Direkcija Republike Slovenije za ceste, podprogram
               Investicijsko vzdrževanje in gradnja državnih cest. Amandma pod zaporedno številko 1.
               Glasujemo, prosim! Od 47 prisotnih je za glasovalo 11 poslank in poslancev, 35
               proti.</p>
               <p>(Za je glasovalo 11.) (Proti 35.)</p>
               <p>Ugotavljam, da amandma ni sprejet.</p>
               <p>Amandma pod zaporedno številko 2. Glasujemo, prosim. Od 47 prisotnih je za glasovalo
               11 poslank in poslancev, 35 proti.</p>
               <p>(Za je glasovalo 11.) (Proti 35.)</p>
               <p>Ugotavljam, da amandma ni sprejet.</p>
               <p>Glasujemo o amandmaju pod zaporedno številko 3. Glasujemo, prosim. Navzočnost 45.
               Glasujemo o amandmaju pod zaporedno številko 3, drugič. Glasujemo, prosim. Od 46
               prisotnih je za glasovalo 6 poslank in poslancev, 37 proti.</p>
               <p>(Za je glasovalo 6.) (Proti 37.)</p>
               <p>Ugotavljam, da amandma ni sprejet.</p>
               <p>Četrti amandma. Glasujemo, prosim. Od 46 prisotnih je za glasovalo 9 poslank in
               poslancev, 37 proti.</p>
               <p>(Za je glasovalo 9.) (Proti 37.)</p>
               <p>Ugotavljam, da amandma ni sprejet.</p>
               <p>Peti amandma. Glasujemo, prosim. Od 47 prisotnih je za glasovalo 8 poslank in
               poslancev, 39 proti.</p>
               <p>(Za je glasovalo 8.) (Proti 39.)</p>
               <p>Ugotavljam, da amandma ni sprejet.</p>
               <p>Smo pri šestem amandmaju. Glasujemo, prosim. Od 48 prisotnih je za glasovalo 9
               poslank in poslancev, 38 proti.</p>
               <p>(Za je glasovalo 9.) (Proti 38.)</p>
               <p>Ugotavljam, da amandma ni sprejet.</p>
               <p>In še sedmi amandma. Glasujemo, prosim. Od 47 prisotnih je za glasovalo 7 poslank in
               poslancev, 37 proti.</p>
               <p>(Za je glasovalo 7.) (Proti 37.)</p>
               <p>Ugotavljam, da amandma ni sprejet.</p>
               <p>Smo na strani 10, Ministrstvo za okolje in prostor in energijo, nov podprogram:
               Načrtovanje varstva in urejanja voda, en amandma. Kdo želi besedo? (Nihče.)
               Zaključujem razpravo. Prehajamo na glasovanje o tem amandmaju. Glasujemo, prosim. Od
               50 prisotnih je za glasovalo 11, 38 proti.</p>
               <p>(Za je glasovalo 11.) (Proti 38.)</p>
               <p>Ugotavljam, da amandma ni sprejet.</p>
               <p>Naslednji uporabnik je Agencija Republike Slovenije za okolje, podprogram:
               Načrtovanje varstva in urejanja voda. Imamo dva amandmaja. Kdo želi besedo? (Nihče.)
               Zaključujem razpravo.</p>
               <p>Prehajamo na glasovanje o prvem amandmaju. Glasujemo, prosim. Od 49 prisotnih je za
               glasovalo 7 poslank in poslancev, 40 proti.</p>
               <p>(Za je glasovalo 7.) (Proti 40.)</p>
               <p>Ugotavljam, da amandma ni sprejet.</p>
               <p>Glasujemo še o drugem amandmaju. Glasujemo, prosim. Od 46 prisotnih je za glasovalo
               11, 33 proti.</p>
               <p>(Za je glasovalo 11.) (Proti 33.)</p>
               <p>Ugotavljam, da amandma ni sprejet.</p>
               <p>Naslednji uporabnik je Uprava Republike Slovenije za rudarstvo, podprogram:
               Olikovanje strategije na področju rudarstva, en amandma. Kdo želi besedo? (Nihče.)
               Zaključujem razpravo.</p>
               <p>Prehajamo na glasovanje. Glasujemo, prosim. Od 46 prisotnih je za glasovalo 33, 8
               proti.</p>
               <p>(Za je glasovalo 33.) (Proti 8.)</p>
               <p>Ugotavljam, da je amandma sprejet.</p>
            </sp>
            <sp xml:id="SDZ3-Izredna-25-2002-12-20.sp70">

               <speaker>PODPREDSEDNIK VALENTIN POHOREC:</speaker>

               <p>Nadaljujemo z glasovanjem o amandmajih.</p>
               <p>Uporabnik Ministrstvo za delo, družino in socialne zadeve, podprogram: Spodbude za
               ohranjanje in odpiranje delovnih mest, predlagateljica Nova Slovenija, vlada ga ne
               podpira, odbor ga podpira. Želi kdo besedo? (Nihče.)</p>
               <p>O amandmaju odločamo. Glasujemo, prosim. 46 navzočih, 32 za, 11 proti.</p>
               <p>(Za je glasovalo 32.) (Proti 11.)</p>
               <p>Ugotavljam, da je amandma sprejet.</p>
               <p>Podprogram: Programi veteranskih organizacij, predlagateljica Nova Slovenija, vlada
               in odbor amandmaja ne podpirata. Želi kdo besedo? Kolega Drobnič, imate besedo.</p>
            </sp>
            <sp xml:id="SDZ3-Izredna-25-2002-12-20.sp71">

               <speaker>MAG. JANEZ DROBNIČ:</speaker>

               <p>Hvala. Torej res je. Vlada ne podpira, ampak sam se sprašujem, zakaj vlada ne
               podpira, zakaj vlada ne podpira enake obravnave veteranski organizacij. To v imenu
               enakosti in pravičnosti bi bilo to dobro, da tako uredi, ne pa, da se spreneveda.
               Tale program je dober program, amandma. Izenačevanje. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp72">

               <speaker>PODPREDSEDNIK VALENTIN POHOREC:</speaker>

               <p>In še dr. Bernik.</p>
            </sp>
            <sp xml:id="SDZ3-Izredna-25-2002-12-20.sp73">

               <speaker>DR. JOŽEF BERNIK:</speaker>

               <p>Hvala lepa, gospod predsedujoči, dame in gospodje. Oglašam se zaradi tega, da
               registriram sedmič ta amandma, ki bo sedmič seveda tudi poražen, in bi pa želel, da
               mi nekdo odgovori na to in to bi bilo verjetno ministrstvo za delo in državni
               sekretar Žnidaršič, zakaj je doslej že sedem istih amandmaje bilo poraženih. Kot sem
               včeraj rekel, nisem dobil doslej niti enega odgovora in če ga .../Opozorilni znak za
               konec./... sam nisem mogel dobiti, da ne morejo državljani dobiti. To je ena velika
               sramota in dejansko je to proti naši ustavi -</p>
            </sp>
            <sp xml:id="SDZ3-Izredna-25-2002-12-20.sp74">

               <speaker>PODPREDSEDNIK VALENTIN POHOREC:</speaker>

               <p>Prosim, če zaključite, dr. Bernik.</p>
            </sp>
            <sp xml:id="SDZ3-Izredna-25-2002-12-20.sp75">

               <speaker>DR. JOŽEF BERNIK:</speaker>

               <p>Samo to še povem, da je to zdaj, sedmič, in verjetno bo treba kakšne druge ukrepe
               vzeti v roke. Hvala.</p>
            </sp>
            <sp xml:id="SDZ3-Izredna-25-2002-12-20.sp76">

               <speaker>PODPREDSEDNIK VALENTIN POHOREC:</speaker>

               <p>Hvala. Žal, tako je s planiranim časom. Vaš čas za poslansko skupino se je iztekel.
               Še želi kdo drug besedo? Nihče. Bomo odločali. Glasujemo prosim. Navzočih 48, za je
               glasovalo 12, proti 36.</p>
               <p>(Za je glasovalo 12.) (Proti 36.)</p>
               <p>Amandma ni dobil podpore.</p>
               <p>Podprogram: Štipendije. Predlagatelj Stranka mladih, odbor in vlada ne podpirata
               amandmaja. Stranka mladih, žal, niste se prijavili in nimate časa na voljo. Zaključim
               razpravo, gremo na glasovanje. Obrazložitev glasu? Prosim.</p>
            </sp>
            <sp xml:id="SDZ3-Izredna-25-2002-12-20.sp77">

               <speaker>MARKO DIACI:</speaker>

               <p>Hvala za besedo. Ta amandma bom podprl. Pozivam tudi vse ostale, da podprete ta
               amandma. Gre namreč za štipendijske, za vzpostavljanje štipendijskih skladov v
               lokalnih skupnostih. Protiargument, kot je bil izrečen na odboru, da s tem ogrožamo
               projekt profesionalizacije slovenske vojske, niti pod točko razno ne drži. To smo
               videli tudi včeraj pri glasovanju o določenih amandmajih, kjer smo jemali tem
               postavkam. In še ena stvar. V Poročevalcu nikjer nisem zasledil obrazložitev, za kaj
               bodo šla ta sredstva, zato prosim, če lahko danes ta odgovor dobim. Hvala.</p>
            </sp>
            <sp xml:id="SDZ3-Izredna-25-2002-12-20.sp78">

               <speaker>PODPREDSEDNIK VALENTIN POHOREC:</speaker>

               <p>Samo obrazložitev glasu je bila možna. Razprava je zaključena. Odločali bomo o tem.
               Obrazložitev glasu? Prekinjam glasovanje. Rezultat ne bo veljal, ker še preden sem
               dal na glasovanje, je zahteval besedo za obrazložitev glasu kolega Podobnik Janez.
               Prosim.</p>
            </sp>
            <sp xml:id="SDZ3-Izredna-25-2002-12-20.sp79">

               <speaker>JANEZ PODOBNIK:</speaker>

               <p>Amandmaja ne bom podprl. Jaz sem že na, ko sem bil nadomestni poslanec na seji odbora
               za finance, povedal, da je poslanec vedno v dilemi, kadar dobi pred seboj štipendije
               in strelivo. Ampak vlada je odgovorna in za štipendije in za strelivo. In bi se
               morali poiskati drugi viri. Amandmaja ne bom podprl.</p>
            </sp>
            <sp xml:id="SDZ3-Izredna-25-2002-12-20.sp80">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj lahko gremo h glasovanju. Glasujemo, prosim. Navzočih 46. Za je glasovalo
               12, proti 27.</p>
               <p>(Za je glasovalo 12.) (Proti 27.)</p>
               <p>Ugotavljam, da amandma ni sprejet.</p>
               <p>Podprogram: Socialno varstvo invalidov, predlagateljica Socialdemokratska stranka.
               Vlada in odbor ne podpirata amandmaja. Želi kdo besedo? (Nihče.) Zaključujem
               razpravo. Dajem v odločanje. Glasujemo, prosim! Glasujemo! Malo več pozornosti,
               prosim. Gotovo nas je več v dvorani. Ponovili bomo glasovanje. Glasujemo drugič!
               12.47 bomo glasovali tretjič. 10 minut odmora.</p>
               <p>(Seja je bila prekinjena ob 12.38 uri in se je nadaljevala ob 12.48 uri.)</p>
            </sp>
            <sp xml:id="SDZ3-Izredna-25-2002-12-20.sp81">

               <speaker>PODPREDSEDNIK DR. MIHA BREJC:</speaker>

               <p>Gospe in gospodje, 12.47, glasujemo tretjič. Gospe in gospodje, glasujemo tretjič. Ne
               vem, če se to že kaj pozna po novih pravilih, ampak vsak hip bomo glasovali.</p>
               <p>Torej smo na strani 13 oziroma 14 - socialno varstvo invalidov. En amandma. Glasujemo
               tretjič, prosim. Od 56 navzočih je za glasovalo 14, 36 je bilo proti.</p>
               <p>(Za je glasovalo 14.) (Proti 36.)</p>
               <p>Amandma ni sprejet.</p>
               <p>Podprogram: Socialno varstvo starih. En amandma. Kdo želi besedo? (Nihče.)
               Zaključujem razpravo in prehajamo na odločanje. Ja, prekinjam glasovanje. Prosim,
               izvolite.</p>
            </sp>
            <sp xml:id="SDZ3-Izredna-25-2002-12-20.sp82">

               <speaker>MAG. JANEZ DROBNIČ:</speaker>

               <p>Hvala lepa za besedo. Rad bi čisto na kratko obrazložil glas. Glasoval bom seveda za
               ta amandma, ker je logično razumljivo. Namreč, v bistvu se sredstva iz leta 2003 v
               2004 zmanjšujejo za varstvo starejših, čeprav vemo, da se število starejših povečuje.
               To je povsem nelogično s strani vlade, da ne podpira in ne vem, kako se bodo tudi
               vzdrževali ti socialno-varstveni zavodi. Absolutno ta predlog vlade, ki je
               proračunski, se ne izide. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp83">

               <speaker>PODPREDSEDNIK DR. MIHA BREJC:</speaker>

               <p>Hvala. Lahko preidemo zdaj na glasovanje? Lahko. Glasujemo, prosim. Od 57 prisotnih,
               je za glasovalo 14, 40 proti.</p>
               <p>(Za je glasovalo 14.) (Proti 40.)</p>
               <p>Amandma ni sprejet.</p>
               <p>Ministrstvo za zdravje, Investicijska vlaganja v bolnišnice. Tu imamo en amandma. Kdo
               želi besedo? A zdaj sem bil jaz Valentin Pohorec? Moja glasovanja zadnje dva, tri
               glasovanja smo pripisali gospodu Pohorcu, upam, da ne bo kaj narobe. Kartici nisva
               zamenjala. Se oproščam. Torej kdo želi besedo? (Nihče.) Zaključujem razpravo in
               prehajamo na glasovanje. Obrazložitev glasu, gospod Drobnič.</p>
            </sp>
            <sp xml:id="SDZ3-Izredna-25-2002-12-20.sp84">

               <speaker>MAG. JANEZ DROBNIČ:</speaker>

               <p>Od besed k dejanjim, pravi ta amandma, za katerega bom glasoval in ga potrdil.
               Investicijska vlaganja v bolnišnice, v pediatrično kliniko. Od besed k dejanjem.
               Torej mnogo besed s strani vladajoče koalicije, kako se bo gradilo. To je pa dejanje.
               Če hočemo to narediti, potem moramo podpreti.</p>
               <p>Jaz pričakujem podporo. Hvala.</p>
            </sp>
            <sp xml:id="SDZ3-Izredna-25-2002-12-20.sp85">

               <speaker>PODPREDSEDNIK DR. MIHA BREJC:</speaker>

               <p>Hvala. Lahko preidemo na glasovanje? Glasujemo, prosim. Od 58 prisotnih 15 za, 37
               proti.</p>
               <p>(Za je glasovalo 15.) (Proti 37.)</p>
               <p>Ugotavljam, da amandma ni sprejet.</p>
               <p>Smo na strani 15, Ministrstvo za šolstvo, znanost in šport, podprogram:
               Znanstveno-raziskovalna dejavnost v javnih raziskovalnih zavodih, en amandma. Kdo
               želi besedo? (Nihče.) Zaključujem razpravo.</p>
               <p>Prehajamo na glasovanje. Glasujemo, prosim. Od 58 prisotnih je za glasovalo 15, 37
               proti.</p>
               <p>(Za je glasovalo 15.) (Proti 37.)</p>
               <p>Ugotavljam, da amandma ni sprejet.</p>
               <p>Podprogram osnovno šolstvo. Gospe in gospodje, tu vas opozarjam na novo besedilo, ki
               ga imate na klopeh. Ne glejte tega, ki je v tem spetem gradivu, ampak tisto, kar
               imate na posebnem listu. Kdo želi besedo? Gospod Battelli (to je predlog poslanske
               skupine italijanske in madžarske narodne skupnosti), prosim.</p>
            </sp>
            <sp xml:id="SDZ3-Izredna-25-2002-12-20.sp86">

               <speaker>ROBERTO BATTELLI:</speaker>

               <p>Gre za enega od amandmajev, o katerem sem prej govoril in velja enako kot za dva, ki
               sta bila že sprejeta na postavki urada za narodnosti. Tako prosim za podporo. Hvala.
            </p>
            </sp>
            <sp xml:id="SDZ3-Izredna-25-2002-12-20.sp87">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo? (Nihče.) Zaključujem razpravo.</p>
               <p>Prehajamo na odločanje o amandmaju. Glasujemo, prosim. 52 prisotnih, za 30, 13
               proti.</p>
               <p>(Za je glasovalo 30.) (Proti 13.)</p>
               <p>Ugotavljam, da je amandma sprejet.</p>
               <p>Podprogram: Splošno, srednje in poklicno šolstvo, smo na strani 16. Tu pa je več
               amandmajev, torej kar trije so. Kdo želi besedo? (Nihče.) Zaključujem razpravo.</p>
               <p>Prehajamo na odločanje, po vrsti, najprej bomo glasovali o amandmaju pod zaporedno
               številko 1 (smo na strani 16). Glasujemo. Od 51 prisotnih - za 9, 33 proti.</p>
               <p>(Za je glasovalo 9.) (Proti 33.)</p>
               <p>Ugotavljam, da amandma ni sprejet.</p>
               <p>Glasujemo o amandmaju pod zaporedno številko 2. Glasujemo! 55 prisotnih. 7 za, 39
               proti.</p>
               <p>(Za je glasovalo 7.) (Proti 39.)</p>
               <p>Ugotavljam, da amandma ni sprejet.</p>
               <p>Glasujemo o amandmaju pod številko 3. Glasujemo, prosim! 52 prisotnih. 10 za, 35
               proti.</p>
               <p>(Za je glasovalo 10.) (Proti 35.)</p>
               <p>Ugotavljam, da amandma ni sprejet.</p>
               <p>Podprogram: Pomoči v srednjem šolstvu. En amandma. Kdo želi besedo? (Nihče.)
               Zaključujem razpravo. Prehajamo na glasovanje o tem amandmaju. Glasujemo, prosim! 53
               prisotnih. 13 za, 33 proti.</p>
               <p>(Za je glasovalo 13.) (Proti 33.)</p>
               <p>Ugotavljam, da amandma ni sprejet.</p>
               <p>Podprogram: Študijske pomoči. En amandma. Kdo želi besedo? (Nihče.) Zaključujem
               razpravo in prehajamo na odločanje. Glasujemo, prosim! 48 prisotnih. 12 za, 31
               proti.</p>
               <p>(Za je glasovalo 12.) (Proti 31.)</p>
               <p>Ugotavljam, da amandma ni sprejet.</p>
               <p>Urad za mladino, podprogram: Programi za mladino, stran 19, da se boste lažje znašli.
               Tu imamo šest amandmajev. Šest amandmajev. Kdo želi besedo? (Nihče.) Zaključujem
               razpravo in prehajamo na odločanje. Najprej glasujemo o prvem amandmaju, stran 19,
               podprogram Programi za mladino. Glasujemo, prosim! 48 prisotnih. 11 za, 31 proti.</p>
               <p>(Za je glasovalo 11.) (Proti 31.)</p>
               <p>Ugotavljam, da amandma ni sprejet.</p>
               <p>Prehajamo na drugi amandma. Glasujemo, prosim! 52 prisotnih. 11 za, 32 proti.</p>
               <p>(Za je glasovalo 11.) (Proti 32.)</p>
               <p>Ugotavljam, da amandma ni sprejet.</p>
               <p>Glasujemo o tretjem amandmaju. Glasujemo! 52 prisotnih. 11 za, 33 proti.</p>
               <p>(Za je glasovalo 11.) (Proti 33.)</p>
               <p>Ugotavljam, da amandma ni sprejet.</p>
               <p>Četrti amandma. Glasujemo, prosim! 52 prisotnih. 9 za, 36 proti.</p>
               <p>(Za je glasovalo 9.) (Proti 36.)</p>
               <p>Ugotavljam, da amandma ni sprejet.</p>
               <p>Peti amandma. Glasujemo, prosim! 51 prisotnih. 9 za, 35 proti.</p>
               <p>(Za je glasovalo 9.) (Proti 35.)</p>
               <p>Ugotavljam, da amandma ni sprejet.</p>
               <p>Še šesti amandma. Glasujemo, prosim! 48 prisotnih. Za 9, proti 31.</p>
               <p>(Za je glasovalo 9.) (Proti 31.)</p>
               <p>Amandma ni sprejet.</p>
               <p>Smo na strani 22, uporabnik Ministrstvo za kulturo, podprogram: Drugi programi v
               kulturi. Tu imamo en amandma. Kdo želi besedo? Državni sekretar, izvolite.</p>
            </sp>
            <sp xml:id="SDZ3-Izredna-25-2002-12-20.sp88">

               <speaker>PREDSTAVNIK VLADE:</speaker>

               <p>Hvala za besedo, predsedujoči. Spoštovane poslanke in poslanci, vlada nasprotuje temu
               amandmaju, ker gre za sredstva javne gozdarske službe. Ustrezne službe so sicer
               ugotovile, da imajo ti uslužbenci približno 20 procentov nižje plače kakor drugi
               ustrezni zaposleni v primeljivih službah. Zaradi tega so nas sindikati opozorili, da
               bomo morali v letu 2004 te zadeve izenačiti. In to bi seveda pomenilo pomanjkanje
               sredstev na tem področju.</p>
            </sp>
            <sp xml:id="SDZ3-Izredna-25-2002-12-20.sp89">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Ne vem, če sem vas posebej opozoril, da je ta amandma, ja. Trenutek samo.
               Da je ta amandma, novi. Ni ta v tem spetem gradivu, ampak na posebnem listu papirja
               je. Se oproščam, če vas nisem posebej na to opozoril prej.</p>
               <p>Ampak gospod državni sekretar je pojasnil zadevo. Gospod Battelli, izvolite.</p>
            </sp>
            <sp xml:id="SDZ3-Izredna-25-2002-12-20.sp90">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Da, gre za spremembo amandmaja.</p>
            </sp>
            <sp xml:id="SDZ3-Izredna-25-2002-12-20.sp91">

               <speaker>PODPREDSEDNIK DR. MIHA BREJC:</speaker>

               <p>Tako.</p>
            </sp>
            <sp xml:id="SDZ3-Izredna-25-2002-12-20.sp92">

               <speaker>ROBERTO BATTELLI:</speaker>

               <p>In vir je pri ministrstvu za finance, je spremenjen vir, ni pri ministrstvu za
               kmetijstvo. Prav zaradi tega je vlada prej povedala, da ne nasprotuje temu
               amandmaju.</p>
            </sp>
            <sp xml:id="SDZ3-Izredna-25-2002-12-20.sp93">

               <speaker>PODPREDSEDNIK DR. MIHA BREJC:</speaker>

               <p>Hvala. Izvolite, gospod Strnad.</p>
            </sp>
            <sp xml:id="SDZ3-Izredna-25-2002-12-20.sp94">

               <speaker>PREDSTAVNIK VLADE:</speaker>

               <p>Ja, potem se opravičujem. Ampak jaz imam drugo verzijo tukaj, kjer je napisan vir
               javne gozdarske...</p>
            </sp>
            <sp xml:id="SDZ3-Izredna-25-2002-12-20.sp95">

               <speaker>PODPREDSEDNIK DR. MIHA BREJC:</speaker>

               <p>Ja, ta ni aktualen.</p>
            </sp>
            <sp xml:id="SDZ3-Izredna-25-2002-12-20.sp96">

               <speaker>PREDSTAVNIK VLADE:</speaker>

               <p>Potem se opravičujem.</p>
            </sp>
            <sp xml:id="SDZ3-Izredna-25-2002-12-20.sp97">

               <speaker>PODPREDSEDNIK DR. MIHA BREJC:</speaker>

               <p>Se pravi zdaj, da bo povsem jasno, kakšno je stališče vlade o tem amandmaju. Prosim,
               če lahko še enkrat poveste. No, rad bi vedel, če vlada to podpira, ker je bilo zdaj
               mnenje gospoda Battellija, da vlada podpira, na stari tekst je bilo rečeno, da ne.
               Mene zanima, kakšno je stališče vlade. Gospa državna sekretarka mogoče.</p>
            </sp>
            <sp xml:id="SDZ3-Izredna-25-2002-12-20.sp98">

               <speaker>MAG HELENA KAMNAR:</speaker>

               <p>Hvala lepa. Torej, spremembi amandmaja gospoda Battellija vlada ne nasprotuje.</p>
            </sp>
            <sp xml:id="SDZ3-Izredna-25-2002-12-20.sp99">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kdo? Če ne, zaključujem razpravo in prehajamo na odločanje. Glasujmo,
               prosim. 53 prisotnih. 49 za, 2 proti.</p>
               <p>(Za je glasovalo 49.) (Proti 2.)</p>
               <p>Ugotavljam, da je amandma sprejet.</p>
               <p>S tem smo zaključili razpravo in odločanje o amandmajih.</p>
               <p>Prehajamo na odločanje o posebnem delu dopolnjenega - ne, to ne bo prav. Ja, o
               posebnem delu dopolnjenega predloga proračuna v celoti. Torej, odločamo o posebnem
               delu dopolnjenega predloga proračuna v celoti. Glasujemo, prosim. 52 prisotnih, 45
               za, 5 proti.</p>
               <p>(Za je glasovalo 45.) (Proti 5.)</p>
               <p>Ugotavljam, da je dopolnjeni del predloga proračuna, posebni del, sprejet.</p>
               <p>Prehajamo na obravnavo načrta razvojnih programov. To je zdaj še zadnji del tega
               sklopa, razvojni program. Kdo želi besedo? Nihče. Zaključujem razpravo in prehajamo
               na odločanje o načrtu razvojnih programov. Glasujemo, prosim. Od 52 prisotnih je za
               glasovalo 43, 4 proti.</p>
               <p>(Za je glasovalo 43.) (Proti 4.)</p>
               <p>Ugotavljam, da je načrt razvojnih programov sprejet.</p>
               <p>Končali smo odločanje o posameznih delih dopolnjenega predloga proračuna, zato
               sprašujem predstavnico vlade Republike Slovenije, seveda tudi odbora za finance in
               monetarno politiko, ali je predlog državnega proračuna glede prejemkov in izdatkov
               ter po delih usklajen? Prosim, gospa državna sekretarka.</p>
            </sp>
            <sp xml:id="SDZ3-Izredna-25-2002-12-20.sp100">

               <speaker>MAG. HELENA KAMNAR:</speaker>

               <p>Hvala lepa. Torej glede na sprejete amandmaje predlog državnega proračuna za leto
               2004 ni usklajen v splošnem in posebnem delu, zato predlagam, da odbor za finance
               sprejme uskladitveni amandma. Za pripravo amandmaja potrebujemo približno pol ure
               časa.</p>
            </sp>
            <sp xml:id="SDZ3-Izredna-25-2002-12-20.sp101">

               <speaker>PODPREDSEDNIK DR. MIHA BREJC:</speaker>

               <p>Želi gospod Pucko besedo? Prosim.</p>
            </sp>
            <sp xml:id="SDZ3-Izredna-25-2002-12-20.sp102">

               <speaker>CIRIL PUCKO:</speaker>

               <p>Hvala lepa, gospod podpredsednik. Predlagam glede na to, kar je bilo ravnokar
               povedano, da odredite 45 - minutni odmor. Za solidno kosilo.</p>
            </sp>
            <sp xml:id="SDZ3-Izredna-25-2002-12-20.sp103">

               <speaker>PODPREDSEDNIK DR. MIHA BREJC:</speaker>

               <p>Oprostite, gospod Pucko. Morda bi bilo dobro vedeti, ali bo v tem času seja odbora?
            </p>
            </sp>
            <sp xml:id="SDZ3-Izredna-25-2002-12-20.sp104">

               <speaker>CIRIL PUCKO:</speaker>

               <p>Bo, ko bomo imeli amandma.</p>
            </sp>
            <sp xml:id="SDZ3-Izredna-25-2002-12-20.sp105">

               <speaker>PODPREDSEDNIK DR. MIHA BREJC:</speaker>

               <p>Mislim, kdaj in kjer? Takoj po kosilu ali kako, mislim. Prosim?</p>
            </sp>
            <sp xml:id="SDZ3-Izredna-25-2002-12-20.sp106">

               <speaker>CIRIL PUCKO:</speaker>

               <p>13.30 veliki salon.</p>
            </sp>
            <sp xml:id="SDZ3-Izredna-25-2002-12-20.sp107">

               <speaker>PODPREDSEDNIK DR. MIHA BREJC:</speaker>

               <p>Torej 13.30 veliki salon, ampak mi bi do takrat lahko nadaljevali z delom, ker imamo
               s proračunom 2003 še nekaj dela. Ali je - vi ste sicer formalno predlagali odmor? 45
               minut odmora. Torej odmor 45 minut, 13.50 nadaljujemo v tem prostoru.</p>
               <p>(Seja je bila prekinjena ob 13.05 uri in se je nadaljevala ob 13.57 uri.)</p>
            </sp>
            <sp xml:id="SDZ3-Izredna-25-2002-12-20.sp108">

               <speaker>PODPREDSEDNIK VALENTIN POHOREC:</speaker>

               <p>Kolegice in kolegi, nadaljevali bi delo po naslednjem razporedu.</p>
               <p>Prešli bi na <title>5. DNEVNEGA REDA, PREDLOG ZAKONA O IZVRŠEVANJU PRORAČUNA REPUBLIKE
                  SLOVENIJE ZA LETO 2003 IN 2004. </title>Medtem časom boste dobili razmnožen in na
               mizo uskladitveni amandma za leto 2004. In bomo potem na koncu odločali o proračuna
               2003, 2004 in ZIPRO.</p>
               <p>Besedo dajem kar predstavniku vlade za dopolnilno obrazložitev predloga zakona.
               Prosim, državno sekretarko, mag. Heleno Kamnar, da prevzame besedo.</p>
            </sp>
            <sp xml:id="SDZ3-Izredna-25-2002-12-20.sp109">

               <speaker>MAG. HELENA KAMNAR:</speaker>

               <p>Hvala lepa za besedo, gospod predsedujoči. Spoštovani poslanci, spoštovane
               poslanke.</p>
               <p>Ob sprejemanju proračuna za obe leti je treba sprejeti tudi zakon, ki ureja
               izvrševanje proračunov za ti dve leti. Zato je pred vami ta zakon.</p>
               <p>Njegova vsebina je določena v uvodnih členih. V bistvu se po vsebini kaj pomembno ne
               razlikuje od preteklih zakonov. Edina pomembna razlika je ta, da tokrat v resnici
               vsebuje zakon o izvrševanju proračuna samo tista določila, ki se nanašajo na
               izvrševanje proračuna za ti dve leti.</p>
               <p>Ne vsebuje, kot smo bili navajeni v preteklih letih, določb, ki sodijo v kakšen drug
               zakon.</p>
            </sp>
            <sp xml:id="SDZ3-Izredna-25-2002-12-20.sp110">

               <speaker>PODPREDSEDNIK VALENTIN POHOREC:</speaker>

               <p>Prosim za pozornost, ne motimo poročevalke.</p>
            </sp>
            <sp xml:id="SDZ3-Izredna-25-2002-12-20.sp111">

               <speaker>MAG. HELENA KAMNAR:</speaker>

               <p>V mislih imam predvsem na poglavje, ki je urejalo področje prodaje državnega
               premoženja, ki je zdaj v zakonu o javnih financah.</p>
               <p>Zakon določa strukturo posebnega dela proračuna, namenske prejemke, izdatke, pravila
               prerazporejanja sredstev, prenašanje neposrednih pravic porabe med leti, obseg
               zadolževanja in poroštev države ter celega javnega sektorja ter nekatere posebnosti
               glede razpolaganja sredstev za plače.</p>
               <p>Prav tako je skladno z zakonom o financiranju občin določen tudi znesek primerne
               porabe, tako za leto 2003 kakor za leto 2004.</p>
               <p>V večji meri kot doslej je zakon, ki je pred vami, obsežen v delu, ki določa namenske
               prejemke in odhodke proračuna, ki služijo pretežno za financiranje investicij in
               drugih potreb na področju, ki so navedeni v samem zakonu. Tu gre za 7. in 8. člen
               zakona.</p>
               <p>Ti prihodki, ki so namenske narave, so prihodki od takse za razgradnjo izrabljenih
               motornih vozil, prihodki od zakona o rudarstvo, od taks za emisijo ogljikovega
               dioksida in vodnih pravic ter vodnih povračil po zakonu o vodah.</p>
               <p>Pri tem bi rad opozorila na posebnost, ki je tokrat v zakonu o izvrševanju proračuna
               določena. To je ta, da se namenski prihodki, katerih vir je namenjen v delu za
               pokrivanje celotnih proračunskih odhodkov in na del, ki je namenjen točno določeni
               vrsti odhodkov deli na tak način, da se najprej zagotavlja polnjenje proračuna in
               šele nato zagotavljajo odhodki za napajanje pravic porabe, ki so namenskega vira.</p>
               <p>Razlog za to je preprosto v tem, da proračunski uporabniki, ki so zadolženi kot
               nadzorniki za izterjavo teh sredstev in v prvi fazi tudi za planiranje njihovega
               obsega, pogosto ne naredijo vsega, da bi do izterjave planiranega zneska tudi prišlo,
               zato smo želeli spodbuditi proračunske uporabnike, da to v polni meri postorijo.
               Menimo, da bo ta ukrep deloval.</p>
               <p>Drugi del zakona, ki je pomemben, so sredstva iz kupnin. Ta del se veže s programom
               prodaje stvarnega in finančnega premoženja oziroma pretežno finančnega premoženja.
               Nekatera podjetja, ki so bila v letošnjem programu prodaje - niso bila realizirane,
               nekatere prodaje, zato načrtujemo, da bo v naslednjih dveh letih do tega prišlo. To
               so zlasti podjetje Talum oziroma kapitalska naložba v podjetje Talumu, Industriji
               usnja Vrhnika in Luki Koper. Prodaja, torej kupnina teh kapitalskih naložb je
               natančno določena v 8. členu zakona.</p>
               <p>Torej delna je sprememba pri principu prerazporejanja pravic porabe, torej gre za
               tisto pooblastilo vladi, ki ga ima pri izvrševanju proračuna. Po mnenju vlade tu
               določamo bolj pregleden sistem in predvsem manj kompliciran sistem, ki hkrati, v
               globalu gledano, pomeni zaostritev pooblastil vladi s strani državnega zbora, na
               drugi strani pa vendar omogoča večjo fleksibilnost na globalnih ravneh proračuna.</p>
               <p>Ravno tako kot v letu 2002 zadržujemo možnost povečanega obsega zadolževanja v
               primerih, da bi gospodarska gibanja onemogočila izvršitev proračunskih odhodkov, ki
               so bila potrjena v parlamentu. To pooblastilo je vladi dano v enakem obsegu kakor v
               letu 2002, torej do 15 milijard tolarjev. Skupni obseg zadolžitve v letu 2003 je
               predviden v višini 214,5 milijard tolarjev, od tega 38 milijard tolarjev za
               pokrivanje proračunskega primanjkljaja. Ostala sredstva iz zadolžitev bodo namenjena
               za odplačevanje glavnic.</p>
               <p>V letu 2004 je predviden skupni obseg zadolžitev v višini 270,6 milijard tolarjev, od
               tega je neto zadolžitve v višini 57 milijard tolarjev.</p>
               <p>Morda velja poudariti še fleksibilnost proračuna, ki je povezana s sprejemanjem
               dveletnega proračuna in ki bo omogočila, da bomo prvo leto vstopa v Evropsko unijo
               lahko izvrševali proračun po pravilih, ki so predvidena tudi za evropska sredstva. To
               je vezano na tiste določbe zakona o izvrševanju proračuna, ki pomenijo, da lahko
               proračunski uporabniki delajo javne razpise za celotne projekte, tudi za vrednost, ki
               bo sledila v naslednjih letih, in sklepajo pogodbe za večletne investicijske
               projekte.</p>
               <p>Mislim, da so to glavni poudarki. Morda samo še to, da s pomočjo amandmaja oziroma
               kot posledica amandmaja odbora za finance, ki je spremenil določbo glede plačilnih
               rokov, mislim, da bo ta zakon pomembno pripomogel k izboljšanju plačilne
               discipline.</p>
               <p>Zato predlagam, da zakon podprete. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp112">

               <speaker>PODPREDSEDNIK VALENTIN POHOREC:</speaker>

               <p>Hvala, državna sekretarka. Predlog zakona je obravnaval odbor za finance in monetarno
               politiko kot matično delovno telo. Želi predsednik odbora predstaviti poročilo
               odbora? Prosim, imate besedo.</p>
            </sp>
            <sp xml:id="SDZ3-Izredna-25-2002-12-20.sp113">

               <speaker>CIRIL PUCKO:</speaker>

               <p>Hvala lepa, gospod podpredsednik. Spoštovane kolegice in spoštovani kolegi ter
               predstavniki vlade! Matično delovno telo je opravilo obširno in vsebinsko bogato
               razpravo o predlogu tega zakona in pri tem odbor predlaga državnemu zboru sprejetje
               nekaj amandmajev, s katerimi izboljšujemo vsebino zakona. Gre predvsem za amandma, o
               katerem je ravnokar govorila državna sekretarka, ki je, kot da bi mi takrat že
               vedeli, napovedoval, da se bo tu zgodilo nekaj dobrega - glede na najavo svojega
               programa kandidata za ministra za finance oziroma zdajšnjega ministra, smo to že malo
               prej ugotavljali, da bi bilo dobro. In glede na njegovo vehemenco pri zagovarjanju
               izboljšanja plačilne discipline. Sam osebno oziroma menimo, da bi bilo mogoče celo
               iti še v striktnejše krajšanje plačilnih rokov s strani državnega proračuna. Mogoče
               bom o tem kaj več povedano tudi v razpravi.</p>
               <p>Hkrati v imenu odbora predlagam, da zbor podpre amandmaje, ki jih predlaga odbor, ker
               menimo, da precej izboljšujejo vsebino zakona. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp114">

               <speaker>PODPREDSEDNIK VALENTIN POHOREC:</speaker>

               <p>Hvala, predsednik odbora. Besedo dajem poslanskim skupinam, da predstavijo stališča
               poslanskih skupin. Najprej poslanska skupina DeSUS, Ivan Kebrič, prosim - ki pa se
               odpoveduje. Poslanska skupina Nove Slovenije, dr. Bajuk - namesto njega ima besedo
               mag. Drobnič. Prosim.</p>
            </sp>
            <sp xml:id="SDZ3-Izredna-25-2002-12-20.sp115">

               <speaker>MAG. JANEZ DROBNIČ:</speaker>

               <p>Spoštovani kolegi in predstavniki vlade! Zakon o izvrševanju proračuna za leti 2003
               in 2004 - pri pregledu tega zakona ugotavljamo, da bi nanj morali dati enake ali
               podobne pripombe oziroma amandmaje, kot smo jih dali na tovrstna zakona in njune
               spremembe za pretekli leti, 2001 in 2002, to je na zahteve, ki se veliki koaliciji
               oziroma njihovim predstavnikom odbora za finance in monetarno politiko zdijo
               nepomembna. V splošni razpravi o vprašanjih, ki ostajajo o neustrezno razrešena v tem
               zakonu, predvsem z vidika spoštovanja pravil finančne jasnosti, preglednosti, po
               novem poslovniku na odboru niti ni bilo mogoče opraviti. In na katera področja se
               nanašajo.V zakonu bi morali predpisati, da vlada državnemu zboru predlaga nekatere
               proračunske izkaze ali poročila, ki bi morala biti, pa niso, sestavni del
               dokumentacije o proračunu in biti tudi sestavni del poročanja o izvrševanju
               proračuna. To je letos ugotoviltudi Mednarodni denarni sklad, ko je prvič preverjal
               fiskalno transparentnost naših javnih financ. Naj samo spomnim na nekatere izmed
               njih: poročilo o neplačanih obveznosti do dobaviteljev, poročilo o prevzetih
               obveznostih in pogojne obveznosti. To slednje, vnovčena pogojna obvezanost je na
               primer znesek garancij bankam za posojila, ki so jih odobrile za neuspelo sanacijo
               Tama. Ker jih ta ni odplačal, jih je državni proračun in ker za to ni imel
               planiranega vira pod nazivom pogojne obveznosti v državnem proračunu preprosto ta
               poraba ni izkazana. Ta izdatek proračuna ni del tega proračunskega primanjkljaja,
               temveč je izkazan kot novo odobreno posojilo Tamu v stečaju. In ker naštetih vrst
               podatkov ne poznamo, med drugim ne moremo izračunati, koliko znaša naš proračunski
               primanjkljaj po metodologiji Evropske unije, ki je drugačna od našo proračunske
               oziroma računovodske metodologije in, kar je najpomembnejše, ne vemo, koliko smo
               porabili, pa še ni plačano in vpliva na naš finančno nedisciplino v našem
               gospodarstvu. Vemo pa, kako je s plačilno disciplino v gospodarstvu in kako strahotna
               je za poslovanje podjetij in njihov propad. Tisti, ki me ne želi poslušati, bi
               prosil, da gre ven, da ne moti. Sicer pa, mirno si lahko zatisne ušesa, zato ker
               nekateri bi pa verjetno radi slišali. In s tem v zvezi opozorilo. Druge države
               kandidatke zadnji dve leti izkazujejo svoj proračunski primanjkljaj ter ga objavljajo
               tudi po evropski metodologiji. Naša vlada, predvidevamo, te podatke zaupa le
               institucijam EU, ne pa nam poslancem. To opozorilo lahko najdemo tudi pod opombami, v
               Ekonomskem ogledalu Umarja. In če so včeraj, 19.12. na javni televiziji pravilno
               poročali s tiskovne konference misije mednarodnega denarnega sklada, potem teh
               podatkov niso mogli dobiti tudi predstavniki IMF, in sicer z obrazložitvijo, da je
               vzrok temu sedanja zaposlenost z zamenjavo vlade Republike Slovenije. To je seveda
               pojasnilo, ki jasno kaže na fiskalno nepreglednost in prilagajanje podatkov. Za
               posredovanje takih podatkov niso potrebni ministri, niti državni sekretarji, temveč
               neodvisni uradniki javnega proračunskega računovodstva.</p>
               <p>Na tej seji državnega zbora bi morali ponoviti tudi amandma na člen, ki pravi, da se
               v obseg zadolžitve proračuna ne šteje poraba, plačana oziroma financirana po zakonu o
               temeljnih razvojnih programih - TRP. Nismo ga dali, ker vlada oziroma njen finančni
               minister pravi, da je bilo tako določeno leta 94 v posebnem zakonu, zakonu o TRP.
               Toda kaj ima ta zakon s sistemsko ureditvijo računovodstva po naši proračunski
               reformileta 99 ali 2000? Nič. Nič zato, če nas je na tovrstno prikrivanje v
               proračunski porabi opozoril mednarodni denarni sklad. Tako nam seveda falcona ni
               potrebno izkazati kot proračunsko porabo. Niti ne vemo, kdaj bo treba. Jaz sem
               dvakrat postavil vprašanjeministru, kandidatu za ministra za obrambo, .../Opozorilni
               znak za konec./... Gospod predsedujoči, če dovolite, da...</p>
            </sp>
            <sp xml:id="SDZ3-Izredna-25-2002-12-20.sp116">

               <speaker>PODPREDSEDNIK VALENTIN POHOREC:</speaker>

               <p>Zaključite misel, pet minut.</p>
            </sp>
            <sp xml:id="SDZ3-Izredna-25-2002-12-20.sp117">

               <speaker>MAG. JANEZ DROBNIČ:</speaker>

               <p>Mislim, da je na razpolago še nekaj časa za poslansko skupino.</p>
            </sp>
            <sp xml:id="SDZ3-Izredna-25-2002-12-20.sp118">

               <speaker>PODPREDSEDNIK VALENTIN POHOREC:</speaker>

               <p>Ni prijav drugih za razpravo.</p>
            </sp>
            <sp xml:id="SDZ3-Izredna-25-2002-12-20.sp119">

               <speaker>MAG. JANEZ DROBNIČ:</speaker>

               <p>Ja potem me pač poslovnik omejuje, da bi vam še ostale stvari razkril.</p>
            </sp>
            <sp xml:id="SDZ3-Izredna-25-2002-12-20.sp120">

               <speaker>PODPREDSEDNIK VALENTIN POHOREC:</speaker>

               <p>Ne poslovnik, ampak prijave k razpravi.</p>
            </sp>
            <sp xml:id="SDZ3-Izredna-25-2002-12-20.sp121">

               <speaker>MAG. JANEZ DROBNIČ:</speaker>

               <p>Torej prekinjam to svoje v imenu poslanske skupine in hvala lepa.</p>
            </sp>
            <sp xml:id="SDZ3-Izredna-25-2002-12-20.sp122">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem mag. Vizjaku za stališče poslanske skupine Socialdemokratske
               stranke. Ni prisoten. In še Ivanu Božiču, stališče SLS.</p>
            </sp>
            <sp xml:id="SDZ3-Izredna-25-2002-12-20.sp123">

               <speaker>IVAN BOŽIČ:</speaker>

               <p>Hvala lepa, gospod podpredsednik. Torej zakon o izvajanju proračuna bo naša poslanska
               skupina podprla, in sicer za obe leti, za leto 2003 in 2004. Zakon je res precej
               obilen, ampak dobili smo tudi materiale, kjer ga je odbor za finance precej spremenil
               in mislim, da je zelo dobro spremenjen, zato bomo tudi te spremembe v poslanski
               skupini podprli, kot tudi, normalno, amandma, ki so ga vse štiri koalicijske stranke
               dale k 7. in 8. členu.</p>
               <p>Nas pravzaprav najbolj veseli sprememba plačilnih rokov v breme državnih in občinskih
               proračunov, ki jih je sprejel odbor za finance. Črtali smo besedico "najmanj", tako
               da je sedaj plačilni rok 60, 30 in 90 dni. In mislim, da če se bo to res zgodilo, je
               to ena od stopenj k večji finančni disciplini v celi državi.</p>
               <p>In drugo, proračunski skladi, o katerih sem govoril pri obeh proračunih za leti 2003
               in 2004, namreč proračunska rezerva se koristi za popotresno obnovo in za plačilo
               škod zaradi suše iz leta 2000 in 2001. Ampak mislim in predlagam, da se ... tem
               uporabi tudi za plačilo, za presežek plačila, ki ga ima planirano ministrstvo za
               gospodarstvo, za azbestozo oziroma za odškodnine bolnikom po zakonu o prepovedi
               proizvodnje, prodaje azbestnih izdelkov. Mislim, da tega, če se bo iz rezerve
               plačalo, nihče v državnem zboru nikoli ne bo kritiziral.</p>
               <p>V zakonu o izvajanju proračuna je tudi jasno napisano kakšna je višina poroštev, ki
               jih lahko dajemo v letih 2003 in 2004, po 90 milijard sit, in pa kljub temu, da smo
               na odboru bili malo nezadovoljni, v VI. poglavju, kjer je znesek primerne porabe na
               prebivalca, ki jih dobijo občine, v letu 2003 85 tisoč 948 tolarjev in v letu 2004 89
               tisoč 902 tolarja. V odboru smo mislili, da je to malo malo, a vendar vlada,
               ministrstvo nas je prepričalo, da je to dovolj.</p>
               <p>Tako kot sem že napovedal, naša poslanska skupina bo zakon o izvajanju proračuna za
               leti 2003 in 2004 podprla. In upam, da ga bo tudi vlada tako izvajala, kot je
               napisan. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp124">

               <speaker>PODPREDSEDNIK VALENTIN POHOREC:</speaker>

               <p>Hvala vam. To so bila stališča poslanskih skupin. Dajem besedo poslankam in
               poslancem. Kdo želi razpravljati, prosim? (Nihče.) Lahko zaključim to razpravo?</p>
               <p>In bi šli na <title>drugo obravnavo</title> predloga zakona o izvrševanju proračuna in v
               tej fazi, na tej točki bi prekinili to točko dnevnega reda, ker bomo najprej sprejeli
               proračun za leto 2003 in nato 2004, zatem pa zakon o izvajanju teh dveh
               proračunov.</p>
               <p>Ker pa čakamo uskladitvene amandmaje za proračun za leto 2004, bomo tudi ta čas
               preskočili, in šli na <title>6. TOČKO DNEVNEGA REDA, PREDLOG PROGRAMA PRODAJE DRŽAVNEGA
                  IN FINANČNEGA STVARNEGA PREMOŽENJA ZA LETI 2003 IN 2004. </title>Predlog programa je
               v obravnavo zboru predložila vlada Republike Slovenije. Besedo dajem predstavnici
               vlade, bo magistri Heleni Kamnar.</p>
            </sp>
            <sp xml:id="SDZ3-Izredna-25-2002-12-20.sp125">

               <speaker>MAG. HELENA KAMNAR:</speaker>

               <p>Predlagam, da uvodne predstavitve tega dokumenta ni, ker mislim, da ni potrebna in ta
               čas posvetimo pravzaprav razpravi o posameznih točkah tega dokumenta. Hvala lepa.
            </p>
            </sp>
            <sp xml:id="SDZ3-Izredna-25-2002-12-20.sp126">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog programa je obravnaval odbor za finance in monetarno politiko kot
               matično delovno telo. Poročevalca ni, zato ocenjujem, da ne želi predstaviti poročila
               odbora.</p>
               <p>Sledi predstavitev stališč poslanskih skupin. Stališče poslanske skupine Nove
               Slovenije bo predstavil dr. Jožef Bernik. Izvolite.</p>
            </sp>
            <sp xml:id="SDZ3-Izredna-25-2002-12-20.sp127">

               <speaker>DR. JOŽEF BERNIK:</speaker>

               <p>Hvala lepa, gospa predsedujoča. Predstavniki vlade, dame in gospodje! O tej stvari je
               bilo itak že veliko govora in ni kaj besed izgubljati, kajti odkar vila Bled ni več
               na listi za prodajo, so se stvari precej poenostavile. Mi bomo ta predlog podprli in
               bomo počakali, da vidimo, kaj drugega bo naslednjič vlada prenesla, da proda. Želeli
               bi, da bi vlada pri vseh prodajah, vključno kapitalskih bila odprta in nam razložila
               stvari iz ozadja. Na žalost tega navadno ne dobimo. Torej, mi bomo podprli ta predlog
               in s tem končam mojo predstavitev.</p>
            </sp>
            <sp xml:id="SDZ3-Izredna-25-2002-12-20.sp128">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Socialdemokratske stranke naj bi predstavil
               mag. Vizjak, ki ga ni. Besedo dajem gospodu Janezu Podobniku za predstavitev. Tudi ne
               želi. Končali smo torej predstavitve stališč poslanskih skupin in prehajamo na
               razpravo poslank in poslancev. Najprej ima besedo gospod Ivan Kebrič. Tudi ne želi.
               Dr. Andrej Bajuk. Tudi ne. Gospod Sašo Peče, izvolite.</p>
            </sp>
            <sp xml:id="SDZ3-Izredna-25-2002-12-20.sp129">

               <speaker>SAŠO PEČE:</speaker>

               <p>Zelo na kratko. Programa prodaje državnega premoženja v Slovenski nacionalni stranki
               ne bomo podprli. Hvala.</p>
            </sp>
            <sp xml:id="SDZ3-Izredna-25-2002-12-20.sp130">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anton Anderlič. Ne želite. Gospod Jožef Jerovšek. Ga ni. Gospod
               Ivan Božič. Gospod Božič, želite besedo? (Ne.) Hvala lepa. Zaključujem torej razpravo
               o predlogu programa.</p>
               <p>Prehajamo na razpravo o vloženih amandmajih, ki jo bomo vodili na podlagi pregleda
               amandmajev z dne 20.12.2002. Prosim za nekaj pozornosti. Danes ste dobili na klop
               pregled amandmajev k predlogu programa prodaje državnega finančnega in stvarnega
               premoženja. Ta trenutek, samo da počakam toliko, da dobite na klop še en predlog
               amandmaja, katerega predlagatelj je Blaž Kavčič. Počakala bom toliko, da amandma
               pride na vaše mize.</p>
               <p>Spoštovani poslanci, spoštovane poslanke, mislim, da je bilo dovolj časa, da preidemo
               na na klop prejeti amandma. Prosim, da se zdaj osredotočimo na pregled amandmajev k
               predlogu programa, ki nosi datum 20.12.2002. In sicer prehajamo na razpravo in
               odločanje o amandmaju k točki 2.4.2.2. - Nova kreditna banka Maribor, d.d..
               Sprašujem, vlagateljice so štiri poslanske skupine. Želi kdo besedo? Nihče.
               Zaključujem razpravo in prehajamo na glasovanje o amandmaju. Glasujemo. Navzočih nas
               je 47, za je glasovalo 39, proti 5.</p>
               <p>(Za je glasovalo 39.) (Proti 5.)</p>
               <p>Ugotavljam, da je amandma sprejet.</p>
               <p>V razpravo dajem amandma k točki 2.4.2.3. - Poštna banka, d.d.. Predlagateljice so
               iste poslanske skupine. Želi kdo razpravljati? (Ne.) Razpravo zaključujem in
               prehajamo na odločanje o tem amandmaju. Glasujemo. Navzočih nas je 47, za je
               glasovalo 41, proti 5.</p>
               <p>(Za je glasovalo 41.) (Proti 5.)</p>
               <p>Ugotavljam, da je amandma sprejet.</p>
               <p>V razpravo dajem pod zaporedno številko tri vloženi amandma k tabeli programa
               odprodaje državnega premoženja 2.3.2.4. Želi kdo razpravljati? (Ne.) Zato prehajamo
               na odločanje. Predlagatelj je odbor. Glasujemo. Navzočih nas je 51, za je glasovalo
               42, proti 6.</p>
               <p>(Za je glasovalo 42.) (Proti 6.)</p>
               <p>Ugotavljam, da je amandma sprejet.</p>
               <p>V razpravo dajem amandma pod štiri, to je amandma za nov zadnji odstavek na koncu
               besedila programa. Želi kdo razpravljati? Ne, zato razpravo zaključujem in prehajamo
               na odločanje. Glasujemo. Navzočih nas je 49, za je glasovalo 42, proti 5.</p>
               <p>(Za je glasovalo 42.) (Proti 5.)</p>
               <p>Ugotavljam, da je amandma sprejet.</p>
               <p>Zdaj prehajamo na razpravo o amandmaju, ki ste ga ravnokar prejeli na klop in
               katerega predlagatelj je poslanec Blaž Kavčič. Želi kdo razpravo? Ne, zato jo
               zaključujem in prehajamo na odločanje o tem amandmaju. Glasujemo. Navzočih nas je 50,
               za je glasovalo 39, proti 7.</p>
               <p>(Za je glasovalo 39.) (Proti 7.)</p>
               <p>Ugotavljam, da je amandma sprejet.</p>
               <p>In še zadnji amandma k naslovu. Želi kdo razpravljati? Ne. Razpravo zaključujem in
               prehajamo na odločanje. Glasujemo. Navzočih nas je 52, za je glasovalo 44, proti
               4.</p>
               <p>(Za je glasovalo 44.) (Proti 4.)</p>
               <p>Ugotavljam, da je amandma sprejet.</p>
               <p>Končali smo glasovanje o amandmajih.</p>
               <p>Prehajamo na odločanje o predlogu odloka o programu prodaje državnega finančnega in
               stvarnega premoženja za leti 2003 in 2004 v celoti. Glasujemo. Navzočih nas je 52, za
               je glasovalo 42, proti 7.</p>
               <p>(Za je glasovalo 42.) (Proti 7.)</p>
               <p>Ugotavljam, da je predlagani odlok sprejet.</p>
               <p>S tem zaključujem to točko dnevnega reda.</p>
               <p>Prehajamo še na zadnjo preostalo <title>2. TOČKO DNEVNEGA REDA </title>, to je
                  <title>OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O ZDRAVNIŠKI
                  SLUŽBI, NUJNI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. V zvezi s
               tem zakonom je odbor za zdravstvo, delo, družino, socialno politiko in invalide
               predlagal državnemu zboru, da predlog zakona ni primeren za nadaljnjo obravnavo.</p>
               <p>Besedo dajem najprej predstavniku vlade. Samo trenutek počakajmo, da se nam
               pridruži.</p>
               <p>Poslanci, mislim, da zdaj lahko nadaljujemo. Na klop dobivamo tudi uskladitveni
               amandma. In v nadaljevanju bomo lahko tudi nemoteno opravili glasovanja o
               uskladitvenih amandmajih.</p>
               <p>Nadaljujemo torej z obravnavo 2. točke dnevnega reda, to je z obravnavo predlog
               zakona o spremembah in dopolnitvah zakona o zdravniški službi, nujni postopek. Besedo
               dajem predstavniku vlade za dopolnilno obrazložitev predloga zakona. Gospod minister,
               lepo vas pozdravljam in vas prosim, če lahko podate dopolnilno obrazložitev predloga
               zakona. Dr. Dušan Keber, minister za zdravje, izvolite.</p>
            </sp>
            <sp xml:id="SDZ3-Izredna-25-2002-12-20.sp131">

               <speaker>DR. DUŠAN KEBER:</speaker>

               <p>Spoštovana gospa predsedujoča,...</p>
            </sp>
            <sp xml:id="SDZ3-Izredna-25-2002-12-20.sp132">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani!</p>
            </sp>
            <sp xml:id="SDZ3-Izredna-25-2002-12-20.sp133">

               <speaker>DR. DUŠAN KEBER:</speaker>

               <p>...gospe poslanke in poslanci!</p>
               <p>Zakon o delovnih razmerjih, sprejet v letošnjem letu, je ponovil določila do sedaj
               veljavnega zakona o tem, da pravica do dnevnega počitka znaša za vsakega državljana v
               tej državi 12 ur. Za razliko od obstoječega zakona pa je dodal tudi izjemo za
               nekatere poklice, za katere se ve, vnaprej se je vedelo v preteklosti in se ve tudi
               danes, da določila o 12-urnem dnevnem počitku ne morejo upoštevati, razen če taki
               poklici ne preidejo v turnusno delo.</p>
               <p>V mislih imamo predvsem in zlasti zdravniški poklic, ki ne samo pri nas ne more
               preiti v turnusno delo, zaradi znanega majhnega števila zdravnikov, ampak tudi nikjer
               v svetu ne poznamo primera, da bi zdravniki delali v turnusu.</p>
               <p>Poznavajoč določila novega zakona, ki bo začel veljati 1. januarja in zavedajoč se
               dejstva, da nelegalno stanje traja že od leta 1992, smo s spremembami zakona o
               zdravniški službi v juniju leta 2000 predlagali zaostritev oziroma zmanjšano možnost
               počitka za zdravnike, ne 12 ur vsak dan, ampak šele po 24 urah neprekinjenega dela.
               Seveda znotraj tega 24-urnega dela 16 ur poteka kot dežurstvo. Dežurstvo vključuje
               tudi tako imenovane neefektivne ure, v katerih zdravnik lahko počiva.</p>
               <p>V tem zakonu smo zato tudi definirali, kaj je pojem dežurstva in vse ostalo, kar vam
               je znano iz procesa sprejemanja tega zakona. Vedeli smo, da je celo 24 ur v zdravstvu
               težko doseči, kljub vsemu je pa na oni strani vselej tudi pravica posameznika do
               počitka. Vprašanje je, koliko časa lahko zdravnik dela neprekinjeno, da ne nastane
               vprašanje možnosti napake v tem času, ko je preutrujen. Naj vas opozorim tudi na
               razprave iz časa stavke, ki so artikulirale zlasti ta aspekt.</p>
               <p>V določilu "24 ur" smo zato dodali nekatere člene o izvedljivosti tega, zlasti
               začetek dela v popoldanskem času, v eni petini primerov. Naj omenim, da so nekateri
               oddelki ali pa kar bolnišnice v celoti to določilo lahko izpeljale. Na primer
               bolnišnica v Novi Gorici v celoti izpolnjuje že dlje ta zakon iz junija letos.</p>
               <p>Proti koncu leta pa se je pokazalo, da kljub našemu aktivnemu delu za zmanjšanje
               števila dežurnih mest in nekaterih drugih organizacijskih predlogov nekateri manjši
               oddelki v državi ne morejo izpeljati tega določila, pa čeprav, kot sem rekel, že
               zaostrujejo pogoje za zdravnike. Pokazalo se je, da bi tem oddelkom najbolje
               ustrezalo obstoječe stanje. Obstoječe stanje pa je, če ga povem preprosto, delo
               dopoldne, dežurstvo popoldan in ponoči in delo drug dan še enkrat, skupno 32 ur.</p>
               <p>Ker 1. januarja nastopi čas, ko je bodisi treba preiti na določila novega zakona, to
               pomeni, da bi zdravniki na takih oddelkih v jutranjem času odhajali domov, ker se
               izteče 24 ur, zato obstaja možnost, da bi na takem oddelku eno delovišče ne delovalo
               - eno delovišče, to je lahko ena ambulanta, to je lahko manj zdravnikov na oddelku,
               če gre za bolnišnico - smo zato predlagali ta člen, spremembo tega člena po nujnem
               postopku, ki uvaja možnost dela do 32 ur. Pri čemer smo smiselno poudarili, da teh 32
               ur nujno pomeni vmesno obdobje dežurstva do 16 ur.</p>
               <p>Pred vami je torej člen, ki omogoča, da bi bila izvedba tudi na manjših oddelkih
               smiselna, pri čemer pa se je treba zavedati, da v prihodnosti bo treba tudi za
               zdravstvene delavce in zdravnike zmanjšati tovrstno obremenitev; da prihodnost gotovo
               ni taka, da bo kot nek atavizem ostalo, da zdravnik dela pa lahko še 72 ur
               neprekinjeno, medtem ko so posebna določila, na primer, za šoferje avtobusov,
               tovornjakov, o povsem drugačnem delovnem času.</p>
               <p>To je torej razlog za ta zakon oziroma spremembo zakona, ki je pred vami. Hvala
               lepa.</p>
            </sp>
            <sp xml:id="SDZ3-Izredna-25-2002-12-20.sp134">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Temu sledi predstavitev stališč poslanskih skupin. Stališče poslanske
               skupine Nove Slovenije bo predstavil mag. Janez Drobnič. Izvolite.</p>
            </sp>
            <sp xml:id="SDZ3-Izredna-25-2002-12-20.sp135">

               <speaker>MAG. JANEZ DROBNIČ:</speaker>

               <p>Ponovno lepo pozdravljeni! Dovolite, da predstavim stališče Nove Slovenije k
               spremembi zakona o zdravniški službi. Dobili smo na hitro, po nujnem postopku predlog
               sprememb, ki niso bile usklajene med socialnimi partnerji, bile so usklajene na silo.
               Razlog pa je bil, da se preprečijo težko popravljive posledice zakona, ki smo ga
               sprejeli že pred pol leta. Torej, ta zakon je bil sprejet po spremembi zakona o
               delovnih razmerjih, tako da se je vedelo že takrat, ko smo sprejemali prejšnji zakon
               in ki ga je vlada predložila v sprejem, da bi lahko predvideli te posledice. Zato je
               precej neodgovorno, da se zdaj en teden pred veljavnostjo zakona o delovnih razmerjih
               pogovarjamo. Vendar ni mogoče tako naprej delati. Ta zakon in posledice sobile
               premalo proučene, kaj bo prineslo. Temu nasprotuje tako sindikat, zbornica in
               združenje zdravnikov. Takšnega predloga zakona in načina sprejemanja v novi Sloveniji
               ne moremo podpreti. In zato predlagamo, da Državni zbor na tej plenarni seji sprejme
               takšen predlog, kot ga je oblikoval matični odbor, torej da se besedilo tega zakona
               sprejme kot neprimerno za nadaljnjo obravnavo, kar pomeni, da vlada s sodelovanjem
               tistih, ki so potrebni pri sodelovanju, torej socialnih partnerjev, pripravi
               besedilo, kibo zagotovilo ustrezno zdravstveno varstvo bolnikom in državljanom
               Republike Slovenije. Toliko čisto na kratko. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp136">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil gospod
               Stanislav Brenčič. Izvolite.</p>
            </sp>
            <sp xml:id="SDZ3-Izredna-25-2002-12-20.sp137">

               <speaker>STANISLAV BRENČIČ:</speaker>

               <p>Hvala za besedo, gospa podpredsednica. V naši poslanski skupini ne moremo mimo
               dejstva, da je vsebina, ki jo je prinesla novela zakona o zdravniški službi, takšna,
               da jo je glede na stanje, ki vlada, predvsem pomanjkanje zdravnikov, v celi vrsti
               zdravstvenih področij nemogoče izvajati oziroma zakon kot takšen se bo kršil, ker
               glede na etiko, ki navsezadnje dominira v poklicu zdravnika, bodo ti zdravniki morali
               v skladu s svojim dosedanjim odnosom do dela opravljatidelo tudi vnaprej in zakon kot
               takšen bodo kršili. Zato je razumeti tudi številne argumente, ki so nastajali na
               strani zainteresiranih institucij, kot je zdravniška zbornica, kot je sindikat Fides,
               kot je zdravniško društvo Slovenije, kot je združenje zdravstvenih zavodov
               Slovenije.</p>
               <p>Argumentom je seveda treba prisluhniti in jih tudi upoštevati. Vendar, glede na
               situacijo, v kakršni smo se znašli, menimo v naši poslanski skupini, da je praktično
               nemogoče v tem trenutku sanirati stanje tako, da bi bilo povsem ustrezno.</p>
               <p>Zavedamo se pa dejstva, da smo s tem, v kolikor zadnje novele, s katero popravljamo
               prejšnjo novelo, ne sprejmemo, realiziramo, ne napravimo posega v zakon o zdravniški
               službi, da smo strahovito izpostavili predvsem predstojnike zdravstvenih zavodov ali
               direktorje, ki so v bistvu zadolženi za zakonitost. Odgovorni so za zakonito
               delovanje in zakonitost kot celoto v svojem kolektivu.</p>
               <p>Dejstvo je, da oni, v kolikor mi te novele ne sprejmemo, praktično z vso svojo
               vednostjo s 1.1. začnejo v bistvu kršiti zakon in oni kot takšni so nemočni, da na to
               vplivajo.</p>
               <p>Zato bomo mi v naši poslanski skupini glasovali proti predlogu sklepa, ki ga je
               matično delovno telo predložilo plenumu v odločanje. Smatramo, da je to največ, kar
               lahko v tem trenutku storimo, da sprejmemo predlog zakona, sicer spremenjen tako, kot
               je predlagatelj postregel z rešitvijo na samem odboru že, ne glede, da tega njegovega
               predloga zakon kot predlog še ne vsebuje, bo pa prav to vključiti na ponovni
               obravnavi na delovnem telesu, to je na našem odboru. Hvala.</p>
            </sp>
            <sp xml:id="SDZ3-Izredna-25-2002-12-20.sp138">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Socialdemokratske stranke Slovenije bo
               predstavil gospod France Cukjati. Izvolite.</p>
            </sp>
            <sp xml:id="SDZ3-Izredna-25-2002-12-20.sp139">

               <speaker>FRANCE CUKJATI:</speaker>

               <p>Hvala za besedo. Spoštovani! Ko smo julija letos sprejemali novelo zakona o
               zdravniški službi, s katero je ministrstvo želelo določiti enoten delovni čas
               zdravnikov po vseh bolnišnicah, vseh oddelkih in vseh zdravstvenih domovih, niso
               zalegla nobena opozorila, da urejanje urnika ne sodi v zakon in je tako uniformiranje
               na državni ravni nepotrebno in celo škodljivo.</p>
               <p>Da ste zavrnili vse pripombe opozicije, nas ni presenetilo, a slepo ste ignorirali
               tudi opozorila vseh slovenskih zdravniških združenj in slišati je bilo celo očitke,
               da gre zdravnikom samo za denar. Zato so le-ti pametno ravnali in utihnili. Ni namreč
               naloga zdravnikov, da rešujejo zavoženo zdravstveno politiko, predvsem če tisti, ki
               so za to politiko odgovorni, zavračajo vsako njihovo pobudo.</p>
               <p>Zdravstvena politika se je zganila šele takrat, ko so direktorji regijskih bolnišnic
               opozorili, da bo z uresničitvijo novele padla storilnost slovenskega zdravstva za
               20%. Iz včerajšnjega dopisa Kliničnega centra pa razberemo, da je Klinični center že
               lani pred spremembo zakona, v soglasju s sindikati, pristopil k postopni spremembi
               delovnega časa in da se je sedaj zapletlo praktično samo zaradi julija sprejete
               novele. Ni prvič v tem mandatu in tem resorju, da že po nekaj mesecih popravljamo
               premalo premišljene zakone. Kar nekako navadili smo se na zaletavost hitrih postopkov
               in neresnost dela zakonodajne veje oblasti. To pa ni dobro.</p>
               <p>Spoštovani poslanci, dokler je predlog samo predlog, nosi za njegove škodljive
               določbe vso moralno odgovornost predlagatelj sam. V trenutku, ko pritisnete na gumbe,
               pa lahko minister dvigne roke in reče - tak zakon so pač sprejeli. V tistem trenutku
               vi, spoštovani poslanci, prevzemate vso odgovornost in vso krivdo za slabe posledice
               takega zakona in take politike. Prepričan sem, da imamo kot zakonodajna oblast ne le
               pravico, ampak tudi dolžnost, da od predlagatelja zahtevamo kakovostnejši pristop k
               reševanju problema, ki ni le posledica pomanjkanja denarja in pomanjkanje zdravnikov,
               ampak predvsem posledica pomanjkanja socialnega dialoga. Pravico in dolžnost imamo
               zahtevati pristop, ki bo reševal in ne porajal novih, še večjih težav.</p>
               <p>Julija sprejeta novela pa je problematična v številnih členih in sedanji predlog, ki
               se dotika le dveh členov, nikakor ne odpravlja vseh škodljivih posledic zakona.
               Primerneje bi bilo, če bi minister predlagal podaljšanje roka, do kdaj so delodajalci
               dolžni organizirati razpored delovnega časa, v skladu z julija sprejeto novelo. A
               tudi to ne bi rešilo zapletov. Ta rok bi namreč morali odložiti za najmanj deset let,
               saj julija sprejeta novela uvaja takšne spremembe, ki po izjavah direktorjev
               bolnišnic zahtevajo drastično povečanje stroškov zaradi zaposlitve novih zdravnikov,
               ki jih pa ni in jih še najmanj deset let ne bo. Zaradi pomanjkanja denarja in kadra
               torej še dolgo ne bomo mogli uresničiti julija sprejete novele, ki jo je zato res
               potrebno temeljito spremeniti. Ne samo v dveh členih.</p>
               <p>A če zavrnemo predlog odbora, bomo nadaljevali le s spremembo dveh členov, in še to
               sedaj, ko bi bilo potrebno istočasno spreminjati tudi druge člene. Ministrstvo bi
               lahko čez praznike pripravilo nov celostni predlog, ki bi bil usklajen tudi z zakonom
               o delovnih razmerjih, z evropsko direktivo o delovnem času in dogovorjen s socialnimi
               partnerji, z zdravniki in direktorji, ne le bolnišnic, ampak tudi zdravstvenih domov.
               Seveda le v primeru, če bomo potrdili ugotovitev odbora, da je sedanji predlog
               neprimerna osnova za nadaljnjo obravnavo.</p>
               <p>S potrditvijo sklepa bi torej ministrstvo dobilo priložnost, da predlaga črtanje
               julija sprejetih določb o delovnem času zdravnikov, tistih določb, ki ne sodijo v
               zakon, ampak v kolektivno pogodbo, interne akte posamezne bolnišnice in v
               individualne pogodbe z zdravniki. Če pa že, sodijo določbe, ki opredeljujejo delovni
               čas dežurne službe in obratovalni čas bolnišnic in ambulant, potem pa to sodi, ne v
               zakon o zdravniški službi, ampak v zakon o zdravstveni dejavnosti. Hvala lepa.</p>
            </sp>
            <sp xml:id="SDZ3-Izredna-25-2002-12-20.sp140">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske nacionalne stranke - gospoda
               Jelinčiča ni. Stališče poslanske skupine Liberalne demokracije Slovenije bo
               predstavila gospa Majda Širca. Izvolite.</p>
            </sp>
            <sp xml:id="SDZ3-Izredna-25-2002-12-20.sp141">

               <speaker>MAJDA ŠIRCA:</speaker>

               <p>Spoštovani! Na odboru, na matičnem odboru je il sprejet predlog, da predlagana
               sprememba ni primerna podlaga za nadaljnjo obravnavo, s tem, da bi veljalo opozoriti
               na pravzaprav razlage te neprimerne podlage. Konec koncev, srečali smo se oziroma
               srečujemo se še ta trenutek z dvema konceptualnima pristopoma k vprašanju urejanja
               tega problema.</p>
               <p>Na eni strani predlogom, na drugi strani tudi podporo temu zakonu, ki ste ga bili
               deležni tudi poslanci s sporočilom predstavnikov javnih zavodov, pa tudi bolnišnic,
               pa tudi s sporočilom vodje kliničnega centra.</p>
               <p>In na drugi strani z drugačnim konceptualnim pristopom, ki so ga posredovali socialni
               partnerji tudi na samem odboru. In se gibljejo v povsem drugo izhodišče, ki je mogoče
               tudi pri samih poslancih bilo nekoliko spregledano in za katerega bi veljalo v bodoče
               oziroma ob kakršnihkoli odločitvah temeljito premisliti.</p>
               <p>Se je zgodila zelo oziroma se bo zgodila neka dualna situacija, ko se bomo v januarju
               srečali z nekim zakonom, ki globalno ureja vprašanja delovnih razmerij, ki bo stopil
               v veljavo. In z drugim zakonom, ki ureja specifična, ampak na neprimeren način
               oziroma za zdravniško službo neprimeren način rešena vprašanja.</p>
               <p>Predlog spremembe poskuša ta vprašanja doreči, nedvomno pa velja ob tem poudariti
               sledeče. Eno izmed temeljnih razhajanj, mislim, da pri razmišljanju, kako urejati
               delovna razmerja na tako specifičnem področju, kot je zdravstvo, je v tem, ali
               tovrstno tematiko, tovrstno problematiko rešujemo v specifičnem, skratka v zakonu, ki
               je vezan na samo dejavnost, ali se lahko rešuje v kolektivni pogodbi, tako kot bi
               želeli socialni partnerji.</p>
               <p>Spomnimo se, v državnem zboru smo se, ko smo sprejemali zakon o delovnih razmerjih,
               že srečevali s to problematiko pri nekem drugem področju, kjer smo dobili jasna
               napotila, da so legalna in legitimna razmerja, v kolikor so specifična, in to tudi
               zakon o delovnih razmerjih narekuje, specifična problematika se rešuje v lastnem
               področnem zakonu.</p>
               <p>Novi zakon o delovnih razmerjih namreč določa, da se specifike urejanja delovnega
               časa in počitkov lahko uredijo tudi z zakonom in ne samo s kolektivnimi pogodbami na
               ravni dejavnosti. In tudi sama ustava določa, da pravice in obveznosti državljanov
               ter drugih oseb lahko določa državni zbor samo z zakonom. Tako smo z zakonom uredili
               tudi specifike delovnih razmerij - apeliram, recimo, na vprašanje umetniških poklicev
               znotraj zakona o uresničevanju izvajanja javnih dobrin na področju kulture ali pa v
               zakonu vzgoje in izobraževanja. Tudi šolniki imate, imamo v zakonu posebej izhodišča
               postavljena, ki so specifična, izven zakona o delovnih razmerjih, in se potem
               sukcesivno rešujejo v kolektivni pogodbi. Kolektivna pogodba je po definiciji
               sporazum, s katerim se predstavniki delavcev in predstavniki delodajalcev dogovorijo
               za nižjo dopustno raven medsebojnih pravic in obveznosti iz delovnega razmerja, in v
               bistvu le dopolnjuje tisto, kar izvaja zakon.</p>
               <p>Kakorkoli že, s pravico zdravnikov do počitka kot neodtujljivo pravico vseh
               zaposlenih, bi glede na nov krovni zakon o delovnih razmerjih prevladala nad ustavno
               pravico državljanov do zdravstvenega varstva, kar pa je v nasprotju s širšim
               družbenim interesom, ki ga mora zagotavljati država z zakonom. Prav v tem smislu
               imamo poslanci pred očmi dolgoročne - ker imamo pred očmi dolgoročne koristi države,
               smo odgovorni za to, da odpravimo to nasprotje temeljnih pravic, tako da uveljavljene
               ene ne bi šle na škodo uveljavljene druge.</p>
               <p>Skratka, pravico državljanov do zdravstvenega varstva iz ustave bomo zagotovili le
               tako, če bo zagotovljena pravica kot neprekinjena, zato jo moramo tudi uravnoteženo
               uveljaviti.</p>
               <p>Če skrajšam, apeliram na to, da se ureditev, ki je tu odprta, dopolni na način, da bo
               zagotovila tudi v detajlih še sedaj odprta vprašanja, ne pa da se zavrže in postavi
               njeno reševanje v povsem drug netemeljni akt.</p>
            </sp>
            <sp xml:id="SDZ3-Izredna-25-2002-12-20.sp142">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Stranke mladih Slovenije bo predstavil gospod
               Igor Štemberger. Izvolite.</p>
            </sp>
            <sp xml:id="SDZ3-Izredna-25-2002-12-20.sp143">

               <speaker>IGOR ŠTEMBERGER:</speaker>

               <p>Hvala za besedo. Kot izgleda, se vladi pri tem zakonu zelo mudi, zato tudi nujni
               postopek tik pred koncem leta.</p>
               <p>V začetku januarja bo začel veljati zakon o delovnih razmerjih, ki delavcem
               zapoveduje največje število delovnih ur in število ur počitka. Delovni čas zdravnikov
               mora biti prilagojen njihovi dejavnosti in dejstvu, da je zdravnikov odločno premalo.
               Rešitve morajo biti takšne, da bo omogočeno normalno delo v vseh zdravstvenih
               ustanovah, da bo organizirana neprekinjena medicinska pomoč in predvsem tako, da ne
               bodo oškodovani bolniki. Vendar smo prejšnje spremembe zakona sprejemali meseca
               julija. Vlada je imela tudi šest mesecev časa, da spremembe, ki jih zdaj predlaga,
               uskladi s sindikati zdravniških delavcev,in zdravnikov, zdravniško zbornico in
               ostalimi. Vendar tega ni storila. Zakaj ne, je najbrž treba vprašati ministra.</p>
               <p>Vsa omenjena združenja so poslala dopise, da so predloge sprememb dobile prepozno in
               da so se morali o njih opredeljevati zadnji trenutek. Odgovorna vlada, vlada, ki bi
               mislila na dobrobit zdravnikov in s tem posredno tudi bolnikov, prav gotovo ne bi
               ravnala tako. Poskus doseganja sporazumnih odločitev je koristen za vse in je odraz
               demokratičnosti, ne pa samovolje ministra, ki misli, da s takimi "ad hoc" rešitvami
               preprečuje katastrofo. Ne. S takimi rešitvami se samo povečuje razkorak med ministrom
               na eni strani in vsemi zaposlenimi v zdravstvu na drugi strani. Predlogov, ki ne bodo
               plod konstruktivnega dialoga v Stranki mladih Slovenije ne bomo podprli.</p>
            </sp>
            <sp xml:id="SDZ3-Izredna-25-2002-12-20.sp144">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Končali smo predstavitev stališč poslanskih skupin in prehajamo na
               odločanje o naslednjem predlogu sklepa. Obrazložitev glasu? Samo trenutek, da
               preberem predlog sklepa, o katerem bomo odločali... Proceduralni predlog pred
               odločanjem? Da bi želeli odmor? Izvolite, gospa Širca.</p>
            </sp>
            <sp xml:id="SDZ3-Izredna-25-2002-12-20.sp145">

               <speaker>MAJDA ŠIRCA:</speaker>

               <p>Hvala lepa. Glede na to, da bi se veljalo pred odločanjem še uskladiti glede
               predloga, bi prosila za 10 minut odmora. Hvala.</p>
            </sp>
            <sp xml:id="SDZ3-Izredna-25-2002-12-20.sp146">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Preden preidemo na odločanje, v imenu poslanskega kluba LDS 10 minut
               odmora. Z odločanjem in seveda z obrazložitvami glasov... Gospod Cukjati, ste želeli
               obrazložiti glas? Nadaljevali bomo ob 15.17 uri. Hvala lepa.</p>
               <p>(Seja je bila prekinjena ob 15.08 uri in se je nadaljevala ob 15.26 uri.)</p>
            </sp>
            <sp xml:id="SDZ3-Izredna-25-2002-12-20.sp147">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke, spoštovani poslanci, lepo prosim, da se nam pridružite v
               dvorani, ker bomo prešli na odločanje o naslednjem - lepo prosim za mir v dvorani, da
               tisti, ki bi vendarle želeli slišati, o čem bomo odločali, to slišijo.</p>
               <p>Prešli bomo na odločanje o naslednjem predlogu sklepa: Predlog zakona o spremembah in
               dopolnitvah zakona o zdravniški službi, nujni postopek, ni primeren za nadaljnjo
               obravnavo.</p>
               <p>Sprašujem predstavnike stranke, ki je želela pavzo pred odločanjem - gospod Anderlič,
               izvolite.</p>
            </sp>
            <sp xml:id="SDZ3-Izredna-25-2002-12-20.sp148">

               <speaker>ANTON ANDERLIČ:</speaker>

               <p>V poslanski skupini in pa predvsem v koaliciji smo se posvetovali in ugotovili, da
               problemi, povezani z uresničevanjem zakona, ki je bil sprejet julija meseca, z
               začetkom veljavnosti 1.1.2003, obstajajo in da je potrebno razmisliti o tem, kako, na
               kakšen način vzpostaviti pogoje, da bo ta služba lahko funkcionirala. Zato seveda je
               potrebno ta predlog sklepa odbora zavrniti in pripraviti ustrezno rešitev, ki bo v
               korist tako zaposlenih kot tudi bolnikov. Hvala.</p>
            </sp>
            <sp xml:id="SDZ3-Izredna-25-2002-12-20.sp149">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Prehajamo torej na odločanje. Obrazložiti je želel je svoj glas gospod
               Cukjati, izvolite.</p>
            </sp>
            <sp xml:id="SDZ3-Izredna-25-2002-12-20.sp150">

               <speaker>FRANCE CUKJATI:</speaker>

               <p>Hvala za besedo. No, vsekakor upam, da se zavedate, da gre tukaj samo za komaj omembe
               vredno korekturo dolžine dežurnega časa, časa opravljanja dežurstva za zdravnike.
               Zakon o delovnih razmerjih in vsi predpisi pa veljajo za vse zdravstvene delavce in
               dežurajo trikrat več tudi sestre, po številu, in za njih to nič ne rešuje. Dežurajo
               tudi drugi profili, drugi kadri, zaradi tega ta novela v ničemer ne spreminja oziroma
               ne rešuje problema, pred katerim je zdravstvo.</p>
               <p>Drugič, omenil bi samo en primer, namreč, poglejte. Primer Eurotransplanta. Namreč so
               dejavnosti, kot je ta dejavnost, ki je povezana z evropsko dejavnostjo - Slovenci smo
               člani projekta Eurotransplant, to se pravi, da po celi Evropi se zbirajo organi in v
               trenutku potrebe se implantirajo, se opravi transplantacija. V Sloveniji na primer
               imamo samo dva strokovnjaka za transplantacijo jeter in ta dva strokovnjaka delata
               povsod drugje in ne čakata na trenutek, ko bo treba izvajati to dejavnost. In lahko
               bosta opravila dežurno službo in seveda na koncu dežurne službe bo prišel klic z
               Dunaja, tukaj so jetra, imate pacienta, opravite transplantacijo.</p>
               <p>To so specifičnosti, gospodje, v tem slovenskem prostoru in še zdaleč se ne bo rešil
               problem s to novelo. To novelo je treba resnično temeljito predelati, šele potem bomo
               lahko rekli - ohranili smo in ne porušili Eurotransplant program ali druge
               zdravstvene programe v Sloveniji. .../Opozorilni znak za konec./... Zaradi tega bom
               glasoval za predlog odbora.</p>
            </sp>
            <sp xml:id="SDZ3-Izredna-25-2002-12-20.sp151">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Prehajamo torej na glasovanje o predlogu sklepa, kot je bil predstavljen.
               Glasujemo. Navzočih nas je 56, za je glasovalo 17, proti 39.</p>
               <p>(Za glasovalo je 17.) (Proti 39.)</p>
               <p>Ugotavljam, da zbor predlaganega sklepa ni sprejel.</p>
               <p>Zato bomo to točko dnevnega reda prekinili. In prosim predsednika matičnega delovnega
               telesa... samo dovolite, da preberem do konca, ker poslovnik pa predvideva takšne
               vrste obnašanja ob nesprejemu sklepa. In sicer matično delovno telo se naj bi sestalo
               za pripravo dopolnjenega predloga zakona.</p>
               <p>Minister Keber, izvolite. Proceduralni predlog ima gospod minister, želel bi v zvezi
               s proceduro nekaj predlagati. Dvignil je roko pred vami. Če dovolite, dam besedo prej
               njemu, potem vam, gospod Drobnič. Gospod minister, izvolite.</p>
            </sp>
            <sp xml:id="SDZ3-Izredna-25-2002-12-20.sp152">

               <speaker>DR. DUŠAN KEBER:</speaker>

               <p>Bom kratek. V skladu s 74. členom poslovnika državnega zbora predlagam, da se
               razprava in odločanje preloži na naslednjo sejo državnega zbora.</p>
            </sp>
            <sp xml:id="SDZ3-Izredna-25-2002-12-20.sp153">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovani gospod minister, o tem predlogu bo odločal državni zbor,
               vendarle predlagan je bil nujni postopek, kar seveda v bistvu predvideva tri
               obravnave na isti seji državnega zbora. O predlogu predstavnika vlade, dajem besedo
               predstavnikom poslanskih skupin. Želi se kdo opredeliti do tega predloga?(Nihče.)
               Zato prehajamo na odločanje. Glasujemo. Navzočih nas je 56, za je glasovalo 51, proti
               5.</p>
               <p>(Za je glasovalo 51.) (Proti 5.)</p>
               <p>Ugotavljam, da je predlog sprejet. Zato je bo ta točka preložena na eno izmed
               naslednjih sej.</p>
               <p>Mi pa prehajamo na nedokončane točke dnevnega reda, ker smo čakali na uskladitvene
               amandmaje.</p>
               <p>Najprej bomo nadaljevali s prekinjeno <title>3. TOČKO DNEVNEGA REDA - OBRAVNAVO IN
                  GLASOVANJEM O AMANDMAJU ODOBRA ZA USKLADITEV SPREMEMB DRŽAVNEGA PRORAČUNA ZA LETO
                  2003. </title>
               </p>
               <p>Na klopeh imamo uskladitveni amandma, katerega predlagatelj je odbor za finance.
               Sprašujem predsednika odbora, ali želi besedo? (Ne želi.) Tudi mnenje vlade je
               podano. Želi predstavnica vlade besedo? (Tudi ne.) Besedo dajem predstavnikom
               poslanskih skupin, če želijo. (Ne želijo.) Zaključujem razpravo.</p>
               <p>Prehajamo na odločanje o amandmaju za uskladitev sprememb državnega proračuna.
               Glasujemo. Navzočih nas je 52, za je glasovalo 39, proti 9.</p>
               <p>(Za je glasovalo 39.) (Proti 9.)</p>
               <p>Ugotavljam, da je uskladitveni amandma sprejet.</p>
               <p>Tako lahko preidemo na odločanje o spremembah proračuna Republike Slovenije za leto
               2003 v celoti. Obrazložitev glasu - prekinjam glasovanje - gospod Podobnik,
               izvolite.</p>
            </sp>
            <sp xml:id="SDZ3-Izredna-25-2002-12-20.sp154">

               <speaker>JANEZ PODOBNIK:</speaker>

               <p>Hvala lepa za besedo. Glasoval bom za ta proračun, vendar z velikim cmokom v grlu.
               Pričakujem, da se bo v okviru postopka našel način, da bo leto 2003 tudi normalno
               leto za delovanje državnega sveta.</p>
               <p>Prepričan sem, da način, s katerim je večina v državnem zboru državnemu svetu
               zmanjšala sredstva za delovanje, ni bil dober. Upam in pričakujem, da državni svet ne
               bo odreagiral na način, kot bi lahko. Pričakujem, da se bo torej našel način, da bo
               lahko državni svet normalno funkcioniral.</p>
               <p>Kot rečeno, bom pa proračun podprl in upam, da na podoben način ne bomo sprejemali
               amandmajev v prihodnjih odločitvah v državnem zboru. Hvala.</p>
            </sp>
            <sp xml:id="SDZ3-Izredna-25-2002-12-20.sp155">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
               <p>Prehajamo torej na glasovanje... Obrazložitev glasu, gospod Diaci.</p>
            </sp>
            <sp xml:id="SDZ3-Izredna-25-2002-12-20.sp156">

               <speaker>MARKO DIACI:</speaker>

               <p>Hvala za besedo. Glasoval bom proti proračunu, brez cmoka v grlu. Upam, da bomo s
               postavke generalštaba Slovenske vojske nakup streliva, kupili temu primerno strelivo,
               ki ga očitno tako zelo potrebujemo. Hvala.</p>
            </sp>
            <sp xml:id="SDZ3-Izredna-25-2002-12-20.sp157">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo obrazložiti svoj glas? (Ne.) Zato lahko zdaj glasujemo.</p>
               <p>Glasujemo. Navzočih nas je 55, za je glasovalo 41, proti 13.</p>
               <p>(Za je glasovalo 41.) (Proti 13.)</p>
               <p>Ugotavljam, da so spremembe proračuna Republike Slovenije za leto 2003 sprejete.</p>
               <p>S tem zaključujem to točko dnevnega reda.</p>
               <p>Pred zaključkom te točke še na podlagi osmega odstavka 163. člena poslovnika
               predlagam zboru, da sprejme naslednji predlog sklepa: Državni zbor pooblašča
               predsednika odbora za finance in monetarno politiko gospoda Cirila Pucka ter poslanca
               Ferija Horvata in poslanca Petra Leviča, da v sodelovanju z ministrstvom za finance
               ter zakonodajno-pravno službo zbora na podlagi sprejetih odločitev zbora pripravijo
               končno besedilo državnega proračuna za leto 2004. Želi kdo besedo? Ker ne, prehajamo
               na odločanje o predlaganem sklepu. Glasujemo. Navzočih nas je 56, za je glasovalo 44,
               proti 5.</p>
               <p>(Za je glasovalo 44.) (Proti 5.)</p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na prekinjeno <title>4. TOČKO DNEVNEGA REDA </title>, in sicer nadaljujemo sejo
               zbora z obravnavo in glasovanjem o amandmaju odbora za uskladitev predloga državnega
               proračuna za leto 2004. Na mizi imate tudi mnenje vlade. Sprašujem predsednika
               odbora, če želi besedo? (Ne.) Predstavnica vlade? (Tudi ne.) Želijo besedo
               predstavniki poslanskih skupin? (Ne.) Zato razpravo zaključujem in prehajamo na
               odločanje o amandmaju za uskladitev predloga državnega proračuna. Glasujemo. Navzočih
               nas je 54, za je glasovalo 41, proti 6.</p>
               <p>(Za je glasovalo 41.) (Proti 6.)</p>
               <p>Ugotavljam, da je uskladitveni amandma sprejet.</p>
               <p>Lahko preidemo na odločanje o predlogu proračuna Republike Slovenije za leto 2004 v
               celoti. Glasujemo! Navzočih nas je 53, za je glasovalo 42, proti 10.</p>
               <p>(Za je glasovalo 42.) (Proti 10.)</p>
               <p>Ugotavljam, da je proračun Republike Slovenije za leto 2004 sprejet.</p>
               <p>Dovolite, da ponovno predlagam predlog sklepa, da državni zbor pooblašča predsednika
               odbora za finance in monetarno politiko gospoda Cirila Pucka, poslanca gospoda Ferija
               Horvata in poslanca gospoda Petra Leviča, da v sodelovanju z ministrstvom za finance
               ter zakonodajno-pravno službo na podlagisprejetih odločitev zbora pripravijo končno
               besedilo državnega proračuna za leto 2004. Želi kdo besedo? (Ne.) Zato bomo o tem
               sklepu glasovali. Glasujemo. Navzočih nas je 53, za je glasovalo 44, proti 5.</p>
               <p>(Za je glasovalo 44.) (Proti 5.)</p>
               <p>Ugotavljam, da je predlog sklepa sprejet. S tem zaključujem to točko dnevnega
               reda.</p>
               <p>Prehajamo na <title>5. TOČKO DNEVNEGA REDA - RAZPRAVA O POSAMEZNIH AMANDMAJIH IN ČLENIH
                  DOPOLNJENEGA PREDLOGA ZAKONA O IZVRŠEVANJU PRORAČUNA REPUBLIKE SLOVENIJE ZA LETI
                  2003 IN 2004. </title>Na klopi imamo dva amandmaja, in sicer amandma k 7. členu in k
               8. členu. Predlagatelj obeh so štiri poslanske skupine pozicije. Najprej dajem v
               razpravo 7. člen in amandma štirih poslanskih skupin k temu členu. Želi kdo
               razpravljati? (Ne.) Zato razpravo zaključujem in prehajamo na odločanje o amandmaju.
               Glasujemo. Navzočih nas je 53, za je glasovalo 40, proti 7.</p>
               <p>(Za je glasovalo 40.) (Proti 7.)</p>
               <p>Ugotavljam, da je amandma k 7. členu sprejet.</p>
               <p>V razpravo dajem še amandma k 8. členu in 8. člen v celoti. Želi kdo razpravljati?
               (Ne.) Razpravo zaključujem in prehajamo na odločanje. Glasujemo. Navzočih nas je 49,
               za je glasovalo 38, proti 5.</p>
               <p>(Za je glasovalo 38.) (Proti 5.)</p>
               <p>Ugotavljam, da je amandma k 8. členu sprejet.</p>
               <p>Prehajamo na <title>tretjo obravnavo.</title> Ugotavljam, da je zbor v drugi obravnavi
               sprejel amandmaje k 7. in 8. členu. Sprašujem kvalificirane predlagatelje, ali
               nameravajo k tem členom vložiti amandmaje? (Ne.) O predlogu zakona v celoti je možna
               predstavitev stališč poslanskih skupin in poslancev ter vlade kot predlagateljice
               zakona. Bi želel kdo besedo? (Ne.) Zato zaključujem razpravo in prehajamo na
               odločanje o zakonu v celoti. Glasujemo! Navzočih nas je 54. Za je glasovalo 40, proti
               9.</p>
               <p>(Za je glasovalo 40.) (Proti 9.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Dovolite, da pred zaključkom današnje seje opravim še ugotovitev o prenehanju mandata
               poslankama državnega zbora Republike Slovenije. Gospa Danica Simšič in dr. Lucija Čok
               sta dne 20.12.2002 obvestili zbor, da odstopata s funkcije poslanke. Odstopni izjavi
               Danice Simšič in dr. Lucije Čok ste prejeli danes na klop, zato jima z današnjim dnem
               na podlagi drugega odstavka 9. člena zakona o poslancih preneha mandat poslanca. O
               tem bom takoj obvestila republiško volilno komisijo injo bomo zaprosili, da zboru
               sporoči, katera kandidata bosta v skladu s 17. členom zakona o volitvah v državni
               zbor postala poslanca za preostanek mandatne dobe, namesto poslank, ki jima je
               prenehal mandat. Na podlagi obvestila republiške volilne komisije bo mandatno-volilna
               komisija državnega zbora pripravila poročilo in predlagala potrditev mandatov ter o
               svojih ugotovitvah poročala na zboru.</p>
               <p>Dovolite, da se v imenu nas vseh spoštovanima kolegicama najlepše zahvalim in jima
               želim obema uspešno delo na novih dolžnostih.</p>
               <p>S tem zaključujem 25. izredno sejo državnega zbora Republike Slovenije.</p>
               <p>Spoštovane poslanke in poslanci, dovolite, da predam besedo predsedniku državnega
               zbora gospodu Borutu Pahorju. Izvolite.</p>
            </sp>
            <sp xml:id="SDZ3-Izredna-25-2002-12-20.sp158">

               <speaker>PREDSEDNIK BORUT PAHOR:</speaker>

               <p>Spoštovana gospa podpredsednica, kolegice in kolegi! Najbrž večina izmed vas ni
               opazila, da smo že konec meseca in da je Ljubljana krasno predbožično in
               prednovoletno okrašena. To ni čudno, ker smo bili večji del časa tukaj.</p>
               <p>Jaz bi se kot prvi med enakimi rad zahvalil vsem, najprej poslankam in poslancem
               potem pa tudi vsem zaposlenim v državnem zboru, vsem, ki so nam pomagali pri
               sprejemanju kopice odločitev, tudi najpomembnejše, imenovanja nove vlade ta mesec, za
               potrpežljivost in strpnost. Brez tega mislim, da ta uspeh ne bi bil mogoč.</p>
               <p>Seveda ga ocenjujemo različno, tako kot imamo različne politične poglede, ampak
               navkljub temu se mi zdi, da smo se ta mesec, ki je bil zelo zahteven, obnašali kot
               kolektiv.</p>
               <p>Dovolite mi, da vas tudi v tej luči zato povabim tukaj v preddverje na kozarec, da
               nazdravimo uspehom, ki so za nami, in si izrečemo dobre želje za prihodnje leto.
               Srečamo se tudi v nedeljo, ko bomo inavgurirali novega predsednika, in v ponedeljek,
               ko bomo imeli slavnostno sejo, na kateri bo spregovoril poslanski kolega,
               podpredsednik dr. Brejc.</p>
               <p>Do takrat vas lepo pozdravljam. Zdaj pa tudi vse zaposlene v hiši vabim, da se nam
               pridružijo tukaj v preddverju in da vsem, ki so sodelovali z nami, tudi predstavnikom
               vlade, nevladnih organizacij, vseh institucij zaželimo vse dobro v novem letu, njim
               in tistim, ki jih imajo radi. Prosim. .../Aplavz./...</p>
               <p>(Seja se je končala 20. decembra 2002 ob 15.47 uri.)</p>
            </sp>
         </div>
      </body>
   </text>
</TEI>
