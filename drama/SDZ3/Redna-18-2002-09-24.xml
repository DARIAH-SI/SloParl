<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-18-2002-09-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9760CD62281C8106C1256C41002C0F2F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=9760CD62281C8106C1256C41002C0F2F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-18-2002-09-24.DZ" n="18">
               <name>Redna</name>
               <date when="2002-09-24"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-18-2002-09-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 18. seje</stage>
            <stage type="date">(24. september 2002)</stage>
            <stage type="chairman">Sejo je vodila Irma Pavlinič Krebs, podpredsednica državnega zbora.</stage>
            <stage type="time">Seja se je pričela ob 10.01 uri. </stage>


            <sp xml:id="SDZ3-Redna-18-2002-09-24.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke in poslanci, gospe in gospodje! Pričenjam nadaljevanje 18. seje
               državnega zbora Republike Slovenije.</p>
               <p>Obveščena sem, da so zadržani in se današnje seje ne morejo udeležiti naslednje
               poslanke in poslanci: Jelko Kacin, Roman Jakič, Dorijan Maršič, Rudolf Moge od 17.00
               ure dalje, Ciril Pucko od 16.00 ure dalje, Stana Stopar, Jaša Zlobec Lukič, Bogomir
               Zamernik, Vili Trofenik, Silva Črnugelj, Bogdan Barovič, Janko Veber, Jožef Bernik,
               Vojko Čeligoj, Andrej Fabjan, Alojz Peterle, Leopold Kremžar, Dušan Vučko, Sašo Peče
               od 15.00 ure dalje, Roberto Battelli od 16.00 ure dalje, Matjaž Švagan in Franc
               Čebulj.</p>
               <p>Na današnjo sejo smo povabili tudi predstavnike vlade Republike Slovenije; gospoda
               ministra med nami prav lepo pozdravljam.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O OPRAVLJANJU
                  ZDRAVSTVENIH POKLICEV V REPUBLIKI SLOVENIJI ZA DRŽAVLJANE DRUGIH DRŽAV ČLANIC
                  EVROPSKE UNIJE, NUJNI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije.</p>
               <p>V zvezi s tem zakonom odbor za zdravstvo, delo, družino, socialno politiko in
               invalide predlaga državnemu zboru, da odloči, da predlog zakona ni primeren za
               nadaljnjo obravnavo. V skladu s poslovnikom se o predlogu matičnega delovnega telesa
               ne razpravlja, lahko pa poda dopolnilno obrazložitevpredlagatelj, v tem primeru vlada
               Republike Slovenije, in slišali bomo tudi stališča poslanskih skupin.</p>
               <p>Na podlagi tretjega odstavka 134. člena poslovnika dajem najprej besedo predstavniku
               vlade kot predlagateljice zakona, da poda dopolnilno obrazložitev k predlogu
               matičnega delovnega telesa. Minister za zdravje dr. Dušan Keber, imate na voljo pet
               minut, da podaste dopolnilno obrazložitev. Izvolite.</p>
            </sp>
            <sp xml:id="SDZ3-Redna-18-2002-09-24.sp2">

               <speaker>DR. DUŠAN KEBER:</speaker>

               <p>Hvala lepa. Dobro jutro, spoštovane poslanke in poslanci! Na kratko želimo
               predstaviti mnenje, s katerim želimo predlagati državnemu zboru, da nadaljuje
               postopek v zvezi z zakonom, ki je pred vami.</p>
               <p>Razlogi za nadaljevanje postopka kljub mnenju matičnega odbora so naslednji:</p>
               <p>Ta zakon v vsakem primeru pomeni področje, ki je v našem okolju posebno občutljivo
               za vsako določilo v zvezi z našim jezikom in kjer je lažje nasprotovati, kot pa
               iskati ustrezne rešitve. V skoraj leto dni trajajočem postopku so zlasti eksperti,
               manj področno ministrstvo, ki je tu nastopalo zgolj kot nosilec oziroma tisti, ki je
               moral izvesti določilo o uporabi slovenskega jezika zaradi dejstva, ker je uporaba
               slovenskega jezika v zdravstveni zakonodaji, drugače od številnih drugih poklicev,
               zapisana podrobno.</p>
               <p>Kot veste, je prišlo v zvezi s tem zakonom do zelo utemeljene, včasih tudi kritične
               in polemične razprave. Na koncu je pri predlogu zakona, kot je objavljen v
               skupščinskem gradivu, prišlo tudi do zelo utemeljenih pripomb zakonodajne službe tega
               državnega zbora.</p>
               <p>Zato je skupina poslancev, tudi v sodelovanju s samim predlagateljem zakona,
               pripravila pomembne spremembe različice, ki je še vedno pred vami; amandmaji so
               tokrat tudi vloženi v tem državnem zboru.</p>
               <p>In želim povedati, da je naš vtis, da smo dosegli sprejemljivo rešitev, ki pokriva
               tako potrebo, da bo slovenski državljan, slovenski pacient govoril s svojim
               zdravstvenim delavcem in se sporazumeval tudi v drugih oblikah, ne samo govoril,
               ampak celotno sporazumevanje v slovenskem jeziku. Da se bo to dogajalo tudi
               državljanom na področju italijanske in madžarske manjšine v njihovem jeziku. In da
               omogočamo tudi možnost, da se tuji državljan, kadar sporoča svoje zdravstvene
               probleme in ima pri tem na voljo zgolj znanje svojega jezika, da se mu po možnosti
               omogoči sporazumevanje v njegovem jeziku.</p>
               <p>Temeljno vprašanje je seveda bilo raven zaščite, raven zaščite jezika, raven znanja,
               ki ga mora tujec, ki bo iskal zaposlitev pri nas, pokazati. In zato bi vas opozoril
               oziroma prebral amandma k 3. členu, ker je ključni. Ta amandma pravi, da
               sporazumevanje med tujim zdravstvenim delavcem in uporabnikom zdravstvene storitve
               poteka v slovenskem jeziku, na območju italijanske ali madžarske narodne skupine pa
               tudi v italijanskem in madžarskem jeziku. Da delodajalec v svojih aktih določi
               stopnjo znanja jezika iz prejšnjega odstavka in da vlada pripravi standarde o stopnji
               potrebnega znanja slovenskega jezika za orientacijska delovna mesta.</p>
               <p>S tem smo se na eni strani izognili za Evropsko unijo najbolj sporni določbi o
               diplomi, o stopnji znanja, načinu preverjanja in lokacij preverjanja znanja, ampak
               smo pa določili dosti jasno opredelitve oziroma način, kako bo lahko delodajalec
               predpisoval stopnje znanja jezika, pa kljub vsemu s tem ne omejeval pretoka delovne
               sile, kar je bila pripomba Evrope.</p>
               <p>Ostali členi so bolj ali manj tehnične narave in mi za to primanjkuje časa. Dovolite
               pa, da rečem še to. Vlada, ministrstvo za zdravje, bo spremenilo tudi tri druge
               zakone, s čimer bo izenačilo položaj slovenskih zdravstvenih delavcev s položajem teh
               delavcev, ki bi morda prišli k nam iztujine. V mislih imam zakon o lekarniški
               dejavnosti, o zdravstveni dejavnosti in o zdravniški službi, ki jih bomo predložili
               vladi najkasneje do konca tega leta. Vsekakor bodo te spremembe tudi za slovenske
               zdravstvene delavce enake in bodo veljale z dnemvključitve v Evropsko unijo. Hvala
               lepa.</p>
            </sp>
            <sp xml:id="SDZ3-Redna-18-2002-09-24.sp3">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod minister. Do predloga matičnega delovnega telesa se bodo zdaj
               opredelile poslanske skupine. Stališča bodo predstavili predstavniki poslanskih
               skupin po vrstnem redu prijav. Ta je tudi na mizi pred vami, tako da se lahko
               razpravljalci pripravijo. Vsaka poslanska skupina ima na voljo 5 minut. Prva bo
               predstavila mnenje poslanske skupine Združene liste socialnih demokratov gospa Danica
               Simšič. Izvolite.</p>
            </sp>
            <sp xml:id="SDZ3-Redna-18-2002-09-24.sp4">

               <speaker>DANICA SIMŠIČ:</speaker>

               <p>Hvala za besedo, gospa podpredsednica. Spoštovane kolegice in kolegi, spoštovani
               gospod minister in drugi navzoči! Predlog zakona, ki ga pravkar obravnavamo in ki ga
               je v parlamentarno proceduro konec maja letošnjega leta vložila vlada, pripravilo pa
               ministrstvo za zdravje, je resda kratek. Ima samo šest členov in njegova objava v
               Poročevalcu oziroma kasneje v Uradnem listu ne potrebuje niti polovičke strani. Pa
               vendar gre za zakon, ki je dodobra razburkal slovensko javnost, tako politično kot
               tudi strokovno. Saj opredeljuje oziroma obravnava pomen slovenskega jezika pri
               izvajanju zdravstvene dejavnosti v naši državi, sedaj kot samostojni in kasneje kot
               polnopravni članici Evropske unije. Na občutljivost tega harmonizacijskega zakona so
               že junija opozorili tako zdravniška zbornica kot tudi nekatera druga združenja
               zaposlenih v zdravstveni dejavnosti.</p>
               <p>Izrazito ostro pa je bilo stališče delovne skupine za področje jezikovnega
               načrtovanja in jezikovne politike pri našem parlamentarnem odboru za kulturo,
               šolstvo, mladino, znanost in šport, ki je v svoje mnenje med drugim zapisala,
               navajam: "Predlog zakona zavračamo zaradi spodkopavanja statusa slovenskega jezika
               kot državnega in uradnega jezika v zdravstveni dejavnosti. Utemeljitev olajšav glede
               znanja slovenskega jezika za tuje zdravstvene delavce pomeni diskriminacijo
               zdravstvenega osebja, obenem pa tudi kršitev slovenske ustave in zakonodaje s tega
               področja. Da bi zakonodajalec zagotovil slovenskemu jeziku status, kakršnega imajo
               drugi suvereni jeziki, bi moral pri odločitvah vseskozi upoštevati specifičnost
               države Slovenije, kjer se v dobrem desetletju samostojnosti šele oblikuje zavest in
               vzpostavlja izročilo, kakršnega države oziroma narodi z drugačno zgodovinsko usodo že
               imajo."</p>
               <p>Tako je torej junija menila delovna skupina, ki je opozorila še na izjemno zahtevno
               in občutljivo komunikacijo med zdravnikom oziroma zdravstvenim osebjem na eni strani
               in bolnikom ter njegovimi svojci na drugi strani. Če ta komunikacija ni dobra,
               praviloma ne more priti do uspešnega zdravljenja, še opozarja skupina in dodaja, da
               je sporazumevanje na tem področju resnično izjemno občutljivo in je takoj za
               sporazumevanjem med starši in otroki.</p>
               <p>V poslanski skupini Združene liste socialnih demokratov smo ta opozorila ter mnenje
               sekretariata za zakonodajo in pa tudi mnenja urada Republike Slovenije za slovenski
               jezik vzeli resno in po številnih posvetovanjih ter usklajevanjih sooblikovali
               predloge amandmajev, ki zakon v bistvenih točkah dograjujejo in tako postavljajo po
               našem mnenju v sprejemljive okvire.</p>
               <p>Gre predvsem za dopolnitve, ki decidirano navajajo, da sporazumevanje med tujim, tu
               so seveda mišljeni državljani držav članic Evropske unije, zdravstvenim delavcem in
               uporabnikom zdravstvenih storitev, torej gre tudi za razširitev pojma, ne več samo
               bolnik, ampak uporabnik zdravstvenih storitev, poteka v slovenskem jeziku, na območju
               narodnosti pa seveda v italijanskem ali madžarskem jeziku.</p>
               <p>In kar je še pomembno, da mora delodajalec na osnovi standardov, po stopnji
               potrebnega znanja slovenskega jezika, za orientacijska delovna mesta, ki jih pripravi
               vlada, določiti tako stopnjo znanja kot tudi način preverjanja tega znanja. In glede
               na navedeno v poslanski skupini Združene liste socialnih demokratov ne bomo podprli
               stališča matičnega delovnega telesa, da zakon ni primeren za nadaljnjo obravnavo.</p>
               <p>Bomo pa v nadaljevanju parlamentarne procedure podprli amandmaje tako k 1., 2., 3.
               in 4. ter 5. členu in seveda tudi amandma za nov 4.a člen, katerih sopodpisniki smo.
               Menimo, da bo zakon v tako dopolnjeni obliki sprejemljiv. Kot rečeno, spoštovane
               kolegice in kolegi, v poslanski skupini Združene liste socialnih demokratov predloga
               matičnega delovnega telesa ne bomo podprli. Hvala lepa.</p>
            </sp>
            <sp xml:id="SDZ3-Redna-18-2002-09-24.sp5">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Socialdemokratske stranke bo predstavil
               gospod France Cukjati. Izvolite.</p>
            </sp>
            <sp xml:id="SDZ3-Redna-18-2002-09-24.sp6">

               <speaker>FRANCE CUKJATI:</speaker>

               <p>Hvala za besedo. Spoštovani! Gotovo moramo glede tega tudi upoštevati zahteve
               Evropske unije in olajšati pretok delovne sile. Vendar, slovenščina je za nas izredno
               pomembna, saj nas je komaj 2 milijona, niti ne. Zagotovo je treba vzeti v obzir, kako
               so drugi narodi zaščitili v takih primerih svoj jezik.</p>
               <p>Samo za primer bom prebral iz Aertzegesetz, avstrijskega zakona o zdravnikih glede
               vprašanja jezika. In sicer, tam piše, da med splošne pogoje za delovanje zdravniške
               službe na področju Avstrije, za tiste zdravnike, ki prihajajo iz drugih držav
               Evropske unije, se zahteva med ostalim tudi »ausreichende Kennten der deutsche
               Sprache«. Dobesedeni prevod pomeni zadostno. Ampak to ni v našem pomenu z dvojko.
               »Ausreichend« v tem smislu in v nadaljnjem besedilu bi morali prevesti z »izdatnim
               znanjem«, z »bogatim znanjem« nemškega jezika. In seveda, tudi Avstrijci ne morejo
               predpisati spričeval in načina dokazovanja, izpitov za nemščino, to so prepustili
               zbornici, ki seveda med ostalim nadzira sposobnost jemanja anamneze, sposobnost
               komuniciranja s pacientom, kajti to je izredno pomembno in v tem smislu so zapisali
               samo »izdatno«, to se pravi »ausreichende Kennten der deutschen Sprache«. Pa vendar,
               nemščina ni tako ogrožena, saj jo govori 100 milijonov Evropejcev.</p>
               <p>Dileme, ki so tu nastale, pri tem zakonu, seveda tudi druge dileme, v prvotnem
               smislu, v besedilu, ki je v Poročevalcu, celo razveljavlja za Evropejce, ki prihajajo
               iz drugih dežel Evropske unije, tudi nekatere določbe iz zakonov, po nepotrebnem
               razveljavlja, jih oprošča dolžnosti in obveznosti, ki jih zakon nalaga našim
               zdravstvenim delavcem po nepotrebnem in še nekaj spodrsljajev je bilo v
               prvotnembesedilu. Seveda, te spodrsljaje je med počitnicami ministrstvo očitno
               ugotovilo in je predlagalo k vsem členom amandmaje, praktično k svojemu besedilu nov
               zakon. Ker pa po novem poslovniku vlada kot predlagateljica zakona ne more predlagati
               amandmajev, je na odboru naša stranka predlagala, da se to besedilo umakne in da
               vlada novo besedilo, ki ga ima, takoj vloži, in se potem začnemo pogovarjati o novem
               zakonu, ki je pripravljen; pripravljeni so namreč vsi novi členi oziroma vsi členi s
               spremembami.</p>
               <p>Pri tem je morda pohvalno to, da je ministrstvo vendarle prisluhnilo upravičenim
               zahtevam tudi zdravniških organizacij. Čeprav je bila pri sprejemanju zakona o
               zdravniški službi, kot je predlagala zbornica, tudi zasnovana sprememba člena o
               zagotavljanju znanja slovenskega jezika, pa je to bilo zavrženo, vendarle je sedaj
               opaziti bolj kvaliteten pristop do tega vprašanja. Vendar, kot menimo, je bolj
               enostavno, da kratko malo to besedilo vlada zamenja z novim predlogom, ki ga ima
               pripravljenega. Hvala lepa.</p>
            </sp>
            <sp xml:id="SDZ3-Redna-18-2002-09-24.sp7">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Mnenje poslanske skupine Demokratične stranke upokojencev Slovenije bo
               predstavil gospod Ivan Kebrič. Izvolite.</p>
            </sp>
            <sp xml:id="SDZ3-Redna-18-2002-09-24.sp8">

               <speaker>IVAN KEBRIČ:</speaker>

               <p>Hvala za besedo. Spoštovane kolegice in kolegi! V naši poslanski skupini menimo, da
               je potrebno, in ne samo potrebno, temveč tudi za Slovenijo koristno, da ta zakon
               sprejmemo. Zato ne soglašamo s sklepom matičnega delovnega telesa, da se naj o tem
               zakonu ne razpravlja.</p>
               <p>Tako menimo zato, da ko bo Slovenija v Evropski uniji, želimo ne samo, da bomo nekaj
               tja dajali, ampak tudi, da bomo od Unije nekaj dobivali. Ko se zavzemamo za
               enakopravnost v Uniji, je bistven prosti pretok ne samo materiala in kapitala, pač pa
               tudi kadrov, se pravi ljudi, delovne sile.</p>
               <p>V naši poslanski skupini posebej poudarjamo, da je nujno, da zaščitimo s tem zakonom
               pravico v Sloveniji govoriti slovensko. Vsak ima to pravico in na določenih delovnih
               mestih mu mora biti to tudi dolžnost. Zato se zavzemamo, da ta zakon sprejmemo,
               vendar ne v taki obliki, kot je tu predlagan, pač pa z določenimi dopolnili, ki smo
               jih sooblikovali, da zaščitimo slovenski jezik v naši državi.</p>
               <p>Menimo celo to, da bi morali v zakonu zagotoviti določeno stopnjo znanja slovenskega
               jezika za zdravnike in zobozdravnike ter osebje, ki služi in prihaja v neposreden
               stik z uporabniki zdravstvenega varstva oziroma zdravstvenih storitev, uslug.</p>
               <p>Menimo, da je nujno, da je to sporazumevanje takšno, da ne bo dvoumnosti, da ne bo
               nesporazumov, da ne bo ob pomanjkljivem znanju slovenskega jezika ogroženo zdravje na
               račun nesporazuma.</p>
               <p>Zato se zavzemamo, da mora biti urejena z zakonom določena stopnja znanja
               slovenščine, pri čemer vemo, da ni za vsak poklic, delovno mesto in opravila, ki se
               tam opravljajo, enaka nujnost znanja slovenskega jezika, ampak imamo za to tri
               stopnje.</p>
               <p>Menimo, da nekdo, ki dela na primer v laboratoriju ali na nekih drugih preiskavah in
               nima neposrednega stika z uporabnikom zdravstvene usluge ali po domače rečeno z
               bolnikom, da tam ni nujna taka stopnja znanja slovenskega jezika, kot je potrebna za
               tistega, ki ima neposreden osebni kontakt in ki mu v pogovoru s pacientom in
               zdravnikom oziroma tem osebjem nujno služi za to, da ne bo nesporazumov.</p>
               <p>Mi bomo podprli ne samo ta zakon kot tak, predvsem zaradi dopolnil, ki so
               oblikovana, in tudi ta člen, to je 3. člen, ki zagotavlja znanje in sporazumevanje v
               slovenščini na taki stopnji, da ne bo nesporazumov. Hvala za vašo pozornost.</p>
            </sp>
            <sp xml:id="SDZ3-Redna-18-2002-09-24.sp9">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Mnenje poslanske skupine Slovenske nacionalne stranke bo predstavil
               gospod Zmago Jelinčič Plemeniti. Izvolite.</p>
            </sp>
            <sp xml:id="SDZ3-Redna-18-2002-09-24.sp10">

               <speaker>ZMAGO JELINČIČ PLEMENITI:</speaker>

               <p>Prav lep dober dan vsem skupaj!</p>
               <p>Predlog zakona o opravljanju zdravstvenih poklicev v Republiki Sloveniji za
               državljane drugih držav članic Evropske unije je pravzaprav pisan na kožo ravno tem
               zdravstvenim delavcem, ki prihajajo iz Evropske unije in nikakor ni pisan za
               slovenske državljane in državljanke.</p>
               <p>Vsak bolnik, vsak pacient ima pravico, ne samo pravico, celo mora imeti omogočeno,
               da se zdravstveni delavec z njim pogovori odkrito, odprto, jasno in razumljivo. Brez
               dobrega poznavanja in znanja slovenskega jezika to zagotovo ni mogoče.</p>
               <p>Že pri kemijskemu poimenovanju določenih substanc lahko pride do fatalnih, to se
               pravi do smrtnih posledic, ko kdo zamenja sulfit in sulfat. To se navezuje na to, da
               nekateri govorijo, da v laboratorijih ni potrebno znati slovenskega jezika. V
               Sloveniji prav gotovo. In povsod je treba znati slovenski jezik, še toliko bolj pa v
               kontaktih s pacienti,kar je zelo pomembno.</p>
               <p>Zavedati se moramo, da celo v državah, ki so že v Evropski uniji, so močne polemike
               o tem, ali morajo zdravstveni delavci govoriti jezik, kamor pridejo na službovanje,
               ali ne. Angleški časopis Daily Express, ki je svetovni največji časopis - imel je
               tako naslovnico, da ne bi odpiral znotraj – na dveh straneh tega velikega formata
               govori o sestrah, medicinskih sestrah, ki prihajajo v Anglijo in ne znajo angleškega
               jezika oziroma ne znajo dobro angleškega jezika. Zaradi tega je bilo tudi nekaj
               smrtnih slučajev. Kdo je kriv? Zagotovo v tem primeru lahko krivdo obesimo
               zakonodajalcu, tako kot jo obešajo zakonodajalcu na hrbet tudi Angleži. In zato pri
               nas nisem zasledil, da bi katerikoli časopis, katerikoli mediji tako na široko
               zapisali o zadevi, ki je zelo pomembna in zelo smiselna. Zato sodim, da moramo to
               narediti tukaj v državnem zboru. Zato je potrebno zakon vrniti ministrstvu za
               zdravje, naj ga predela in naj v okviru tistih dveh členov, predvsem 2. in 3. člena,
               delno tudi 4., popravi te zadeve tako, da bodo tisti, ki bodo prišli na službovanje v
               zdravstvene ustanove v Republiko Slovenijo, govorili in poznali slovenski jezik.
               Osebni kontakt s pacientom je izredno pomembna zadeva in sodi v terapevtski sklop.
               Brez osebnega kontakta, brez dobrega osebnega kontakta tudi ni dobrih rezultatov pri
               zdravljenju patoloških stanj. Mislim, da so te zadeve preveč pomembne, da bi jih
               lahko prepuščali birokratom, ki bi se radi priliznili Evropski uniji tudi na ta
               način, da bi lahko recimo neki Portugalec v portugalščini spraševal o ginekoloških
               težavah eno mamco s Kozjanskega. To pač ne gre. In mislim, to tudi ne sme iti.</p>
               <p>Zato bo Slovenska nacionalna stranka glasovala proti sprejemu tega zakona. Smo pa za
               to, da se zakon popravi, uredi v tem segmentu in se ponovno vrne v proceduro.</p>
               <p>Ravno tako tudi sodimo, da vstopanje tujih zdravstvenih delavcev v Republiko
               Slovenijo in njihovo vstopanje v zdravniško zbornico ne more biti tako
               poenostavljeno, kajti v tem primeru so deprivilegirani oziroma zapostavljeni oziroma
               imajo neenakomerne zahteve slovenski zdravniki oziroma imajo zdravstvene ustanove do
               slovenskih zdravnikov pretirane zahteve. Tukaj gre za hudo neenakoopravnost, ki je ne
               smemo dovoliti. Gospodje, ki nas hočejo stlačiti v Evropsko unijo, stalno govore o
               tem, da je potrebno biti enakopraven, da se je treba boriti za enakopravnost. In
               zakaj potem ne bi tudi .../opozorilni znak za konec./... slovenski zdravniki imeli
               enakopravnosti? Hvala lepa. Še enkrat, zakona ne bomo podprli. Hvala.</p>
            </sp>
            <sp xml:id="SDZ3-Redna-18-2002-09-24.sp11">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Stranke mladih Slovenije bo predstavil gospod
               Igor Štemberger. Izvolite.</p>
            </sp>
            <sp xml:id="SDZ3-Redna-18-2002-09-24.sp12">

               <speaker>IGOR ŠTEMBERGER:</speaker>

               <p>Hvala za besedo. V Stranki mladih Slovenije ocenjujemo predlog zakona o opravljanju
               zdravstvenih poklicev v Republiki Sloveniji za državljane drugih držav članic
               Evropske unije kot nedopusten poseg v smeri zmanjševanja kakovosti zdravstvene
               dejavnosti v Republiki Sloveniji in spodkopavanje statusa slovenskega jezika.</p>
               <p>Zdravstveni delavec, ki opravlja svoje delo v neposrednem stiku z bolniki, mora
               obvladati slovenski jezik, na dvojezičnih območjih pa tudi jezik narodnosti, svoje
               znanje jezika pa mora dokazati s spričevalom oziroma potrdilom izobraževalnega
               zavoda. Na ta način se bolniku omogoča, da se z zdravniškim osebjem lahko sporazumeva
               v slovenščini, kar je za kvalitetno opravljanje zdravstvene dejavnosti ključnega
               pomena. V Stranki mladih Slovenije na širokem področju prilagajanja slovenske
               zakonodaje evropski podpiramo napore, da to obsežno nalogo opravimo pravočasno in
               celovito, vendar pa ne moremo sprejeti takih sprememb, ki pomenijo nedopustno
               znižanje kvalitete zdravstvenih storitev našim državljanom le zato, da bomo uslišali
               interese Evropske unijeo prostem pretoku delovne sile. V določbah, ki zagotavljajo
               temeljito znanje slovenščine, ne vidimo omejevanja pretoka delovne sile, saj ima
               le-ta, če ji je to v interesu, vso možnost potrebna znanja tudi pridobiti. Uporaba
               ohlapnejših določb o potrebnem znanju slovenskega jezika lahko v praksi pomeni velike
               diagnostične napake zdravnikov in v najhujših primerih tudi smrtne žrtve, kot
               posledico pomanjkljive komunikacije, in zato jim v Stranki mladih Slovenije odločno
               nasprotujemo.</p>
               <p>Ne nazadnje močno dvomimo, da bi slovenski zdravniki lahko nastopili službo v
               Avstriji, Nemčiji ali katerikoli drugi članici Evropske unije, ne da bi obvladali
               tamkajšnji jezik.</p>
               <p>Če k predlogu zakona ne bodo sprejeta dopolnila, ki bodo jasno določala, da mora
               zdravstveno osebje temeljito obvladati znanje slovenskega jezika, predloga zakona v
               poslanski skupini Stranke mladih Slovenije ne bomo podprli.</p>
            </sp>
            <sp xml:id="SDZ3-Redna-18-2002-09-24.sp13">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske ljudske stranke bo predstavil gospod
               Stanislav Brenčič. Izvolite.</p>
            </sp>
            <sp xml:id="SDZ3-Redna-18-2002-09-24.sp14">

               <speaker>STANISLAV BRENČIČ:</speaker>

               <p>Hvala lepa za besedo, gospa podpredsednica. Najprej želim reči pa ne zato, ker sem
               bil osebno jaz kot poslanec proti poslovniku, na neko nelogičnost v poslovniku. V
               današnji prvi vsebinski točki, ki jo delamo po novem poslovniku, ima v tem primeru
               pravico, da dodatno obrazloži, predlagatelj, imamo pravico poslanske skupine, nima pa
               te možnosti matično delovno telo, ki je predmetnost sklepa najavilo na plenarno
               odločanje, niti ni priloženo poročilo matičnega odbora kot sestavni del gradiva.
               Mislim, da je to nelogično, ampak tako pač je.</p>
               <p>Zdaj pa, kaj želimo kot poslanska skupina reči. Prvič to, da je to prva resna
               preizkušnja ali prva dejanska potrditev, kako bo še dominantna slovenščina kot naš
               materin jezik v skupni druščini evropskih narodov v bodoče, v Evropski uniji.</p>
               <p>In tokrat smo na stopnici na področju, ki je izredno občutljivo. Kaj je hujšega za
               bolnega, betežnega človeka, pa če je še star povrhu, da ne more v lastnem jeziku
               svojih upov, svojih pričakovanj podati osebi, kot je zdravnik, v katerem vidi neko
               rešilno bilko. To je prvi resen preizkus, kaj bomo mi s svojo slovenščino v Evropski
               uniji.</p>
               <p>Zato je povsem razumljiv odnos zakonodajno-pravne službe, ki je do predloga zakona
               utemeljila argumente, ki jih ni bilo mogoče spodbijati, nikakor ne, predvsem v
               ustavni presoji vsebine zakona, v odnosu členov do ustave. In v tem kontekstu je
               treba razumeti tudi sklep, ki ga je sprejelo matično delovno telo.</p>
               <p>V gradivu, ki je bilo predmetno, tisto minuto na seji, je bilo to, kar je bilo.
               Edini resen argument za vsebino zakona v poročilu ali mnenju zakonodajno-pravne
               službe. Nobenih, kljub temu, da je 14 dni časa praktično minilo od sklica do dne
               obravnave, nobenih bistvenih vsebinskih predlogov ni bilo, po katerih bi lahko
               matično delovno telo normalno, v skladu s poslovnikom, pripravilo zakon.</p>
               <p>En sam amandma je bil od kolega Cukjatija. In v takem kontekstu je edino, kar je
               bilo v tem smislu mogoče napraviti, uporabiti 128. člen poslovnika kot temeljno
               poslanstvo poslovnika za delo poslancev v takih primerih, če hočemo doseči to, da se
               bodo predlogi zakona vlagali v proceduro takšni, kot jih pričakujemo.</p>
               <p>Da bo ta hiša, ta državni zbor imel neko lastno moralno in drugačno poslanstvo. To,
               kar mi danes delamo, je daleč od namena poslovnika. Ne želim komentirati tega, da 14
               dni po sprejemu tega sklepa danes prihaja minister z nekimi rešitvami, katerih ne
               poznamo. V takem kontekstu je edino smiselno in dobra popotnica poslovniku, da
               sprejmemo sklep matičnega delovnega telesa. In da se zavrne ta zakon. V tem
               kontekstu, kar želi ministrstvo in kar mora predlagatelj, v tem primeru vlada, v
               skladu s tem, kar je že danes govoril minister in kar je nekje v nekih amandmajih, ki
               jih ne poznamo, da predlagatelj brez posmehovanja želim to povedati, jaz teh
               amandmajev, o katerih je danes minister govoril, ne poznam. Naša poslanska skupina
               tega ne pozna. In to je potrebno vgraditi v nadomestni tekst, ki se bo obravnaval
               oktobra. Tako kot so pričakovana pravila igre v poslovniku. In pravgotovo, da bomo
               poslanska skupina Slovenske ljudske stranke podprli tako vsebino v novem predlogu.
               Danes bomo pa podprli, tako kot tudi veleva, ako želimo dobro pot poslovniku, sklep,
               ki ga je sprejelo matično delovno telo.</p>
               <p>Še nekaj: malo nazaj je gospod minister povedal, »kar ni v zakonu zapisano, se lahko
               v praksi izvaja tako ali tako«. To, kar je bilo v tem zakonu zapisano in se je potem
               želelo, da to z levo roko damo kar na predstojnike zavodov, bi se res po domače
               izvajalo. Hvala lepa.</p>
            </sp>
            <sp xml:id="SDZ3-Redna-18-2002-09-24.sp15">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Liberalne demokracije Slovenije bo predstavila
               gospa Majda Širca. Izvolite.</p>
            </sp>
            <sp xml:id="SDZ3-Redna-18-2002-09-24.sp16">

               <speaker>MAJDA ŠIRCA:</speaker>

               <p>Hvala lepa. Naj tudi jaz poudarim, da predlog zakona govori predvsem o tem, kaj
               morajo izpolnjevati zdravstveni delavci, torej tisti, ki opravljajo zdravstveno
               dejavnost, pa tudi njihovi sodelavci, če hočejo delati v Sloveniji. Razlog, da imamo
               pred seboj ta zakon, je evropski sporazum o pridružitvi in posledično seveda tudi
               dejstvo, da bi ob vstopu v zvezoevropskih držav obstoječa slovenska zakonodaja
               otežila prosti pretok oseb in storitev. Naj poudarim, da bo zakon začel veljati z
               dnem vstopa v Evropsko unijo. Poudarjam pa zato, ker je marsikdo to določilo zakona
               spregledal in zaradi tega tudi prehitro sklepal v napačni smeri. Do takrat pač mora
               Slovenija enotno urediti nediskriminatoren dostop do opravljanja poklicev in šele, ko
               bo začel veljati ta zakon, bodo ugasnila tista določila v drugih zakonih, mislim da
               treh s področja zdravstva, ki govorijo o pogojih po preverjanju znanja slovenskega
               jezika, licencah in tako naprej.</p>
               <p>Po evropski zakonodaji države članice ne smejo zahtevati znanja jezika za
               opravljanja večine, ne pa vseh poklicev. Določene izjeme od pravila se določajo od
               primera do primera. Tako se na primer v pedagoških poklicih znanje nacionalnega
               jezika lahko zahteva striktno, se pravi zavezujoče, v primeru zdravstvenih delavcev
               pa ne. Lahko pa se, in to je zelo pomembno, veže zahteva znanja nacionalnega jezika
               na specifično delovno mesto oziroma tudi na določene pogoje.</p>
               <p>Naj vas spomnim, da recimo zakon o medijih določa, da odgovorni urednik medija mora
               imeti potrdilo o znanju slovenskega jezika, če ni državljan Republike Slovenije.</p>
               <p>Izjeme, o katerih govorim, pa lahko zahteva delodajalec, oziroma ne samo te, ampak
               splošno, ki se vežejo na določeno delovno mesto v okviru sistemizacije. In prav v tem
               smislu je potrebno dopolniti vladni predlog, torej tisti, o katerem bomo danes
               glasovali. To se pravi, še posebej 3. člen, ki se v predlogu zakona omeji zgolj na
               sporazumevanje zdravstvenih delavcev z bolniki v slovenskem jeziku, ne določa pa
               možnosti, ki bi delodajalca zavezala k izvajanju tega sporazumevanja.</p>
               <p>Liberalna demokracija, pa tudi druge koalicijske stranke podpirajo torej tiste
               poglobitve tega najbolj spornega člena, ki bodo nadgradile obveznost uporabe
               slovenskega jezika oziroma sporazumevanje med uporabnikom in zdravstvenim osebjem v
               širšem smislu, se pravi ne samo med zdravnikom in pacientom, ampak tudi znotraj
               lekarniških poklicev, znotraj dela medicinskih bratov in sester in tako naprej.</p>
               <p>Ti predlogi so bili dani in o teh predlogih in dopolnitvah smo v koaliciji izčrpno
               govorili in so vsem znani.</p>
               <p>Predlagani zakon bo zagotovo bolj popoln, če bodo delodajalci, ki naj bi v svojih
               aktih, kot prinašajo dopolnitve, sami določili stopnjo znanja jezika in način
               preverjanja tega znanja, če bo nad vsem tem bedela vlada. Zato je smiselno, da se 3.
               člen dopolni v takem smislu, da naj bi vlada pripravila predloge in podlage, to se
               pravi standarde ki bi bile delodajalcu v oporo oziroma neke vrste zaveza pri pripravi
               svojih internih aktov. Na ta način bi bili potrošniki - govorim na način, če bi vzela
               v obzir tudi predlagane dopolnitve in amandmaje - na ta način bi bili potrošniki
               zaščiteni pred morebitnim nerazumevanjem zdravstvenega osebja iz tujine. Tujci bodo
               morali, vsi, tudi vrhunski, nepogrešljivi specialisti, najprej znati slovenski jezik,
               koliko in kje bo znanje preverjal in kdo bo znanje preverjal, pa naj bi določil
               delodajalec po navodilih, ki jih bo dajala vlada.</p>
               <p>Evropska unija pri... <stage>(Opozorilni pisk.)</stage></p>
            </sp>
            <sp xml:id="SDZ3-Redna-18-2002-09-24.sp17">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospa Širca za predstavitev mnenja.</p>
            </sp>
            <sp xml:id="SDZ3-Redna-18-2002-09-24.sp18">

               <speaker>MAJDA ŠIRCA:</speaker>

               <p>Bi samo dopolnila, da bo predlog zakona LDS podprla.</p>
            </sp>
            <sp xml:id="SDZ3-Redna-18-2002-09-24.sp19">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Nove Slovenije bo predstavila gospa Marija Ana
               Tisovic. Izvolite.</p>
            </sp>
            <sp xml:id="SDZ3-Redna-18-2002-09-24.sp20">

               <speaker>MARIJA ANA TISOVIC:</speaker>

               <p>Hvala lepa za besedo, gospa podpredsednica. Pozdravljeni vsi prisotni! Kot vidimo
               zakonodajno proceduro, je ministrstvo za zdravje vložilo predlog zakona o opravljanju
               zdravstvenih poklicev v Republiki Sloveniji za državljane drugih članov Evropske
               skupnosti.</p>
               <p>Zakon naj bi obravnavali po nujnem postopku, ker gre za zakon, ki upošteva zahteve
               EU na področju opravljanja zdravstvenih poklicev.</p>
               <p>K zakonskemu predlogu, ki ga je pripravila vlada, je že zakonodajno-pravna služba
               državnega zbora imela vrsto tehtnih pripomb. Med drugim tudi to, da zakon ni v skladu
               z določbami v ustavi in s pravnim redom Republike Slovenije.</p>
               <p>Za našo poslansko skupino sta predvsem sporna 3. in 4. člen predloga zakona. 3. člen
               govori o sporazumevanju bolnika z zdravstvenim osebjem. To je zelo občutljivo
               področje, tudi za vsakega izmed nas. Dialog med bolnikom in zdravnikom je zaupen in
               bistvenega pomena za postavljanje pravilne diagnoze in zdravljenja. Prav tako je
               dialog med zdravnikom in sorodniki včasih nujno potreben. Tudi za druge zdravstvene
               poklice je potrebno dobro razumevanje med seboj. Zaradi nerazumevanja ali napačnega
               razumevanja lahko pride doslabših rezultatov pri zdravljenju, kar pa je še hujše, do
               tragičnih zmot.</p>
               <p>Naši zdravniki morajo sedaj izkazovati znanje slovenščine z ustreznim spričevalom.
               Zdravniki, ki pa delajo na področju, kjer je italijanska in madžarska manjšina, pa
               morajo obvladati tudi jezik manjšine. Tu že lahko govorimo o diskriminaciji naših
               zdravstvenih delavcev. Prav tako se diskriminacija pojavlja pri pridobivanju licence
               in članstvu v zdravniški zbornici.</p>
               <p>Kritične pripombe smo dobili na matični odbor tudi iz zdravniške zbornice Slovenije,
               komisije državnega zbora Republike Slovenije za družbene dejavnosti in mnenje delovne
               skupine za področje jezikovnega načrtovanja in jezikovne politike, ki deluje v okviru
               odbora za kulturo, šolstvo, mladino, znanost in šport.</p>
               <p>Predstavniki vlade in gospod minister so želeli v matičnem odboru zakon dopolnjevati
               in popravljati v taki obliki, da bi to delo prevzel matični odbor. Praktično bi moral
               odbor oblikovati nov zakon. Ker bi morali sprejeti več vsebinskih sprememb, je odbor
               odločal o tem, ali je predlog tega zakona sploh primeren za nadaljnjo obravnavo.</p>
               <p>Predstavnika naše poslanske skupine Nove Slovenije sta glasovala, da zakon v tej
               obliki ni primeren za nadaljnjo obravnavo. Naša poslanska skupina Nove Slovenije bo
               podprla mnenje matičnega odbora, med drugim tudi zato, ker v poslanski skupini Nove
               Slovenije odločno nasprotujemo popuščanju Evropski uniji, kar se tiče slovenskega
               jezika. Še posebno, če Evropska unija eksplicitno ne zahteva tega od nas.</p>
               <p>Sprašujemo se, kako je vlada sploh lahko tako nepripravljen zakon dala v proceduro.
               Še posebej pa zato, ker ima vlada možnost že do naslednje seje zakon ponovno napisati
               in ga vložiti v proceduro. Hvala lepa.</p>
            </sp>
            <sp xml:id="SDZ3-Redna-18-2002-09-24.sp21">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. S tem je končana predstavitev stališč poslanskih skupin. Proceduralni
               predlog. Razlago poslovnika želite? Izvolite, gospod.</p>
            </sp>
            <sp xml:id="SDZ3-Redna-18-2002-09-24.sp22">

               <speaker>STANISLAV BRENČIČ:</speaker>

               <p>Hvala lepa za besedo, gospa podpredsednica.</p>
               <p>Želim predlagati, da komisija za poslovnik prouči 134. člen poslovnika, po katerega
               tretjem odstavku bi morala danes teči razprava. Razprava danes teče povsem o nečem
               drugem kot o namenu, o katerem govori prav za to točko tretji odstavek 134.
               člena.</p>
               <p>O vsem drugem govorimo, v smislu drugega odstavku 125. člena, kot da je splošna
               razprava, ne govorimo pa, tako kot pravi poslovnik: do predloga matičnega delovnega
               telesa se opredeljujejo razpravljavci.</p>
               <p>Mislim, da je današnja razprava povsem čista kršitev poslovnika. Hvala lepa.</p>
            </sp>
            <sp xml:id="SDZ3-Redna-18-2002-09-24.sp23">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Vaš predlog, da boste naslovili to vprašanje in razlago na poslovniško
               komisijo, je vaša pravica. Dovolite, da v tem trenutku pojasnim. To točko dnevnega
               reda obravnavamo, po moji oceni, popolnoma v skladu z določili poslovnika, in sicer
               134. člena. Mislim, da so se tudi predstavniki poslanskih skupin opredeljevali do
               predloga matičnega delovnega telesa in torej so sporočili poslankam in poslancem, ali
               ga bodo podprli ali ga ne bodo.</p>
               <p>Ampak opredelili so se tudi do stališča matičnega delovnega telesa. O predlogu
               matičnega delovnega telesa bo zbor odločal v skladu s časovnim potekom seje, v sklopu
               glasovanj danes ob 17.35 uri in bo imel dve možnosti: da potrdi predlog matičnega
               delovnega telesa - v tem primeru bo zakonodajni postopek končan. Če ne bo potrdil
               predloga matičnega delovnega telesa, bo predsednik državnega zbora takoj poslal
               predlog matičnemu delovnemu telesu ponovno v obravnavo.</p>
               <p>Tako govori poslovnik državnega zbora in tudi točko smo korektno opravili,
               glasovanje pa, kot sem že povedala, zvečer v sklopu glasovanj ob 17.35 uri in
               prekinjam to točko dnevnega reda. Predstavniku vlade najlepša hvala za
               sodelovanje.</p>
               <p>Mi pa prehajamo na <title>4. TOČKO DNEVNEGA REDA,</title> to je na <title>PRVO OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O
               ORGANIZACIJI IN FINANCIRANJU VZGOJE IN IZOBRAŽEVANJA.</title>
               </p>
               <p>Predlog zakona je v obravnavo zboru predložila Vlada Republike Slovenije. V zvezi s
               tem zakonom je skupina desetih poslancev s prvopodpisanim Miranom Potrčem zahtevala,
               da državni zbor opravi splošno razpravo.</p>
               <p>Kot so vam predstavniki poslanskih skupin verjetno pojasnili, v tem delu se bomo
               srečali s predstavitvami mnenj, stališč poslanskih skupin, s predstavitvami poslank
               in poslancev v okviru razprave poslancev v nadaljevanju in seveda to je tisti čas,
               kjer bomo seveda morali biti pozorni na čas, ki ga imajo na voljo poslanske skupine
               in so ga tudi vodje priglasili kot potrebnega in zadostnega za razpravo poslank in
               poslancev posamezne poslanske skupine. Tu nam bodo iz služb državnega zbora pomagali
               čas, ki ste ga prijavili, ocenjevati in tudi sporočiti, ko bo posamezna poslanska
               skupina čas porabila. V čas poslanske skupine, ki ga imate tudi na klopi, se všteva:
               predstavitev stališča poslanske skupine, razprava posamezne poslanke in poslanca
               poslanske skupine in tudi morebitna replika. Tako da,upam, da bomo to točko lahko
               korektno izpeljali.</p>
               <p>Najprej seveda dajem besedo predstavnici vlade za dopolnilno obrazložitev predloga
               zakona, ministrici za šolstvo, znanost in šport. Dr. Lucija Čok, na voljo imate pet
               minut za dopolnilno obrazložitev predloga zakona. Izvolite.</p>
            </sp>
            <sp xml:id="SDZ3-Redna-18-2002-09-24.sp24">

               <speaker>DR. LUCIJA ČOK:</speaker>

               <p>Lepo pozdravljeni, poslanci in poslanke, gospa podpredsednica! Zakon o organizaciji
               in financiranju vzgoje in izobraževanja, ki je bil sprejet 1996. leta, ureja pogoje
               in določa načine opravljanja in financiranja vzgoje in izobraževanja v Sloveniji.
               Navedeni zakon torej opredeljuje temeljne okvire sistema vzgoje in izobraževanja, s
               predlogom zakona o spremembah in dopolnitvah zakona o financiranju vzgoje in
               izobraževanja odpravljamo, v skladu z odločbo ustavnega sodišča neskladnost tretjega
               odstavka 72. člena zakona. Odpravljamo napako, ki se je zgodila ob sprejemanju zakona
               o javnih skladih, opredeljujemo čas uvedbe šolskih uprav, usklajujemo določbe o
               delovnih razmerjih z novim zakonom o delovnih razmerjih ter pri temupoštevamo
               specifiko delovanja učiteljev v vzgoji in izobraževanju.</p>
               <p>S predlogom 1. člena odpravljamo napako, ki je nastala ob sprejemanju zakona o
               javnih skladih 2002, ko je bila razveljavljena napačna alinea 31. člena zakona, in jo
               nadomeščamo z ustrezno</p>
               <p>S predlogom 2. člena zakona odpravljamo ugotovljeno neskladnost tretjega odstavka
               72. člena zakona o vzgoji in financiranju vzgoje in izobraževanja. Gre za člen, ki
               govori o avtonomiji šolskega prostora in je bil predmet presoje ustavnega sodišča.
               Ustavno sodišče je 22. novembra 2001 odločilo, da je z ustavo neskladen le tretji
               odstavek 72. člena in v tistem delu, ki se nanaša na konfesionalno dejavnost v šolah
               in vrtcih s koncesijo.</p>
               <p>Ustavno sodišče je državnemu zboru naložilo, da odpravi ugotovljeno neskladnost.</p>
               <p>Ustavno sodišče je glede izključitve konfesionalne dejavnosti iz prostorov javnih in
               koncesioniranih vrtcev in šol poseglo v 41. člen, pozitivni in negativni vidik
               svobode, ter v 7. člen ustave, ločitev države in verske skupnosti, in presodilo z
               vidika nujnosti, primernosti in sorazmernosti. Ustavno sodišče torej ugotavlja
               nujnost in primernosti določb 72. člena za javne in za koncesionirane vrtce v tistem
               delu, ki ga koncesionar opravlja kot javno službo, torej ko izvaja javno veljavni
               program V delu, ki ga koncesionar izvaja izven javno veljavnega programa, pa je
               izključitev konfesionalne dejavnosti v neskladju z 41. členom ustave. Hkrati je
               ustavno sodišče opozorilo, da mora biti v tem delu zavarovan negativni vidik verske
               svobode.</p>
               <p>Izvajanje konfesionalne dejavnosti ne sme ovirati programa, ki se izvaja kot javna
               služba, kar pomeni tako časovno kot tudi prostorsko.</p>
               <p>Z upoštevanji ustavne določbe postane odvečen del besedila, ki izjemoma dopušča
               izvajanje konfesionalne dejavnosti v prostorih šol in vrtcev s koncesijo. Poudarim
               naj, da zasebne šole že sedaj lahko po programu izvajajo tudi konfesionalno dejavnost
               in v skladu s petim odstavkom 72. člena, na osnovi vloge ravnatelja, ministrstvo
               vsako leto odobri okoli 10 vlog za izvajanje veroukav prostorih javnih šol izven
               časa, ki se opravlja kot javna služba.</p>
               <p>Z uskladitvijo tega člena z ustavno odločbo pa bodo vrtci in šole s koncesijo lahko
               izvajali konfesionalno dejavnost, ne da bi časovno prekinjali in prostorsko ovirali
               izvajanje programa, ki se izvaja kot javna služba.</p>
               <p>V vzgoji in izobraževanju za vsa sistemizirana delovna mesta še vedno ni dovolj
               strokovnih delavcev, ki izpolnjujejo vso zakonsko določbo za zasedbo delovnega mesta.
               Sprememba predlaganega 3. člena omogoča sklenitev delovnega razmerja tudi kandidatom,
               ki nimajo ustrezne izobrazbe, vendar največ za eno leto, če je taka zaposlitev zaradi
               nemotenega opravljanja dela nujna.</p>
               <p>Dopolnitev zakona je nujna, da z zaposlitvami za določen čas zagotovimo strokovne
               delavce za vsa delovna mesta. V nasprotnem bi ob doslednem spoštovanju zakona o
               delovnih razmerjih te delavce morali zaposliti za nedoločen čas, s tem pa bi se
               postopoma slabšala izobrazbena struktura zaposlenih v vzgoji in izobraževanju.
               Podatki, ki jih imamo, na vse to kažejo.</p>
               <p>4. člen predlaganega zakona pa se nanaša na šolske uprave. Z navedenim členom
               opredeljujemo skrajni rok, do katerega je treba ustanoviti uprave, in hkrati odpiramo
               možnost za čim bolj racionalno izkoriščanje kadrovskih in prostorskih virov, ki jih
               imamo na področju vzgoje in izobraževanja. Pri tem imam v mislih konkretno kadrovski
               in prostorski potencial, ki ga bomo ob ustanavljanju šolskih uprav skušali
               izkoristiti tudi v okviru javnih služb. Na primer zavoda za šolstvo. Hvala lepa.</p>
            </sp>
            <sp xml:id="SDZ3-Redna-18-2002-09-24.sp25">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospa ministrica. Zdaj bomo slišali predstavitve stališč poslanskih
               skupin. In sicer upoštevaje vrstni red, kakor so se le-te prijavile. Omejitve seveda
               tu ni, razen skupne omejitve, ki jo je prijavila poslanska skupina. Najprej bo mnenje
               poslanske skupine Združene liste socialnih demokratov predstavila gospa Majda
               Potrata. Izvolite.</p>
               <p>Se opravičujem, samo še pojasnilo. Za informacijo posameznemu poslancu: Tako kot je
               bilo dogovorjeno na kolegiju, se bo odšteval, prikazal na zaslonu čas 10 minut. To ni
               čas, ki ga ima posameznik na razpolago za razpravo, ampak gre za okvirni čas, za
               orientacijo, koliko časa je nekdo porabil. Če se je morebiti v poslanski skupini
               dogovoril, da bo razpravljal 2 minuti, je to njemu za orientacijo,da se giblje v
               okviru tega časa. Teh 10 minut se bo vsakemu poslancu začelo odštevati na novo, to je
               samo orientacijski čas, ki ga ima poslanka ali poslanec pred sabo za čas za svojo
               razpravo. Gospa Potrata, izvolite.</p>
            </sp>
            <sp xml:id="SDZ3-Redna-18-2002-09-24.sp26">

               <speaker>MAG. MAJDA POTRATA:</speaker>

               <p>Hvala za besedo, gospa predsednica. Spoštovana gospa ministrica, spoštovane poslanke
               in poslanci! Dovolite, da vam predstavim mnenje poslanske skupine.</p>
               <p>Poslanska skupina Združene liste socialnih demokratov je za predlog zakona o
               spremembah in dopolnitvah zakona o organizaciji in financiranju vzgoje in
               izobraževanja uporabila določilo novega poslovnika in po 122. členu zahtevala splošno
               razpravo o predlogu zakona.</p>
               <p>Vlada je kot vzrok za predlagane spremembe in dopolnitve temeljnega zakona o
               organizaciji in financiranju vzgoje in izobraževanja po skrajšanem postopku navedla
               troje neskladij, nastalih zaradi sprememb zakonodaje in odločbe ustavnega sodišča, po
               kateri mora državni zbor v enem letu odpraviti neskladnost tretjega odstavka 72.
               člena zakona o organizaciji in financiranju vzgoje in izobraževanja z ustavo v delu,
               ki se nanaša na konfesionalno dejavnost v vrtcih in šolah s koncesijo ter omogočanje
               prenosa nekaterih pristojnosti šolskih uprav do njihove ustanovitve v letu 2005 na
               enote zavoda Republike Slovenije za šolstvo.</p>
               <p>V splošni razpravi se želimo osrediščiti predvsem na tisti cilj predlaganega zakona,
               s katerim skuša vlada slediti odločbi ustavnega sodišča, ker so druge predlagane
               spremembe in dopolnitve že v sedanji obliki take, da je zakon primerna podlaga za
               drugo obravnavo.</p>
               <p>Ustavno sodišče je v svoji odločbi pobudnikom za presojo ustavnosti določb 3. in 4.
               odstavka 72. člena omenjenega zakona, po katerih je v javnih vrtcih in šolah ter v
               vrtcih in šolah s koncesijo prepovedana konfesionalna dejavnost, pritrdilo samo v
               enem delu. Tudi ni upoštevalo želja pobudnikov, naj presodi ustavnost glede določbe,
               kaj se šteje za konfesionalno dejavnost.</p>
               <p>Poleg tega je treba opozoriti na to, da se v javnosti, kadarkoli je govora o
               konfesionalni dejavnosti v javnih vrtcih in šolah, pogosto slišijo nezadovoljne
               besede predstavnikov uradne Rimskokatoliške cerkve na Slovenskem, ki državi zaradi
               dosedanje ureditve tega področja očitajo nedemokratičnost in neprimerljivost z
               drugimi evropskimi državami.</p>
               <p>Poslanska skupina Združene liste socialnih demokratov je že ob predlogu zakona, ki
               ga je v zakonodajni postopek vložila poslanka Ana Marija Tisovic in s katerim naj bi
               bila odpravljena ugotovljena neskladnost zakona o organizaciji in financiranju vzgoje
               in izobraževanja z ustavo Republike Slovenije, opozorila, da v odločbi ustavnega
               sodišča ni podlage za spreminjanje sedanje zakonske ureditve glede javnih vrtcev in
               šol ter v njih ni dovoljena nikakršna konfesionalna dejavnost, izjemoma je dovoljena
               le v primerih iz petega odstavkasedaj veljavnega 72. člena.</p>
               <p>Tudi predlagana sprememba tretjega odstavka istega člena za poslansko skupino
               Združene liste socialnih demokratov ni bila sprejemljiva, zato je vložila dva
               amandmaja, s katerima je sledila potrebnosti in ustavnopravni utemeljenosti,
               izhajajoči iz odločbe ustavnega sodišča. Ta pa v 32. točki obrazložitve zakonodajalcu
               nalaga, da bo moral, navajam, "sprejeti ustrezne zakonodajne ukrepe za zagotovitev
               negativnega vidika svobode vesti tistih posameznikov, ki svoje vere ne bi želeli
               izpovedati", in v 13. točki obrazložitve, kjer je rečeno, "v primerjalnem šolskem
               pravu so prepovedana dejanska, vzporedno učinkujoča ravnanja, ki za posameznika
               predstavljajo prisilo glede svobode izražanja oziroma neizražanja ver oziroma
               svetovnega nazora". Predlagali smo, da se v tretjem odstavku doda nov stavek, s
               katerim se ureja konfesionalna dejavnost v vrtcih in šolah s koncesijo, in sicer v
               naslednji obliki - navajam: "Konfesionalna dejavnost je dovoljena v vrtcih in šolah s
               koncesijo, kadar se izvaja izven programa, ki se opravlja kot javna služba, vendar
               zaradi varstva ustavnih pravic neverujočih ali drugače verujočih konfesionalna
               dejavnost ne sme časovno prekinjati programa, ki se izvaja kot javna služba, ali se
               nanj časovno in prostorsko navezovati tako tesno, da bi to lahko pomenilo indirekten
               pritisk na neverujoče ali drugače verujoče."</p>
               <p>Ustavno sodišče je namreč med drugim tudi zapisalo, da, navajam, "načelo
               demokratičnosti, svobode delovanja verskih skupnosti, pozitivni vidik svobode vere in
               pravice staršev do vzgoje svojih otrok v skladu z lastnim prepričanjem državi
               nalagajo, da dopusti, ne pa vsiljuje, pospešuje, podpira ali celo predpiše za obvezno
               konfesionalno dejavnost v prostorih vrtcev in šol s koncesijo zunaj izvajanja javno
               veljavnega programa, ki je financiran s sredstvi države«. To pa je smiselno povzeto
               iz obrazložitve takrat, kadar se zaradi varstva pravic neverujočih ali drugače
               verujočih zahteva prijavljanje k takemu pouku, ne pa odvajanje od njega, in kadar se
               konfesionalnadejavnost opravlja tako, da časovno ne prekinja programa rednega pouka,
               niti se nanj časovno in prostorsko ne navezuje, saj bi sicer lahko šlo za indirekten
               pritisk na neverujoče ali drugače verujoče, kar bi bilo v nasprotju s pravico
               neverujočih ali drugače verujočih, da jih kdorkoli prisiljuje k izpovedovanju
               vere.</p>
               <p>Ustavno sodišče je v delu, ki omejeno omogoča konfesionalno dejavnost v vrtcih in
               šolah s koncesijo zunaj javnega programa, tudi odločilo, da se veljavne določbe ne
               razveljavijo, da pa jih mora državni zbor prilagoditi odločbi ustavnega sodišča do
               13. decembra letošnjega leta.</p>
               <p>Prav zaradi tega je poslanska skupina Združene liste socialnih demokratov vložena
               amandmaja zagovarjala tudi na koalicijskem usklajevanju pred odločanjem o noveli
               zakona na vladi. Predlagala je nekoliko modificirano besedilo, ki naj ga navedem:
               »Konfesionalna dejavnost je dovoljena v vrtcih in šolah s koncesijo, kadar se izvaja
               zunaj programa, ki se opravlja kot javna služba, ga časovno ne prekinja ali se
               časovno in prostorsko ne navezuje nanj« Vendar koalicijski partnerici s predlaganim
               amandmajem nista soglašali in na vladi je bilo sprejeto besedilo v sedanji obliki.</p>
               <p>Poslanska skupina Združene liste socialnih demokratov meni, da je predlagani drugi
               stavek tretjega odstavka 72. člena zakona preohlapen in ne sledi smislu odločbe
               ustavnega sodišča. Poslanska skupina Združene liste socialnih demokratov tako
               predloga zakona o spremembah in dopolnitvah zakona o organizaciji in financiranju
               vzgoje in izobraževanja v tem delune podpira in namerava v nadaljevanju zakonodajnega
               postopka z amandmajem doseči takšno dikcijo, ki ne bo presegla okvirov odločbe
               ustavnega sodišča. Hvala lepa.</p>
            </sp>
            <sp xml:id="SDZ3-Redna-18-2002-09-24.sp27">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Naslednji bo predstavil stališče poslanske skupine Socialdemokratske
               stranke gospod France Cukjati. Izvolite.</p>
            </sp>
            <sp xml:id="SDZ3-Redna-18-2002-09-24.sp28">

               <speaker>FRANCE CUKJATI:</speaker>

               <p>Hvala za besedo. Spoštovani.</p>
               <p>V gradivu, v Poročevalcu je v uvodu pod 2. točko lepo zapisano: Ustava v 7. členu
               določa svobodo delovanja verskih skupnosti, ki se navezuje na splošno načelo
               demokratičnih držav, 1. člen ustave, in izhaja iz svobode vesti, iz svobode vere. Po
               41. členu ustave izhaja, da lahko posameznik svojo vero prosto izpoveduje sam ali
               skupaj z drugimi, javno ali zasebno. Dodal bi, tudi v šolah.</p>
               <p>Dalje, v okviru svobode vere ustava staršem zagotavlja pravico, da svojim otrokom
               zagotavljajo versko vzgojo, ki je v skladu z njihovim prepričanjem. Ta ustavna
               pravica staršev državo zavezuje, da spoštujejo njihova verska prepričanja tudi na
               področju vzgoje in izobraževanja.</p>
               <p>Tako lepo se tolmači ustava v uvodu k tej noveli zakona. Novela zakona je seveda
               posledica zahteve ustavnega sodišča. Vendar tako pri sklepu ustavnega sodišča kot pri
               spremembi naše zakonodaje človek ne more prezreti nekega čudnega stališča našega
               šolstva, ki v pogledu koncesije še vedno izraža, na nek način dokazuje neko fobijo,
               pataloški strah našega šolstva pred verskimi vrednotami.</p>
               <p>Glejte, argumentira se, nikakor se ne sme opravljati konfesionalna dejavnost v
               šolskih prostorih tudi izven časa rednega dela, rednega pouka, da ja ne bi kdo od
               ostalih neverujočih začutil nek pritisk na svojo vest, ki je morda ateistična.</p>
               <p>Nikjer v Evropi ni tega strahu in nikjer v Evropi se ateistični otroci ne čutijo
               depremirane ali kakorkoli zapostavljene, če tudi se pojavi kakšen drobec, kakšen
               element konfesionalnosti v teh prostorih.</p>
               <p>Neka sproščenost, nek duh svobode veje po šolskih prostorih v drugih državah, pri
               nas pa neka pataloška, ozka zaprtost, da ja ne bi slučajno kdo, kakšen otrok, morda
               tudi od znotraj videl baročnih biserov, ki so posejani po naših cerkvah, ali kaj
               drugega slišal s strani vere.</p>
               <p>Imamo vse mogoče dejavnosti v šolah, tudi borilne veščine izven rednega šolskega
               programa ali ekološke sekcije, ljubitelji barjanskih ptic in podobno, pa nihče od
               otrok, ki ga to ne zanima, se ne čuti zaradi tega prizadetega. In nihče od vas tudi
               ne bo argumentiral, da takih dejavnosti ne sme biti, dejavnosti, ki širijo obzorja
               otrokom, ki vnašajo neko sproščenost v že itak tesno šolsko okolje. Nihče ne bo
               rekel, da to ostale, ki jih to ne zanima, moti. Tako zelo moti, da bi prepovedali
               tako dejavnost.</p>
               <p>Zagotovo novela pomeni neko sprostitev ali, bi rekel, po kapljicah dozirano
               spoštovanje te ustavne pravice, ki smo jo tukaj navedli, vendar še vedno po
               kapljicah. Bojim se, da v tem okolju, ki sedaj vlada, v tem političnem vzdušju, ki
               vlada v Sloveniji, pač ne bomo mogli doseči nekega širšega, sproščenega vzdušja, kar
               zadeva konfesionalnost.</p>
               <p>Ker je predlog v oziru konfesionalnosti predlagan tako, da izpolnjuje naloge, ki jih
               daje ustavno sodišče, bomo novelo podprli.</p>
            </sp>
            <sp xml:id="SDZ3-Redna-18-2002-09-24.sp29">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Cukjati. Naslednji ima besedo predstavnik poslanske skupine Slovenske
               nacionalne stranke Zmago Jelinčič Plemeniti. <stage>(Ga ni.)</stage> Dajem besedo naslednjemu
               razpravljavcu, Petru Leviču, predstavniku Stranke mladih Slovenije. Imate besedo.</p>
            </sp>
            <sp xml:id="SDZ3-Redna-18-2002-09-24.sp30">

               <speaker>PETER LEVIČ:</speaker>

               <p>Hvala lepa, gospod podpredsednik. Spoštovani državni zbor, kolegice in kolegi!
               Ustavno sodišče nam je naložilo spremembo oziroma nas zavezalo k spremembi
               obstoječega zakona o organizaciji, financiranju vzgoje in izobraževanja v delu, ki se
               tiče konfesionalne dejavnosti v šolah s koncesijo. Hkrati je ustavno sodišče jasno
               povedalo, da v javnih šolskih programih ni prostora za konfesionalno vzgojo, ne glede
               na vrsto šole.</p>
               <p>V Stranki mladih Slovenije se strinjamo, da je določena sprememba zakona potrebna.
               Odločbe ustavnega sodišča je potrebno brezpogojno spoštovati. Predlog zakona je sicer
               kratek, a dejstvo je, da danes govorimo o zelo občutljivem področju, ki zahteva
               temeljito obravnavo, premislek in predvsem jasno z namenom preprečitve nesoglasij in
               prepirov v bodočnosti.</p>
               <p>Po dosedanjih izkušnjah v Stranki mladih Slovenije ugotavljamo, da jasnost glede
               konfesionalne vzgoje ni ravno odlika sedanje vlade.</p>
            </sp>
            <sp xml:id="SDZ3-Redna-18-2002-09-24.sp31">

               <speaker>PODPREDSEDNICA IRMA PAVLINIČ KREBS:</speaker>

               <p>Prosim za mir v dvorani! Hvala lepa. Gospod Levič, izvolite.</p>
            </sp>
            <sp xml:id="SDZ3-Redna-18-2002-09-24.sp32">

               <speaker>PETER LEVIČ:</speaker>

               <p>Tako imenovani Vatikanski sporazum čaka na presojo na ustavnem sodišču, posredno
               tudi zaradi konfesionalne vzgoje in odnosa države do nje oziroma odnosa država –
               katoliška cerkev.</p>
               <p>Zdi se, da predlagatelj – vlada, ostaja nejasna tudi v predlogu tega zakona.
               Nasprotno pa ta zakon terja jasna stališča, saj ustava jasno določa oziroma
               zapoveduje ločitev države in vseh verskih skupnosti. Na področju šolstva to pomeni,
               da verska vsebina ne more biti del javnega pouka nikjer, niti v javni šoli, niti v
               šoli s koncesijo.</p>
               <p>Ustavno sodišče je potrdilo to načelo kot prepoved z možnostjo, da v privatnih šolah
               z javno koncesijo ta prepoved velja le pri izvajanju javnega programa, ki ga plačuje
               država, ne pa tudi zunaj tega pouka.</p>
               <p>V Stranki mladih Slovenije ugotavljamo, da predlagatelj zakona tu ni bil dosleden
               oziroma dovolj jasen, saj dikcija iz 2. člena predloga zakona glede neoviranja
               javnega programa, ne dosega tistega, kar po našem mnenju zahteva ustavno sodišče,
               torej nevtralnosti, ki se kaže v upoštevanju tako pozitivnega kot negativnega vidika
               svobode vesti. Takšna dikcija lahko po nekaterih razlagah pomeni uvedbo verouka in
               verskega pouka skozi zadnja vrata.</p>
               <p>Prepričan pa sem, da to ni bil namen predlagatelja in da lahko to nejasno dikcijo
               zapiše jasneje oziroma bolje. Zato tudi v stranki mladih Slovenije načeloma ne
               nasprotujemo predlogu zakona in se strinjamo, da je primerna podlaga za nadaljnjo
               obravnavo. Bomo pa po potrebi o nadaljnjem postopku predlagali konkretne rešitve.
               Hvala lepa.</p>
            </sp>
            <sp xml:id="SDZ3-Redna-18-2002-09-24.sp33">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Liberalne demokracije Slovenije bo predstavil
               gospod Jožef Kavtičnik, izvolite.</p>
            </sp>
            <sp xml:id="SDZ3-Redna-18-2002-09-24.sp34">

               <speaker>JOŽEF (JOŽE) KAVTIČNIK:</speaker>

               <p>Spoštovana predsedujoča, gospa ministrica, spoštovani zbor, gospe in gospodje! Leta
               1996 je bil sprejet zakon o financiranju vzgoje in izobraževanja, ki predstavlja
               temelj za sistemsko ureditev vzgoje in izobraževanja. Ureja pogoje za upravljanje ter
               določa način financiranja vzgoje in izobraževanja.</p>
               <p>V veljavnem zakonu je tudi določba, ki prepoveduje opravljanje konfesionalne
               dejavnosti v javnih vrtcih, šolah ter tudi v vrtcih in šolah s koncesijo. Ustavno
               sodišče je leta 2001 z ustavno odločbo ugotovilo, da vsebina izpodbijanih določb ni
               sporna. Izpodbijani določbi torej prepovedujeta, da bi bile oblike konfesionalne
               dejavnosti del programa, ki se opravlja kot javna služba v prostorih javnih vrtcev in
               šolah s koncesijo in seveda tudi javnih šol, da bi se v prostorih javnih in
               koncesioniranih vrtcev in šol opravljale izven tega programa. Ustava koncesionirane
               dejavnosti v vrtcih in šolah s koncesijo posebej ne ureja, kar pomeni, da jih niti ne
               prepoveduje, niti ne zapoveduje.</p>
               <p>Na področju šolstva to pomeni, da verske vsebine ne morejo biti del javnega pouka,
               torej niti del pouka v javni šoli, niti del poučevanja v okviru javne šole, ki ji je
               država podelila koncesijo. Zato morajo biti za njeno upravljanje, veljati enaki
               pogoji, kot če jo upravlja neposredno od države oziroma lokalne skupnosti ali mestne
               občine ustanovljena javna šola.</p>
               <p>V poslanski skupini Liberalne demokracije Slovenije spoštujemo odločbo ustavnega
               sodišča, ki ugotavlja neskladje tretjega odstavka 72. člena Zofi, torej zakona o
               organiziranju in financiranju izobraževanja z ustavo, ki v vrtcih in šolah s
               koncesijo prepoveduje opravljanje konfesionalne dejavnosti. Prepričani smo, da je
               zaradi potreb po izvajanju konfesionalne dejavnosti v šolah in vrtcih potrebno
               zavzeti jasno stališče. Menimo, da bi bilo potrebno dikcijo spremembe zakona, ki
               govori o uvajanju programa, ki se izvaja kot javna služba, še bolj pojasniti in se
               tako izogniti različnim interpretacijam, ki se lahko pojavljajo.</p>
               <p>Stališče poslanske skupine Liberalne demokracije Slovenije je tako, da naj bo
               konfesionalna dejavnost dovoljena v vrtcih in šolah s koncesijo, kadar se izvaja
               izven programa, ki se opravlja kot javna služba, vendar ne sme časovno in prostorsko
               prekinjati programa.</p>
               <p>Podprli bomo tudi spremembe urejanja delovnih razmerij, ki omogočajo, da javni
               zavodi lahko sklenejo delovno razmerje s strokovnim delavcem, ki nima ustrezne
               izobrazbe, vendar največ za eno leto, če nihče od prijavljenih kandidatov ne ustreza
               razpisnim pogojem.</p>
               <p>Predlagane spremembe omogočajo izvajanje izobraževalnega programa brez večjih
               motenj, saj se v šolah še vedno srečujemo s problemom deficitarnih poklicev.</p>
               <p>Zaradi upada števila otrok v vrtcih in šolah se zmanjšuje tudi število oddelkov
               oziroma skupin. Strokovnim delavcem na šolah in vrtcih se tako zmanjšuje delovna
               obveza, zato je smiselno, da jo lahko dopolnjujejo tudi v drugem zavodu oziroma v
               drugem vrtcu in šoli. Zaradi poenostavitve poslovanja, določanja pravic in obveznosti
               je smotrno, da se jim omogoči tudi slednje. Zato bomopodprli predlog, da lahko
               strokovni delavec svojo delovno oziroma učno obvezo dopolnjuje v več vrtcih oziroma
               šolah, delovno razmerje pa sklene v vrtcu ali šoli, kjer ima večji obseg dela.</p>
               <p>Zaradi težav z organizacijo in financiranjem šolskih uprav je smiselno, da je
               predlagatelj časovno premaknil in uvedel postopno ustanavljanje šolskih uprav do 1.
               septembra leta 2005. V vmesnem času se izvajanje nalog šolskih uprav deloma prenese
               na ministrstvo, deloma na upravne enote občin, izjemoma pa lahko tudi na
               organizacijske enote Zavoda Republike Slovenije za šolstvo. Tudi ta sprememba zakona
               je za poslansko skupino Liberalne demokracije Slovenije sprejemljiva, zato jo bomo
               podprli.</p>
               <p>V poslanski skupini Liberalne demokracije Slovenije stojimo za predlogom vlade in
               bomo podprli predlagane spremembe zakona, vendar bomo pri uskladitvi predlogov zakona
               z odločbo ustavnega sodišča, kot sem že omenil, v izogib različnim interpretacijam v
               obliki amandmaja vložili amandma, ki ga bomo seveda tudi vložili.</p>
               <p>Odločitev ustavnega sodišča deluje v prid logike zakona. Menimo, da tako ostaja
               situacija v javnih šolah in vrtcih nespremenjena. V javnih šolah in vrtcih
               konfesionalne dejavnosti ne bo. Skladno z odločbo ustavnega sodišča in odločbo zakona
               bo v času izvajanja javnega pouka enako tudi v šolah in vrtcih s koncesijo. Zunaj
               časa javnega pouka pa bo v teh, sicer zasebnih ustanovah, konfesionalna dejavnost
               dovoljena. Omenjena sprememba tako dopušča staršem in otrokom možnost izbire, kar
               pomeni spoštovanje temeljnih načel ustave Republike Slovenije.</p>
            </sp>
            <sp xml:id="SDZ3-Redna-18-2002-09-24.sp35">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske ljudske stranke, bo predstavil gospod
               Janez Podobnik. Na seznamu razpravljavcev ga ni, ker je prijava prišla malo čez 12.
               uro in seveda izjemoma prvič smo uvrstili tudi te razpravljavce. Za naslednjo sejo to
               ne bo veljalo. Gospod Podobnik, izvolite.</p>
            </sp>
            <sp xml:id="SDZ3-Redna-18-2002-09-24.sp36">

               <speaker>JANEZ PODOBNIK:</speaker>

               <p>Hvala lepa, gospa podpredsednica. Kolegice in kolegi.</p>
               <p>Včeraj popoldne sem se pisno obrnil na predsednika državnega zbora in ga zaprosil,
               da ob dejstvu, da je naša poslanska skupina prijavila 20-minutno razpravo, je bilo
               razumljivo, da smo razumeli, da sem se avtomatsko kot vodja poslanske skupine
               prijavil k razpravi. Hvala podpredsednica, ker je danes prvič, da ste nam omogočili,
               da sem nastopil kot vodja poslanske skupine. Če pa ne bi, bi seveda nastopil v
               razpravi poslank in poslancev.</p>
               <p>Namen splošne razprave je ta, da državni zbor opravi razpravo o razlogih, ki
               zahtevajo sprejem zakon, ter o načelih, ciljih in poglavitnih rešitvah predloga
               zakona.</p>
               <p>Ker so predlog za to razpravo posredovali naši spoštovani koalicijski partnerji v
               Združeni listi socialnih demokratov, smo bili zelo pozorni, kakšen bo njihov predlog.
               In če smo vas pravilno razumeli, spoštovani kolegi v Združeni listi, ne boste
               nasprotovali, torej boste podprli, da zakon nadaljuje svojo pot, boste pa aktivni v
               amandmajski obliki.</p>
               <p>Danes se je tudi zgodil zanimiv presedan, ki se mi zdi pozitiven. Naša kolegica v
               Združeni listi je tudi povedala, kako so potekala koalicijska usklajevanja. Če bo to
               praksa za naprej, bomo z veseljem tudi mi seveda naša stališča povedali. Mislim, da
               to lahko tudi dvigne politično kulturo v državi. Mislim, da je to neka pozitivna
               praksa. Naša poslanska skupina bo sledila tej praksi. Mislim, da je dobra.</p>
               <p>Glede samih vsebin zakona, bi najprej rad povedal, da je razumljivo, da je osnovni
               razlog za zakon odločba ustavnega sodišča. Vsi razpravljavci ste podprli odločitev,
               da je pač državni zbor dolžan, da odreagira v letu dni. Potem je pa še vprašanje o
               načelih, ciljih in poglavitnih rešitvah. Mislim, da je vlada zelo dobro povzela
               osnovne cilje in načela, ko je pač citirala določbe ustave, ki govorijo o svobodi
               vesti in pa tudi iz svobode vere.</p>
               <p>Bi pa rad uvodoma najprej poudaril še dve rešitvi v zakonu, ki nista v ničemer
               vezani na odločbo ustavnega sodišča, in se je predlagatelj, vlada, odločila, da jo s
               to novelo zakona poskuša sanirati. To je vprašanje šolskih uprav, njihovega delovanja
               in pa tudi prenosa del nalog na različne institucije.</p>
               <p>Kolegice in kolege, bi rad spomnil na čas v letu 1996, ko je bilo proučeno in realno
               tudi opredeljeno, kakšno je področje šolskih uprav. Takrat smo v zakonu določili
               vsebino in obseg nalog. Žal pa takrat nismo točno določili roka ustanovitve šolskih
               uprav in začetka njihovega delovanja. In bi vas rad spomnil, da 6 let po sprejemu
               zakona je bila žal ustanovljena samo ena uprava, pa še ta ni začela s svojim delom.</p>
               <p>Rešitev, ki jo predlaga vlada, je možna. Bi pa opozoril, da z žalostjo ugotavljamo,
               da se s tem proces decentralizacije državne uprave v šolstvu ustavlja, kajti rešitev
               je taka, da bo seveda prehodno naloge prevzelo ali ministrstvo ali pa urad, Zavod
               Republike Slovenije za šolstvo in nekaj malega občinske uprave, torej občinske
               izpostave državnih uprav natem področju.</p>
               <p>Mislim, da bi bila boljša druga pot. V poslanski skupini smo v zadnjih letih večkrat
               v poslanskih vprašanjih odpirali vprašanje, kdaj bodo zaživele šolske uprave, ali so
               torej tujek v sistemu ali realno računamo, da bodo sooblikovale politiko na področju
               šolstva.</p>
               <p>Postavlja se nam vprašanje, ki je bolj pravne narave. Sprašujemo se, kje je pravna
               podlaga, da bi se od zakonitih upravljavcev zbirk osebnih podatkov le-te lahko
               preneslo tudi na druge zavode in institucije zunaj resornega ministrstva. Ocenjujemo,
               da je Zavod Republike Slovenije za šolstvo zunaj tega resorja in tu se nam odpira to
               pravno vprašanje.</p>
               <p>Še nekaj bi rad opozoril. Zakon o otrocih s posebnimi potrebami je v prehodnih in
               končnih določbah v 40. členu opredeljeval, da se do začetka delovanja šolskih uprav
               izvajajo naloge šolskih uprav lahko na upravnih enotah, enotah Zavoda Republike
               Slovenije za šolstvo, zavodih za vzgojo in izobraževanje ali na pristojnih centrih za
               socialno delo. Podrobnejša navodila za izvajanje teh nalog ter krajevno pristojnost
               organov oziroma organizacij iz prejšnjega odstavka pa določi pristojni minister. V
               skladu z določbami tega zakona, torej zakona o otrocih s posebnimi potrebami, so bila
               centrom za socialno delo že dana navodila in je bila tudi izdana odredba ministrice
               za šolstvo za začasno izvajanje nalog šolskih uprav, ki jih določa zakon o usmerjanju
               otrok s posebnimi potrebami. Po našem mnenju bi bila lahko to dobra rešitev in ne bi
               bilo potrebno, da se spreminja zakon o organizaciji in financiranju vzgoje in
               izobraževanja.</p>
               <p>Bomo pa med sprejemanjem zakona pri tej rešitvi sodelovali in bi prosili, da bi do
               druge obravnave zakona pridobili tudi pravno mnenje, ali lahko institucija zunaj
               ministrstva izvaja naloge s področja upravnih zadev, ki so v izključni pristojnosti
               resornega ministrstva - po našem mnenju gre za dosti resno pravno vprašanje - in,
               seveda, ali se lahko izvajanje nalog šolskih uprav prenese na enote Zavoda Republike
               Slovenije za šolstvo. Predlagamo tudi, da bi čim prej ustanovili šolske uprave.</p>
               <p>Sedaj bi se pa rad še dotaknil rešitve v zakonu, o kateri so poslanski kolegi
               razpravljali, praktično večinoma gre za reakcijo vlade na odločitev ustavnega
               sodišča. Po našem mnenju je vlada poskušala v okviru odločbe ustavnega sodišča, ki je
               zahtevna strokovna materija - če bi pozorno brali odločbo ustavnega sodišča, bi tudi
               videli, da je kot strokovni podstat tej odločbi citirana različna literatura, v
               domači in tudi tuji primerjalni literaturi - torej ugotavljamo, da je vlada
               poskušalaz vso potrebno občutljivostjo tega vprašanja predlagati solucijo, ki bi bila
               korektna. Res je, potekala so intenzivna koalicijska usklajevanja, tudi s strani
               Slovenske ljudske stranke so pri tem sodelovali kompetentni strokovnjaki, ki se vrsto
               let ukvarjajo s temi vprašanji.</p>
               <p>Poglejte, mi smo bili v celoti usklajeni, čeprav, kot imam podatek, mislim, da potem
               noben minister ni nasprotoval rešitvami, ki so predlagane v predlaganem zakonu. V
               poslanski skupini tudi predlagamo, da bi bile rešitve take, da bi sledile praksi, ki
               velja za tolmačenje človekovih pravic. Evropska konvencija o človekovih pravicah in
               kadarkoli se tolmači vsebina te konvencije, je vedno taka, da se jo razlaga
               pozitivno, to se pravi, da se je ne razlaga omejevalno, če se seveda dotika neke
               človekove pravice.</p>
               <p>Po našem mnenju bi lahko to paralelo uporabili tudi pri interpretaciji in razlagi
               odločbe ustavnega sodišča. Razlagajmo jo na način, da ne bomo v ničemer omejevali
               človekovih pravic, da ne bomo z eno človekovo pravico omejevali druge.</p>
               <p>Zato se nam je zdela rešitev, ki jo je predlagala vlada, v tem smislu odprta,
               široka, liberalna, v najbolj žlahtnem pomenu te besede. Po našem mnenju bi bilo
               dobro, da jo ohranimo. Slišali smo, sedaj lahko samo komentiram, ker nismo pač v
               pisni obliki do danes ničesar videli, pravzaprav napoved, v kakšno smer naj bi šla
               rešitev, predvsem s strani kolegov iz Združene liste in, če sem prav razumel, tudi s
               strani kolegov Liberalne demokracije Slovenije. Prav zato nas ta rešitev preseneča,
               ker je mnogo manj liberalna, in tudi na nek način mnogo bolj omejevalna. Rešitev, ki
               jo predlaga vlada, je v smislu konteksta razprave s strani poslanskih kolegov, ki so
               govorili pred menoj, boljša. Rešitev, ki je predlagana, bo po našem mnenju lahko bolj
               zlorabljena in napačno interpretirana. Ampak kakorkoli že, v okviru razprave v
               nadaljnji proceduri bomo pri tem sodelovali.</p>
               <p>Rad bi vas samo še nekako obvestil, da se nam zdi pomembno, da bi si vzeli dovolj
               časa, ko bomo nadaljevali z razpravo o tem zakonu. Naša poslanska skupina bo podprla,
               da je zakon primerna podlaga, da nadaljuje svojo razpravo, da se poslanci, ki jih
               zanimajo ta vprašanja, ponovno morda seznanijo z nekaterimi rešitvami, ki so v tuji
               ustavnopravni praksi brez dvoma nekakšen temeljni kamen teh rešitev. Tukaj bi bilo
               potrebno opozoriti na nekatere zelo odmevne odločbe vrhovnega sodišča v ZDA, ki ima
               tudi status ustavnega sodišča.</p>
               <p>Primer Vidmar je, kjer je bila vsebina o osnovi svobode govora, je razveljavil
               prepoved uporabe univerzitetnih zmogljivosti za molitev in religiozne razprave
               študentskih skupin. Prepoved je določila univerza.</p>
               <p>Leta 1984, tri leta po tem zelo znanem primeru Vidmar pa je nato
               kongres-zakonodajalec sprejel zakon, ki se je imenoval zakon o enakem dostopu. In
               zanimiva je vsebina tega zakona. Zakon je razširil pravice do dostopa, ki jih je
               primer Vidmar priznal univerzitetnim študentom, tudi na učence srednjih šol. Zakon
               med drugim določa, citiram - "Protipravno je dejanje katerekoli javne srednje šole,
               ki dobiva zvezno finančno pomoč in ki ima omejeno odprt forum, s katerim bi šola
               omejevala odprt forum tako, da bi odrekla enak dostop katerimkoli učencem, ki želijo
               imeti srečanje znotraj tega omejenega odprtega foruma na temelju religiozne,
               politične, filozofske ali druge vsebine govora na takih sestankih". Mi smo pozorno
               proučili tudi to vsebino neposredno iz zakona in se nam zdi, da bi lahko bila zelo
               dobra podlaga za iskanje dobrih rešitev v zakonu, ki je pred nami.</p>
               <p>Nekaj kasneje se je zgodila podobna rešitev. Šlo je za odločbo enega od šolskih
               uradnikov, ki je zavrnil prošnjo za formiranje študentskega krščanskega kluba in se
               je ugotovilo, da je bil kršen zakon ter da uporaba zakona v tem primeru ni kršila
               ustave.</p>
               <p>Prav tako je zelo zanimiv primer, in tudi zelo odmevna je bila praksa, šlo je za
               vprašanje priznanja skupine oziroma kluba s strani šole. In to je pomenilo dodelitev
               dovoljenja za sestajanje v šolskih prostorih v času, ko ni pouka. To se mi zdi zelo,
               zelo primerljiva situacija, v kateri se sedaj mi gibamo v okviru tega zakona Tako
               priznanje so morale dobiti izvenkurikularne študentske skupine, na primer šahovski
               klub ali potapljaški klub, za razliko od latinskega kluba ali matematičnega kluba.
               Sporni klub v tem primeru je bil krščanski klub, katerega namen je bil brati Biblijo
               in razpravljati o njej, imeti bratovščino in skupaj moliti. Bolj detajljno o teh
               vprašanjih, to gradivo imam pri sebi in bi ga vam, kolegice in kolegi, če vas bo
               zanimalo, z veseljem pokazal. Hvala lepa.</p>
            </sp>
            <sp xml:id="SDZ3-Redna-18-2002-09-24.sp37">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske nacionalne stranke bo predstavil
               gospod Zmago Jelinčič Plemeniti in za njim še mag. Janez Drobnič, ki je z najavo
               ravno tako zamudil, kot nekateri, ampak na tej seji, kot sem povedala, izjemoma je to
               dovoljeno. Izvolite, gospod Jelinčič.</p>
            </sp>
            <sp xml:id="SDZ3-Redna-18-2002-09-24.sp38">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo, gospa predsedujoča. Jaz se ne bom spuščal na področje
               zakonodaje Združenih držav Amerike, tudi ne bom jemal kakšnih paralel z ameriškimi
               sodišči, ne vrhovnimi, ne drugimi. Tudi ne bom jemal paralel s kakšnimi drugimi
               sodišči, ravno tako tudi ne z našimi, razen morda z ustavnim sodiščem. In ravno
               vprašanje ustavnega sodišča in njegova odločitev je tukaj v tem zakonu oziroma
               predlogu zakona o spremembah in dopolnitvah zakona o organiziciji in financiranju
               vzgoje in izobraževanja napačno razumljena. Gre za 72. člen originalnega zakona,
               tretji odstavek oziroma za 2. člen predloga tega zakona, ki ga imamo pred seboj, in
               sicer v tistem delu, ko govori: »Doda se nov drugi stavek, ki se glasi: Konfesionalna
               dejavnost je dovoljena v vrtcih in šolah s koncesijo, če ne ovira programa, ki se
               izvaja kot javna služba.« Gre za zelo ohlapno dikcijo, ki jo je predlagatelj tega
               predloga zakona napisal. Ni definirano, kaj to pomeni »oviranje programa«. Smiselno
               in razumljivo bi bilo, če bi dodali stavek, da če časovno in prostorsko ne ovira
               programa, ki se izvaja kot javna služba, ne pa tako na splošno. V tem splošnem
               sistemu ima pravzaprav ravnatelj diskrecijsko pravico, da po svojem razmisleku določa
               in odloča,ali ovira program ali ne ovira program. Kajti prostorsko oviranje programa
               se lahko šteje tudi tako, da nekdo mora izvajati javno službo. To se pravi, učno
               javno službo v prostorih, ki so namenjeni za to, to se pravi v razredih, če pa tega
               ni in če nimamo definirane prostorskega oviranja tega pouka, potem lahko ta pouk damo
               pod kozolec, v razrede pa damo konfesionalno vzgojo.</p>
               <p>Tudi kar se časovnega oviranja tiče. Vemo, da dan ima 24 ur in glede na določene
               intence nekaterih ravnateljev je zelo možno oziroma je zaenkrat omogočeno, da lahko
               konfesionalno dejavnost izvajajo ob, recimo, najbolj ugodnih urah, recimo ob desetih
               dopoldne do dvanajstih dopoldne, normalni pouk pa bodo postavili v čas opoldanskega
               kosila in s tem pravzaprav de facto oziroma de iure program ne bo oviran, de facto pa
               program bo oviran.</p>
               <p>Zaradi tega sodim, da je smiselno, da se podpre amandma, ki mislim, da ga že
               nekateri kolegi poslanci pripravljajo, in da se ga vgradi v ta 2. člen.</p>
               <p>Drugače pa mislim, da se slovenski parlament bistveno bolj ukvarja s konfesionalno
               dejavnostjo, kot se ukvarja s problematiko preživetja slovenskega naroda, in ne samo
               preživetja slovenskega naroda, tudi z vprašanjem preživetja slovenskih državljank in
               državljanov se ta parlament hudičevo malo ukvarja.</p>
               <p>Na filozofskem nivoju smo pripravljeni tukaj notri sprejemati in delati ne vem, kaj
               še vse. Na dejanskem stanju ureditve določenih žgočih in pa nevarnih razmer in
               razmerij v slovenski družbi izven tega steklenega zvona, ki se mu reče državni zbor
               Republike Slovenije, in izven še enega drugega zvona, ki je še bolj odmaknjen od tal
               in od realnosti, ki se mu reče slovenska vlada, tam notri pa nekako nočemo posegati.</p>
               <p>Izgleda, da nekaterih ne briga kaj bo s slovenskimi državljani in državljankami in
               slovenskim narodom, le da bodo zadoščene določene pravice, ki se v tem primeru tičejo
               rimokatoliške cerkve. Dejstvo je, da je 2. člen pravzaprav pripravljen na zahtevo
               rimokatoliške cerkve.</p>
               <p>V Sloveniji pa imamo poleg te sekte še drugih 32 sekt, ki imajo enake pravice. In le
               kam bo potem lahko ravnatelj vtaknil še konfesionalni pouk za vse ostale sekte, tako
               da ne bo časovno in prostorsko oviral programa. Zelo zanimivo. V primeru, da imamo
               notri dikcijo, če časovno in prostorsko ne ovira programa, v tem primeru se bo treba
               nekako prilagoditi in urediti zadeve. V primeru, če ne ovira programa, potem lahko
               računamo, da si bodo ves dnevni čas razdelile verske sekte, kar bo ostalo, bo imela
               javna šola.</p>
               <p>In vendar se mi zdi, da v Evropi, izgleda, da razen v Sloveniji, vendarle gremo v
               smeri laične javne šole, to že ni doseženo. V večini evropskih držav je to doseženo.</p>
               <p>V nekaterih državah še ni in v kratkem bo, v nekaterih, kot na primer Slovenija,
               gremo pa korak za korakom nazaj.</p>
               <p>Sodim, da konfesionalna dejavnost sodi v druge prostore, in tako sodi Slovenska
               nacionalna stranka, ne v šolo. Šola naj bo laična in naj pušča ljudem oziroma mladim
               ljudem možnost razmisleka, premisleka in izbire. Nekoč smo imeli indoktrinacijo z
               marksizmom in leninizmom in socializmom in ne vem, kaj še, in s samoupravljanjem.
               Zdaj isti predmet nadomeščamo s to konfesionalno dejavnostjo. Mislim, da se bo tudi
               rimokatoliška cerkev sčasoma zavedla, da je naredila napako. Ravno tako kot smo pred
               časom zasovražili tisti predmet o samoupravljanju s temelji marksizma, ravno tako
               bodo mladi ljudje zasovražili konfesionalni pouk. Mislim, da to ni dobro. Ni dobro
               zaradi tega, ker se tukaj oži razmišljanski krog mladih ljudi. In v ta krog moramo
               poseči mi, dokler ta krog še ni popolnjen in zaprt. Posežemo pa lahko samo na ta
               način, da jim odpremo glavo in da jim dovolimo prosto razmišljati. Prosto razmišljati
               pa pomeni, da jim damo smernice, da jim damo usmeritve, v svojem prostem času pa jim
               omogočimo tisto, kar zdaj hočemo uzakoniti v šolskem programu.</p>
               <p>Slovenska nacionalna stranka ne podpira tega predloga, razen če bo sprejet amandma,
               ki bo vnesel notri dikcijo o časovni in prostorski oviri programa, ki se izvaja kot
               javna služba. Hvala lepa.</p>
            </sp>
            <sp xml:id="SDZ3-Redna-18-2002-09-24.sp39">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Kot zadnji bo predstavil stališče poslanske skupine... Proceduralni
               predlog. Razlaga poslovnika ob tem vprašanju. Gospod Sok, izvolite.</p>
            </sp>
            <sp xml:id="SDZ3-Redna-18-2002-09-24.sp40">

               <speaker>ALOJZ SOK:</speaker>

               <p>Gospa predsedujoča! Mislim, da se je gospod Jelinčič žaljivo obnašal pri svoji
               predstavitvi, ko je predstavnike rimokatoliške cerkve in cerkev imenoval za sekto.
               Kot predsedujoča bi mu morala v skladu s poslovnikom izreči vsaj opomin. Hvala
               lepa.</p>
            </sp>
            <sp xml:id="SDZ3-Redna-18-2002-09-24.sp41">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa za besedo. Poslanke in poslanci s polno odgovornostjo odgovarjamo sami.
               Polemike o tem, kaj govorimo na govornici, je polna odgovornost posameznika.</p>
               <p>Mnenje poslanske skupine Nove Slovenije. Gospod mag. Janez Drobnič, izvolite.</p>
            </sp>
            <sp xml:id="SDZ3-Redna-18-2002-09-24.sp42">

               <speaker>MAG. JANEZ DROBNIČ:</speaker>

               <p>Hvala lepa za besedo. Hvala lepa, da sem lahko prišel do besede, da v imenu
               poslanske skupine Nove Slovenije sporočim mnenje o zakonu o spremembah in dopolnitvah
               zakona o financiranju vzgoje in izobraževanja.</p>
               <p>Da je prišlo sploh do te spremembe, se je treba zavedati tega, da so naši kolegi
               vložili ustavni spor na očitno ustavno kršitev temeljne svobode zasebne pobude, ki je
               bila kršena s tem zakonom. To je ustavno sodišče tudi ugotovilo in potrdilo. Na
               osnovi tega je naša poslanska kolegica, gospa Tisovic, vložila predlog, prvi predlog
               sprememb in dopolnitev tega zakona, vendar smo ga mi potemprepustili, da vloži
               namesto našega vlada. Zakaj smo to storili? Zaradi dveh razlogov. Prvič, ker,
               žalibog, imate, vladajoča koalicija, tak sporazum, da ste se dogovorili, da nobeden
               od zakonov iz opozicije ne bo sprejet. Da se to ne bi zgodilo, smo rekli da je bolje,
               da to prepustimo vladi ali pa vladajoči koaliciji. Drugo pa je bilo to, da je imela
               vlada namen popraviti še nekatere druge napake iz prejšnjih procedur sprejemanja
               zakonov. Tudi to smo upoštevali, ker je treba to področje zagotoviti v korist
               državljanov, ne pa v korist političnih točk posameznih strank.</p>
               <p>Iz tega lahko ugotavljamo, da Nova Slovenija goji ustrezno toleranco do drugačnosti
               in do dobrobiti te države.</p>
               <p>Najbolj smo se v poslanski skupini Nove Slovenije dotaknili tega konfesionalnega
               pouka. Gre za preprosto stvar. V obstoječem zakonu, ki ga ustavno sodišče
               razveljavlja, je zapisano, po domače povedano, takole: Nekdo, ki je zgradil s svojimi
               lastnimi sredstvi, s svojimi privatnimi sredstvi zgradbo, v kateri opravlja neko
               dejavnost,potem pa je na ponudbi in povpraševanju, na razpisu dobil možnost, da
               izvaja tudi program javne šole skozi koncesijo. In ta zakon, ki ga ustavno sodišče
               razveljavlja, je prepovedoval temu zasebnemu izvajalcu, da izvaja katerokoli
               dejavnost izven programa javne šole v svojih lastnih prostorih. To je pravzaprav
               kršitev osnovne zasebne pobude - prepovedovalo se mu je, seveda ob dovoljenju, da me
               ne boste napačno razumeli, ob dovoljenju ministra. To ne more biti, s tem se seveda
               ne moremo meriti v evropskem prostoru. Zato je ta pobuda povsem smotrna in potrebna.</p>
               <p>Ni pa naključno takšna ureditev prišla leta 1996. V ihtavosti, da se zaščiti šola
               pred kakršnimkoli, ne vem kakšnim naukom, konfesionalnim poukom ali vzgojnimi
               elementi, se je zaščitilo s filigransko tehtnico, da se karkoli ne dotakne ljudi.</p>
               <p>V poslanski skupini Nove Slovenije zavračamo vsakršna tolmačenja in podtikanja, da
               si prizadevamo za uvedbo verouka v obvezni program javne šole. Nobenemu ne vsiljujemo
               tega. To naj bo jasno. Zagovarjamo pa svobodo osebnih izvajalcev, da lahko začnejo
               počnejo kar hočejo.</p>
               <p>Naš šolski sistem kaže premajhno toleranco in pluralnost glede vsebine programskih
               vsebin in izvajalcev. Zato smo seveda v Evropi ena takih držav, ki ima malo zasebnih
               šol. Naša ustava zagotavlja, da se tudi ustanavljajo zasebne šole. Tudi ustavno
               sodišče je jasno povedalo, kako je z zasebnimi šolami.</p>
               <p>Naslednje vprašanje je, ali mora država zagotoviti tudi za zasebne šole
               sofinanciranje. Ob upoštevanju ustavne zahteve, da mora biti zagotovljena možnost
               učinkovitega in dejanskega izvrševanja človekovih pravic, je odgovor pritrdilen. Če
               naj bo ustavno zagotovljena pluraliteta nosilcev izobraževanja dejansko uresničena,
               je država dolžna ustvariti tudi finančne možnosti za to. Njen prispevek je sicer
               odvisen od tega, koliko zmore, vendar pa mora biti podpora taka, da omogoča dejanski
               razvoj zasebnega šolstva. Ravno to je bilo kršeno z obstoječim zakonom glede
               koncesioniranih izvajalcev, poleg tega pa so v obstoječem sistemu privatni izvajalci
               plačani 85% glede na stroške programa.</p>
               <p>V naši družbi se moramo vprašati, kakšno je stanje z dejanskim izvajanjem ustavne
               določitve glede pluralizacije. Očitno tega še ni. Drugo pa je glede konfesionalnega
               pouka v šolah. Ustavno sodišče se je držalo pri tolmačenju predvsem negativnega
               vidika svobode izpovedovanja vere. Lahko bi se odločilo za uravnoteženo. Če bi bilo
               ustavno sodišče uravnoteženo, potem bi se verjetno za uravnoteženo odločilo. Vendar v
               poslanski skupini Nove Slovenije spoštujemo odločitev ustavnega sodišča. Vendar iz
               tega izhaja, da je ohranilo nekakšen etatističen model šole, ki ga je uveljavil
               šolski zakon iz leta 1996 v pojmu avtonomija šolskega prostora. V tej državi se že
               nekaj let bije primat med človekovimi pravicami nad državo in državo nad človekovimi
               pravicami. V tem primeru tudi predlagateljstvo takšnega zakona je možno razumeti, da
               si nekateri lastijo državo in s to lastnino bi radi ujeli človekove pravice in
               svoboščine. Tudi pravico in temeljno svoboščino, v našem primeru pravico staršev,da v
               skladu s svojim prepričanjem zagotavljajo svojim otrokom versko in moralno vzgojo.
               Torej dalo je prednost temu negativnemu vidiku.</p>
               <p>V poslanski skupini Nove Slovenije se seveda z enako mero simetričnosti, tega
               simetričnega pogleda, sprašujemo, kako bodo pravzaprav zaščiteni tudi otroci, recimo
               temu vernih staršev, pred dotaknitvijo ateističnega duha. To je enako relevantno
               vprašanje. Ja, točno tako je. To sprašujem tudi ministrstvo za šolstvo in šport, kako
               nam lahko to pojasni.</p>
               <p>Naloga je tudi, da je treba šolo braniti pred katerimikoli ideološkimi posegi
               enakovredno. V našem sistemu bi se lahko odločili za pozitivni vidik izražanja
               svobode in ne bi to nikogar motilo. Tako je urejeno tudi v drugih evropskih državah.</p>
               <p>Spoštujemo pa to načelo, da nobenemu ne smemo vsiljevati teh obveznosti poučevanja
               verouka ali konfesionalnega pouka. Na ta način, kot je sedaj, kot je bilo v
               obstoječem zakonu, je ta pravica, temeljna svoboščina kršena.</p>
               <p>Zato v poslanski skupini seveda podpiramo spremembo tega zakona, ker bo obstoječo
               nedemokratično ureditev, neprimerljivo z evropsko ureditvijo, odpravil.</p>
               <p>Ob tem se pa seveda sprašujemo, kaj je s programskimi vsebinami, ki prispevajo k
               vzgoji in izobraževanju, k vrednotam v javni šoli. Kaže se v sedanji generaciji, v
               brezciljnosti, asocialnem vedenju, uživanju drog ter alkohola. Kdaj bo šola še
               vključila tudi ta element v prakso? Naša šola je torej potrebna sprememb, z dobro
               vzgojno vsebino. Zakaj ne bi dali možnost tudi tistim civilnim pobudam, da bi
               vplivali na našo mladino?</p>
               <p>Naslednje vprašanje je glede brezplačne javne šole. To, kar se zdaj dogaja v
               slovenskem prostoru, je onemogočanje enakih možnosti, tako da socialno šibki ne
               morejo vstopati enakovredno z ostalimi do poklicev. Ta selekcija, segregacija, se vse
               bolj uveljavlja. Visoke vpisnine, šolnine in dragi prevozi. Tu sedanja vlada koplje
               grob slovenski naciji.</p>
               <p>Besedilo tega zakona bomo podprli, ker izboljšuje, popravlja notorično ustavnosporno
               besedilo. To je potrebno narediti zato, da se bomo lahko primerjali v evropskem
               prostoru. Hvala lepa.</p>
            </sp>
            <sp xml:id="SDZ3-Redna-18-2002-09-24.sp43">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo predstavitve stališč poslanskih skupin in zdaj prehajamo na
               razpravo v naprej priglašenih poslank in poslancev, seveda v okviru preostalega časa,
               ki ga še ima posamezna poslanska skupina. Ker je prišlo do nekaj najav sprememb, vam
               samo po vrstnem redu povem še enkrat - najprej gospa Simšič, potem gospod Podobnik,
               gospod Drobnič, Potrč, Rupar in Plemeniti.</p>
               <p>Gospa Danica Simšič, izvolite.</p>
            </sp>
            <sp xml:id="SDZ3-Redna-18-2002-09-24.sp44">

               <speaker>DANICA SIMŠIČ:</speaker>

               <p>Hvala lepa za besedo, gospa podpredsednica. Najprej bi v svojem imenu rada rekla, da
               predloga zakona, tako, kot je ta trenutek predlagan in zapisan, ne morem podpreti. Pa
               ne zavoljo tega, ker bi me preganjala kakšna fobija ali verski strah, kot je bilo
               slišati iz ust nekaterih prejšnjih razpravljavcev, ampak zaradi nekaj preprostih
               dejstev.</p>
               <p>Skladno z odločbo ustavnega sodišča se mi zdi seveda popolnoma razumljivo tudi to,
               kar se že dogaja, in sicer, da posamezne šole, javne šole ali šole s koncesijo
               zaprosijo za opravljanje verskega pouka oziroma konfesionalne dejavnosti v nekaterih
               izjemnih primerih. Slišali smo, da je takih prošenj deset ali dvanajst na leto.
               Seveda morajo biti pri tem vse verske skupnosti enakopravne po mojem mnenju.</p>
               <p>Hkrati bi pa vendarle kolegice in kolege rada opozorila na nekaj stvari, ki jih
               doslej nismo dovolj jasno slišali. V Sloveniji imamo javne šole in vrtce, imamo javne
               šole in vrtce s koncesijo in imamo zasebne vrtce in šole s koncesijo. Pri javnih s
               koncesijo se dejavnost financira 100%-no, pri zasebnih s koncesijo 85%-no, pa če bi
               hotela povedati vso resnico,celo pri zasebnih se je lep del časa to financiranje s
               strani davkoplačevalcev odvijalo v znesku 100%-nega nadomestila. Slovenija je v
               primerjavi z vsemi evropskimi državami država, ki daje največji odstotek
               davkoplačevalskega denarja za šole s koncesijo.Niti ena država v Evropi ne daje 85%.
               To je treba posebej poudariti.</p>
               <p>Zato se mi zdi rešitev, ki je predlagana, da je konfesionalna dejavnost dovoljena,
               če ni oviran program, ko se izvaja javna služba, preveč ohlapna. Me zanima, kdo bo
               pravzaprav ta program preverjal oziroma ugotavljal, kdaj je ta progam oviran in kdaj
               ni. Zanima me, v kolikšni meri bo konfesionalna dejavnost posegala v vsebine
               nekaterih drugih predmetov. Nadzor ne nazadnje predvideva tudi odločitev ustavnega
               sodišča. Hkrati bi rada rekla tudi to, da me pravzaprav preseneča nenehna želja ene
               same verske skupnosti, da za vsako ceno želi opravljati konfesionalno dejavnost v
               šolskih prostorih, tako tistih javnih šolskih prostorih, kot tistih prostorih s
               koncesijo. Čeprav moram reči, da iz pogovorov s številnimi, iskreno vernimi starši
               vem, da si ti želijo, da bi njihovi otroci sprejemali katehezo v cerkvenih prostorih,
               ki so v ta namen opremljeni tudi z vsemi potrebnimi atributi. In ko sem prej rekla in
               govorila o znesku in odstotku koncesije oziroma denarju davkoplačevalcev, ki gre za
               šole in vrtce s koncesijo in za zasebne verske šole, torej v znesku 85%, potem moram
               reči, da bi v nadaljevanju, če pri tej dopolnitvi in spremembi zakona ne bomo našli
               ustrezne rešitve, predlagala, da gremo po evropski poti, denimo italijanski poti, ki
               zasebnih verskih šol ne financira niti z enim samim evrom, tako kot je za razliko pri
               nas, 85%-no financiranje iz proračuna. Hvala lepa.</p>
            </sp>
            <sp xml:id="SDZ3-Redna-18-2002-09-24.sp45">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zdaj ima besedo gospod Janez Podobnik. Izvolite.</p>
            </sp>
            <sp xml:id="SDZ3-Redna-18-2002-09-24.sp46">

               <speaker>JANEZ PODOBNIK:</speaker>

               <p>Hvala lepa. V svoji poslanski razpravi ne bom porabil vsega časa, 7,30 minute. Rad
               bi kolegice in kolege nekako obvestil, da ne bo kakšna beseda, ki pade v ta prostor
               odzvenela napačno. Ni mi poznana nobena zahteva s strani rimokatoliške cerkve, da
               mora biti ravno taka in taka rešitev v tem zakonu. Jaz poznam samo strokovno delo
               resorja za šolstvo in drugih vladnih služb in nato tudi seveda politična odgovornost
               vladnih strank, ki so pripravile ta zakon. Živimo pa v času in prostoru, ki se mu
               reče leto 2002, torej splošni, kulturni, civilizacijski utrip je pa tisti, ki nas pač
               določa, ko predlagamo neko rešitev.</p>
               <p>Tudi poudarjena beseda »sekta« v povezavi s katoliško cerkvijo je taka, da lahko pri
               nekaterih upravičeno sproža reakcijo in bi rad poudaril, da v trenutku, ko se država
               trudi, Republika Slovenija, da bi podpisala sporazum s Svetim sedežem, je pač tak,
               jaz bi rekel nestrpen odnos do katoliške cerkve, nenavaden. Z moje strani, naše
               stranke, naše poslanske skupine ga ne boste slišali oziroma obratno. Plediramo za
               kulturnost, ki je lastna krogu, v katerega prihajamo. V Evropski uniji takih besed ne
               boste slišali, v evropskem parlamentu ne več. Pri nas jih pa še slišimo, žal.</p>
               <p>Glede samih rešitev, ki so predlagane v zakonu, je morda sedaj priložnost, da bi
               povedali javnosti in vsem nam, da v okviru veljavnega zakona, veljavnega zakona, še
               posebej seveda to velja za srednje šole, obstaja zakonska možnost, ki se ji reče,
               obvezne izbirne vsebine. Ta možnost je premalo izkoriščena. Žal je temu tako.</p>
               <p>Gre za to, da sedanja zakonodaja omogoča, da dijak sam, poudarjam, dijak sam izbira
               iz kataloga, ki ga pripravi Zavod za šolstvo. Tudi na podlagi, lahko rečemo javnega
               povabila, javnega razpisa, vsem možnim izvajalcem. Tukaj je prisotna vsa možna
               mavrica tistih, ki bi želeli ponujati take obvezne izbirne vsebine.</p>
               <p>Morda bi v zaključku, ko ima možnost po poslovniku, da nastopi vlada, lahko slišali,
               če imate podatke, na kakšen način, v katerih primerih, v katerih področjih so te
               obvezne izbirne vsebine uporabljene na podlagi veljavnega zakona.</p>
               <p>Ker bo očitno, da bo sama vsebinska razprava tekla potem v drugi obravnavi, se ne bi
               želel več spuščati v konkretne rešitve, ko ga mi zdaj že anticipiramo nek amandma, ki
               ga še nimamo. Vsi trdite tisti, ki pravite, v zaključnem elementu zakona pa vlada ni
               pripravila najbolj čudovite rešitve in bomo predlagali amandma.</p>
               <p>To je pravzaprav praksa, ki je predvsem za opozicijo nerodna. Oni ne poznajo ne
               vsebine amandmaja in potem ne morejo enakovredno sodelovati v taki splošni razpravi.</p>
               <p>Ampak ne glede na to: zaključil bi s prepričanjem, da je Sloveniji lahko v čast, da
               imamo pri deležu sofinanciranja javnih vrtcev in šol s strani državnega denarja, da
               je 85 procentov. To mislim, da nam je lahko v čast in na to smo lahko ponosni. Hvala
               lepa. Seveda, s koncesijo.</p>
            </sp>
            <sp xml:id="SDZ3-Redna-18-2002-09-24.sp47">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji ima besedo gospod Janez Drobnič. Izvolite. Če dovolite samo
               pojasnilo, gospa ministrica se je odločila, da bo po razpravah vseh poslancev v
               okviru še dovoljenih 5 minut časa odgovorila po koncu vnaprej priglašenih
               razpravljavcev. Gospod Drobnič, izvolite.</p>
            </sp>
            <sp xml:id="SDZ3-Redna-18-2002-09-24.sp48">

               <speaker>MAG. JANEZ DROBNIČ:</speaker>

               <p>Hvala lepa za besedo. Jaz bi se najprej dotaknil sploh osrednje drže medijev, vsega,
               kar se pojavlja na pisano v besedni obliki do tistih ljudi, ki pač izražajo vero.
               Znano je in povsem jasno, da ta odnos v naši državi ni toleranten. Nismo prava
               pluralna družba, s spoštovanjem človekovega izražanja vere, duhovnosti in
               drugega.</p>
               <p>To je osnovna težava v tej naši družbi. To se pač kaže. Če pregledate medije v
               zahodnoevropskih državah, spoštujejo prepričanje, spoštujejo civilno družbo, ji dajo
               podporo. Konec koncev tudi naša ustava govori v smislu pozitivne naravnanosti do
               izražanja vere, ker je to temeljna svoboščina, ne samo kot izbira, ampak tisto
               pozitivno, ki prispeva k socialni kohabitaciji državljanov. To je težava.</p>
               <p>Mi - ne vem, javnost je preveč nestrpno razpoložena do tega. Zato izhaja iz tega
               tudi toliko nerazumevanja. Zato se tudi pojavljajo takšna razmišljanja. Zato gre do
               takšna razmišljanja v smer čez rob, da se v okviru avtonomije šolskega prostora
               prodaja še kaj drugega, da se ne krši samo teh reči, kot sem jih omenjal - svoboščin
               in izpovedovanja vere - ampak celo zasebna pobuda, zasebna dejavnost v zasebni sferi.
               Ne slučajno.</p>
               <p>To je tisto, kar nas seveda vznemirja. In še enkrat poudarjam: po načelu enakosti in
               simetričnosti bi se moralo na enak način boriti prostorsko, časovno, da otroci ne
               pridejo v stik z agresivnim ateističnim duhom, da ni prostorsko, da ni časovno
               povezano. Kam bomo pa na tak način prišli? Izhaja iz temeljnega nezaupanja.</p>
               <p>Sodišče torej - žalibog se je odločilo, da preferira negativne oblike svobode, da
               se, kakorkoli je možno, opravi, onemogoči kakršnakoli konfesija, da ne pride v stik.
               S tem se seveda postavlja vse te vsebine v podrejen položaj; kot nekaj slabega, kot
               nekaj negativnega, kot nekaj, kar ne prispeva k pluralnosti.</p>
               <p>To je tisto, kar nas posebej, mene tudi posebno, iritira. In zato je treba to
               določilo sprejeti. V določilu je tudi, da se ugotavlja - oziroma poskusi nekaterih,
               da se to prostorsko in časovno loči. To bo izredno težko, to je težko razumeti, spet
               pa iz tega prihaja na dan ta nestrpnost, ta težava, da je to nekaj nezaželenega.
               Škoda, takšne razprave neprispevajo k umiritvi. V zahodnih državah je izredno malo
               razprav. Tam so stvari že uredili. In če pogledate nemški sistem, nemški sistem ima
               celo verouk v okviru javne šole, vendar na način izbirnih vsebin. In to ne
               predstavlja nobene ovire za nemško javnost. Svoboda izbire. In ne samo to; država
               financira to, država financira ta pouk, zato da zagotavlja temeljne človekove
               pravice, ki izhajajo iz ustave, in pravice državljanov iz odnosa do
               davkoplačevalskega denarja.</p>
               <p>Mi se ne približujemo s takimi rešitvami, kot so bile, v evropski prostor. Mi se od
               tega prostora oddaljujemo. Oddaljujemo se tudi od tistih podlag, ki so konstituirale
               evropske države in zahodno civilizacijo. V imenu ne vem česa, v imenu nevarnosti.
               Vendar, da ne bomo narobe razumljeni ali jaz narobe razumljen: nobenemu vsiljevati v
               okviru obveznega šolskega programa in pouka. To naj bo svoboda izbire. Tako mora tudi
               biti. Hvala lepa.</p>
            </sp>
            <sp xml:id="SDZ3-Redna-18-2002-09-24.sp49">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Miran Potrč. Izvolite.</p>
            </sp>
            <sp xml:id="SDZ3-Redna-18-2002-09-24.sp50">

               <speaker>MIRAN POTRČ:</speaker>

               <p>Hvala lepa. V Združeni listi socialnih demokratov smo za toleranco; ampak enako mero
               tolerance do verujočih in enako mero tolerance do neverujočih. Glede pritiskov na ene
               in druge smo na žalost še vedno prisotni v družbi z obojimi pritiski in prav bi bilo,
               da nobenih ni.</p>
               <p>Drugo. Mislim, da je prav poudariti, da želimo slediti odločbi ustavnega sodišča
               tako, kot je bila po svoji vsebini sprejeta, pri čemer je zahteva za ustavno odločbo
               bila postavljena tako, da je neustaven člen zato, ker v javnih šolah ne dovoljuje
               konfesionalnega pouka. In prav je povedati, da je glede na to, da je šol s koncesijo
               in vrtcev s koncesijo relativno malo, odločba ustavnega sodišča pravzaprav v 99 in
               več odstotkov primerih potrdila ustreznost sedanjih rešitev v zakonu, ker v
               javnihšolah cerkvena konfesionalna dejavnost - pouk ni dovoljen. Res pa je dopolnila
               del, ki govori o tem, kako se lahko verski pouk uresničuje v šolah in vrtcih s
               koncesijo z določenimi omejitvami. In vprašanje teh omejitev je tisto, kar mi
               mislimo, da je treba v zakonu še jasneje opredeliti, kot je to naredila sama vlada,
               in v tem delu se bomo - tako glede časovne in prostorske ureditve tega vprašanja kot
               tudi glede prijavljanja ali odjavljanja - potrudili, da bodo rešitve nesporno jasne,
               da jih ne bi praksa kasneje na neustrezen način urejala. Hvala.</p>
            </sp>
            <sp xml:id="SDZ3-Redna-18-2002-09-24.sp51">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Rupar. Izvolite.</p>
            </sp>
            <sp xml:id="SDZ3-Redna-18-2002-09-24.sp52">

               <speaker>PAVEL RUPAR:</speaker>

               <p>Spoštovana predsedujoča! Gospa ministrica, kolegice in kolegi! Sam sem se prijavil k
               tej razpravi zato, ker menim, da moram povedati tisto, kar me teži. Na začetku povem,
               da sem vernik, kristjan, da pa ne govorim na podlagi svoje veroizpovedi, niti ne o
               sugestiji katerekoli verske skupnosti, pač pa iz svojega prepričanja.</p>
               <p>Delno sem zadovoljen z obliko zakona oziroma spremembe zakona, ki jih imamo pred
               seboj, zato ker ocenjujem, da je to po osamosvojitvi Slovenije prvi korak
               približevanju na tem področju tudi v približevanju Evropski uniji. Vendar je to le
               prvi korak. Še veliko jih bo, preden bomo lahko govorili o enakopravnosti vernikov v
               Sloveniji z enakopravnostjo vernikov v drugih evropskih državah.</p>
               <p>Zakaj? Zato, ker v teh spremembah manjka konfesionalna vzgoja tudi v javnih vrtcih in
               javnih zavodih. Da to drži, se ozrimo samo po sosednjih državah. To velja v Italiji,
               velja v Avstriji, velja na Madžarskem, morda, pa ne, bom rekel, po moji oceni, celo
               morda pretirano, na Hrvaškem. Ampak to je tudi v Franciji, to isto imajo v Nemčiji.
               Skratka, lahko ocenjujem, da je po odpravi Miloševičevega sistema v Srbiji Slovenija
               še edina država v Evropi, ki tega predmeta nima v javnih vrtcih in šolah. Vem, da je
               miselnost tudi v tem državnem zboru morda ta trenutek povsem nenaklonjena in da bo
               treba več korakov, da se prepričamo, da je to prav. Ocenjujem pa, da bo prišel čas,
               kobomo spoznali tudi to resnico. Osebno se ne zavzemam, da bi bil edini in zveličavni
               predmet v javnih zavodih, šolah in vrtcih, pa tudi tistih, ki imajo koncesijo, zgolj
               krščanska vzgoja. Nihče od nas tega ne zagovarja. Se pa sprašujemo, kako to, da se v
               desetih letih samostojne Slovenije na vseh, ali pa pod vsemi ministri, v vseh teh
               ministrstvih, kjer se je zamenjalo že ničkoliko strokovnjakov, ni našlo skupnega
               jezika, da bi pripravili predmet o religijah. Osebno nimam nič proti, če bi moj otrok
               v osnovni šoli izvedel tudi kaj o muslimanski veri, o evangeličanski veri. Osebno
               nimam prav čisto nič proti, če bi, tako kot je rekel Jelinčič, govorili pri tem
               predmetu, seveda sorazmerno z zastopanjem vernikov v slovenskem prostoru, tudi o
               drugih religijah. Sprašujem se pa, zakaj smo tako nesposobni, da v desetih letih
               nismo uspeli pripraviti takega predmeta za poučevanje otrok. Slovenci smo v tem
               pogledu res unikatni.</p>
               <p>Bi se pa poleg tega rad dotaknil še tretjega člena - torej, naj povem, da bom vložil
               amandma, v katerem bom skušal doseči spremembo, da bi tudi v javnih vrtcih in šolah
               imeli to vzgojo, torej konfesionalno dejavnost.</p>
               <p>Moti me pa še 3. člen, ki je kot predlog za spremembo, in sicer v 109. členu, kjer
               govorimo o zaposlovanju ljudi, ki morda glede na razpis nimajo primerne izobrazbe, da
               bi vendar našli zagotovilo, da predmet oziroma delo, za katero je razpisan, torej
               narejen razpis, da bi se na to lahko prijavili tudi tisti, ki ne izpolnjujejo vseh
               pogojev. Tu bom pa dodal, da se s tem strinjam, vendar pod pogojem, da gre za osebo,
               ki je že prej opravljala to dejavnost oziroma ima prakso; zdaj pa tega nimamo
               napisanega, torej se lahko na to delovno mesto prijavi kdorkoli in nikjer nimamo
               opredeljeno, da je to osebo treba preveriti, da bo zagotovila vsaj tisto leto
               minimalne pogoje za izobraževanje oziroma za delo tistega delovnega mesta, za katero
               je razpis opravljen. Upam, da ste me razumeli. Zahvaljujem se za posluh. Hvala
               lepa.</p>
            </sp>
            <sp xml:id="SDZ3-Redna-18-2002-09-24.sp53">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Priglašen k razpravi kot zadnji je bil še gospod Zmago Jelinčič
               Plemeniti. Ker ga ni, dajem besedo gospe ministrici, da pojasni poslankam in
               poslancem. V okviru petih minut, gospa ministrica, izvolite.</p>
            </sp>
            <sp xml:id="SDZ3-Redna-18-2002-09-24.sp54">

               <speaker>DR. LUCIJA ČOK:</speaker>

               <p>Hvala lepa, gospa podpredsednica. Najprej se zahvaljujem vsem poslankam in poslancem
               ter poslanskim skupinam, ki so podprle zakon. Verjamem, da bomo amandmaje, ki jih
               boste predlagali, skrbno pregledali.</p>
               <p>Odgovorila bi na nekaj vprašanj, ki so morda ostala nekoliko v zraku, kot na primer,
               kaj se šteje za konfesionalno dejavnost. To točno vemo, v četrtem odstavku 72. člena
               je opisana. Da pa elementi konfesionalne dejavnosti ne zaidejo v vsebine predmetov,
               skrbi filter, to je strokovni svet za splošno izobraževanje, ki odobrava vsebine.</p>
               <p>Naslednja stvar, da ukrepi, ki zagotavljajo negativno izbiro verske svobode, so
               vključeni v zakon. Jaz bi le trdila, da beseda, recimo, "ne ovira" pa "ni dovoljeno"
               - gre za konfesionalno dejavnost -, pomeni, da je ta beseda prepovedno zaznamovana,
               ni nevtralna, torej zagotavlja negativni vidik verske svobode. Tu gre za materialne
               in nematerialne ovire, in verjemite, da nematerialne je težko opredeliti, vemo pa, da
               materialne so časovne in prostorske, vplivnostne bi težko dali v zakon, kot smo to
               razmišljali. Izvajanje predmetnika pa ugotavlja inšpektorat za šolstvo, torej je za
               to poskrbljeno.</p>
               <p>O pluralizaciji v šolstvu bi rekla le, da ima zakonske osnove, razvija se skladno s
               finančnimi možnostmi izvajalcev in le pod pogojem, da zagotavlja kvalitetno
               izobraževanje.</p>
               <p>Rekla bi še to, da ko primerjamo med seboj primerljivost tega predloga z ostalimi,
               moramo biti natančnejši. Na primer, v Združenih državah in v Franciji zaradi
               striktnega izvajanja načela laičnosti in konfesionalnosti javne šole je popolnoma
               ločenost šole od cerkve oziroma države od cerkve, medtem ko v Angliji, na Švedskem,
               Norveškem poskušajo obstoječi prej konfesionalni, verski pouk, zasnovati in izvajati
               na nekonfesionalen ali vsaj interkonfesionalen način. Torej, to ni posebnost
               Slovenije.</p>
               <p>V tem primeru bi še potrdila, da je vlada oziroma ministrstvo, zadolženo za šolstvo,
               dolžno izvrševati določila ustave Republike Slovenije, šolsko zakonodajo, ki
               zagotavlja razvoj laičnega javnega šolstva ob privatnem šolstvu in koncesijskem
               šolstvu, torej ob vsem tem vendar izpolnjuje nacionalni program, ki ga dopolnjuje v
               tem primeru šolstva, kot je privaten, usmerjenost - npr. verska ali druga - v
               programe šol pa je dolžno v duhu humanizma in demokratičnega pluralizma vnašati
               vsebine, ki razvijajo tudi versko strpnost in spoštovanje drugačnosti.</p>
               <p>Tu bi še odgovorila, da izbirne vsebine v srednji šoli pa obsegajo vendar štirikrat
               po šestindevetdeset ur, v teh so državljanska kultura, metodologija raziskovanja,
               zdravstvena vzgoja ter priporočena verstva in etika, medtem kot verstva in etika so v
               osnovni šoli obvezni izbirni predmet.</p>
               <p>Zahvaljujem se tudi za vse pripombe, ki ste jih dali na račun šolskih uprav. Ravnamo
               racionalno in smotrno. Verjemite, da nam je žal za zamudo, ki je nastala na tem
               področju, zato bomo v prehodnem tempu to tudi uredili. Nastaja v Sloveniji regionalna
               struktura Slovenije, organiziranost upravnega vodenja, okolje, zdravstvo, sociala
               prinaša tako različno število enot in geografske razdelitve, da povzroča kar določene
               težave v upravi.</p>
               <p>Zakon o šolanju otrok s posebnimi potrebami nam je posebej pri srcu, zato tudi
               izvajamo uredbo, ki se zdaj v tem vmesnem obdobju uresničuje, nastajajo podzakonski
               akti, v letu 2003 in 2004 bomo uredili to področje in znotraj tega predvsem postopke
               za usmerjanje otrok s posebnimi potrebami ter podprli regionalizacijo.</p>
               <p>Mislim, da sem na grobo odgovorila na nekatera bolj, bi rekla, odprta vprašanja,
               drugače pa mislim, da je bila ta diskusija izredno koristna za nas in da jo bomo
               upoštevali. Hvala.</p>
            </sp>
            <sp xml:id="SDZ3-Redna-18-2002-09-24.sp55">
               <speaker>PODPREDSEDNICA IRMA PAVLINIČ KREBS:</speaker>
               <p>Gospa ministrica, hvala lepa. Spoštovane poslanke in spoštovani poslanci.
            Predvidevali smo oziroma določili, da se ta točka konča ob 12.50 uri. To se nam bo
            zgodilo še večkrat. Poslovnik omogoča in določa v 71. členu, narekuje torej
            predsedujočemu določen način ravnanja.</p> 
               <p>Ugotavljam seveda najprej, da je vrstni red
               vnaprej priglašenih razpravljavcev izčrpan. Sprašujem poslanke in poslance, ali v
               razpoložljivem času, to je še 24 minut, želi kdo razpravljati? Moja dolžnost je, da,
               ko bom videla, koliko vas še želi, da ta čas po določenih merilih razdelim pravično,
               tako da vsi, ki bi še želeli razpravljati, dobijo besedo.</p>
               <p>Tako vam želim sporočiti tudi merila, ki jih bom uporabila ob tem; torej, prednost
               bodo imeli poslanci, ki še niso razpravljali, potem lahko se k besedi javi tudi
               vlada. Če se bo javilo več poslank in poslancev iz različnih poslanskih skupin, bom
               tu upoštevala tudi velikost poslanskih skupin.</p>
               <p>Tako sprašujem, ali kdo v okviru razpoložljivega časa še želi razpravljati. V tem
               trenutku prosim, da vsi, ki bi še želeli, dvignete roko, da lahko v okviru
               razpoložljivega časa ta čas tudi razporedim, če pa ne, bomo zaključili z razpravo.
               Glasovanje bo zvečer in naredili odmor do začetka naslednje točke dnevnega reda.
               Sprašujem, kdo želi še razpravljati v okviru razpoložljivega časa? K besedi se želi v
               nadaljevanju priglasiti samo gospod Podobnik. Še kdo drug? <stage>(Ne.)</stage> Hvala lepa. Kar
               nekaj časa je pred vami. Izvolite, gospod Podobnik.</p>
            </sp>
            <sp xml:id="SDZ3-Redna-18-2002-09-24.sp56">

               <speaker>JANEZ PODOBNIK:</speaker>

               <p>Hvala lepa. Po zraku sem bil seznanjen, da imam še 3 minute. Tema, ki je bila
               dotaknjena s strani gospe ministrice...</p>
            </sp>
            <sp xml:id="SDZ3-Redna-18-2002-09-24.sp57">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Podobnik, samo da ne bo nesporazuma. Tisti čas, ki je bil do zdaj merjen, ne
               velja več. Ni ostankov.</p>
            </sp>
            <sp xml:id="SDZ3-Redna-18-2002-09-24.sp58">

               <speaker>JANEZ PODOBNIK:</speaker>

               <p>Koliko mi date?</p>
            </sp>
            <sp xml:id="SDZ3-Redna-18-2002-09-24.sp59">

               <speaker>PODPREDSEDNICA IRMA PAVLINIČ KREBS:</speaker>

               <p>Mi imamo zdaj čas do 12.50 ure. Zato ste se smeli v okviru tega časa javiti,
               kdorkoli bi se želel in bi se razporedil, da bi razpravljali še tisti, ki se niso
               pisno priglasili. Izvolite, beseda je vaša...</p>
            </sp>
            <sp xml:id="SDZ3-Redna-18-2002-09-24.sp60">

               <speaker>JANEZ PODOBNIK:</speaker>

               <p>Jaz sem sposoben kompleten čas porabiti, ampak ga ne bom.</p>
               <p>Tema, ki je bila, ni bila v fokusu razprav, je bila dotaknjena z moje strani - in
               hvala gospe ministrici za odgovor - šolska uprava in decentralizacija. Ne vem, če vam
               je poznano bolj detajlno. Jaz se bojim, da ste naredili križ čez šolske uprave. Ali
               realno računate, da bodo šolske uprave zaživele? Kdaj bodo zaživele? Slišal sem v
               vaših besedah "regionalizacijo". Kaj ste s tem mislila, gospa ministrica? To ni
               neposredno povezano z veljavnim zakonom in tudi nobenega konsenza še ni, v kateri
               sklop sistema na drugi ravni bi eventualno padle šolske uprave. Ali imate že kakšne
               podatke o tem? Hvala lepa.</p>
            </sp>
            <sp xml:id="SDZ3-Redna-18-2002-09-24.sp61">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa ministrica, boste odgovorili na vprašanje? Izvolite.</p>
            </sp>
            <sp xml:id="SDZ3-Redna-18-2002-09-24.sp62">

               <speaker>DR. LUCIJA ČOK:</speaker>

               <p>Mi načrtujemo v letu 2003 postavitev od petih do osmih šolskih uprav. Predvsem
               regionalizacijo bomo upoštevali, da bi v te predvidene regije najprej postavili
               šolske uprave, ali pa blizu tega, kar bo zakon o regionalni ureditvi Slovenije
               urejal, če ga bomo imeli. Nato v naslednjem letu, 2004, pa še vse ostale, tako do
               septembra 2005 naj bi bile ustanovljene vse.</p>
            </sp>
            <sp xml:id="SDZ3-Redna-18-2002-09-24.sp63">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovane poslanke, spoštovani poslanci! Ker ne želi nihče več
               razpravljati, zaključujem razpravo. O predlogu sklepa, da je predlog zakona primeren
               za nadaljnjo obravnavo, bo zbor glasoval v popoldanskem nadaljevanju v okviru točke
               glasovanje, po 17.35 uri. S tem prekinjam to točko dnevnega reda. Nadaljevali bomo ob
               12.50 uri s prvo obravnavo 5. točke dnevnega reda, to je predloga zakona o spremembah
               in dopolnitvah zakona o državljanstvu Republike Slovenije. Do takrat prekinjam
               zasedanje državnega zbora. Hvala lepa. Hvala lepa predstavnicam vlade Republike
               Slovenije.</p>
               <stage>(Seja je bila prekinjena ob 12.28 uri in se je nadaljevala ob 12.51 uri.)</stage>
            </sp>
            <sp xml:id="SDZ3-Redna-18-2002-09-24.sp64">

               <speaker>PODPREDSEDNIK VALENTIN POHOREC:</speaker>

               <p>Kolegice in kolegi! Gospod minister! Gospe in gospodje! Nadaljujemo s sejo.</p>
               <p>Prehajamo na <title>5. TOČKO DNEVNEGA REDA – PRVA OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O DRŽAVLJANSTVU REPUBLIKE SLOVENIJE.</title> Predlog zakona je
               v obravnavo zboru predložila vlada Republike Slovenije. V zvezi s tem zakonom je
               skupina enajstih poslancev in poslank s prvopodpisanim mag. Andrejem Vizjakom
               zahtevala, da državni zbor opravi splošno obravnavo v skladu z 22. členom poslovnika.
               To splošno obravnavo bomo zdaj tudi opravili. Dajem besedo predstavniku vlade,
               ministru za notranje zadeve, gospodu Radu Bohincu. Dr. Bohinc, na voljo imate 5
               minut. Imate besedo.</p>
            </sp>
            <sp xml:id="SDZ3-Redna-18-2002-09-24.sp65">

               <speaker>DR. RADO BOHINC:</speaker>

               <p>Hvala lepa za besedo. Spoštovane gospe in gospodje poslanke in poslanci! Cilji
               zakona oziroma novele zakona o državljanstvu so predvsem naslednji.</p>
               <p>Prvič, poenostavitev postopkov v zvezi s pridobitvijo državljanstva in pa
               racionalizacije ter nekatere olajšave v tej zvezi. Drug cilj je preprečevanje zlorab
               v tej zvezi in tretji - želimo besedilo zakona o državljanstvu uskladiti s konvencijo
               o državljanstvu Sveta Evrope.</p>
               <p>Kar zadeva prvi cilj, morda samo nekaj opor iz zakonskega besedila. Najprej je
               racionalizacija predvidena na področju naturalizacije. Opušča se pogoj zagotavljanja
               stanovanja in učinkovitejši način ugotavljanja pogoja znanja slovenskega jezika.
               Poleg tega poskušamo upoštevati izhodišča, opredeljena v resoluciji o odnosih s
               Slovenci po svetu na ta način, da lahko pridobijo državljanstvo na podlagi gole
               izjave o registraciji vse osebe, ki so rojene v tujini v mešanih zakonih, kjer je ob
               rojstvu eden od staršev slovenski državljan, če se priglasijo do 30. leta starosti,
               doslej samo do 23. leta starosti.</p>
               <p>Nadalje, uvajamo olajšave za pridobitev državljanstva z naturalizacijo za zdomce, ki
               so bili zaradi ekonomskih razlogov prisiljeni zaprositi za prenehanje slovenskega
               državljanstva in tedaj še jugoslovanskega državljanstva. Čas, potreben za bivanje v
               državi je, v teh primerih skrajšan na šest mesecev.</p>
               <p>In pa še, z 18. členom omogočamo naturalizacijo pod olajšanimi pogoji za tiste
               osebe, ki so stalno prebivale v Sloveniji na dan 23.12.1990, pa so bili takrat
               državljani bodisi tretjih držav ali pa državljani nekdanje republik tedanje SFRJ. Gre
               za možnost pridobitve državljanstva predvsem za osebe, ki so sicer želele postati
               slovenski državljani pod pogoji iz 40. člena zakona o državljanstvu Republike
               Slovenije.</p>
               <p>Drug sklop vprašanj se nanaša na preprečevanje zlorab. Tu gre za naslednje
               spremembe.</p>
               <p>V vse naturalizacijske podlage sta vključena dva nova pogoja, in sicer da morajo vsi
               prosilci imeti urejen zakonit status tujca v Republiki Sloveniji in pred tem podati
               izjavo o sprejemanju slovenskega pravnega reda.</p>
               <p>Uveden je tudi dodatni pogoj poravnave davčnih obveznosti in zaostren je režim
               pridobitve državljanstva po izredni naturalizaciji, s tem da mora prosilec živeti v
               Sloveniji najmanj leto dni, kar pa ne velja za osebe slovenskega porekla.</p>
               <p>V določbi o naturalizaciji mladoletnih oseb pa se zaostruje pogoj z obveznim
               enoletnim bivanjem otroka v Republiki Sloveniji. V določbi, namenjeni za
               razveljavitev naturalizacije zaradi goljufije, pa je ta triletni rok opuščen.</p>
               <p>No, in še tretji sklop vprašanj, kjer gre za uskladitev s konvencijo o državljanstvu
               Sveta Evrope. Tu vpeljujemo dodatne skupine prosilcev, ki imajo olajšave. To so
               polnoletne osebe, rojene v Sloveniji, to so begunci in pa apatridi. Osebam, rojenim v
               Sloveniji, se opusti izpolnjevanje pogoja odpusta, vira preživljanja, stanovanja in
               slovenskega jezika, beguncem in apatridom pa se dolžina prebivanja, predpisana za
               ostale tujce, skrajša z 10 na 5 let.</p>
               <p>To so najbolj bistvene novosti predlagane novele. Predlagamo, da jih državni zbor
               podpre oziroma da podpre zakon za nadaljnjo obravnavo. Hvala lepa.</p>
            </sp>
            <sp xml:id="SDZ3-Redna-18-2002-09-24.sp66">

               <speaker>PODPREDSEDNIK VALENTIN POHOREC:</speaker>

               <p>Hvala vam, gospod minister.</p>
               <p>Sledi predstavitev stališč poslanskih skupin. Imamo pet prijavljenih poslanskih
               skupin. Najprej dajem besedo mag. Majdi Potrata.</p>
            </sp>
            <sp xml:id="SDZ3-Redna-18-2002-09-24.sp67">

               <speaker>MAG. MAJDA POTRATA:</speaker>

               <p>Hvala za besedo, gospod predsedujoči. Pozdravljam gospoda ministra in druge
               predstavnike vlade, spoštovane poslanke in poslance! Poslanska skupina Združene liste
               podpira predloženo besedilo sprememb in dopolnitev zakona o državljanstvu Republike
               Slovenije, kot je bil vložen v zakonodajni postopek.</p>
               <p>Pri tem izhajamo iz pojasnila predlagatelja, da predlog sprememb zakona ne pomeni
               večjih vsebinskih posegov v veljavni zakon o državljanstvu Republike Slovenije in ne
               posega v njegova načela, med katerimi naj omenim vsaj načelo prostovoljne pridobitve
               in izgube državljanstva, pa načelo enakopravnosti zakonskih in nezakonskih otrok ter
               enakopravnosti moškega in ženske. Kljub vsemu pa bo sprejetje sprememb in dopolnitev
               tega zakona pomenilo poenostavitev postopka pri pridobivanju državljanstva, hkrati pa
               so predvideni tudi ukrepi za preprečevanje zlorab; ne nazadnje pa gre tudi za
               uskladitev zakona z olajšavami, opredeljeni v evropski konvenciji Sveta Evrope o
               državljanstvu, pri nastajanju katerih je sodelovala tudi Slovenija.</p>
               <p>Dovolite mi, da opozorim samo na nekatere predlagane spremembe in stališče poslanske
               skupine do njih. Menimo namreč, da je predlagatelj v polni meri sledil tistemu
               načelu, ki je zadnje čase v slovenski javnosti pogosto poudarjeno. In sicer, da je
               pri pridobivanju državljanstva z naturalizacijo treba dosledno izpolnjevati 5. točko
               10. člena obstoječega zakona o državljanstvu, ki nalaga prosilcem za vstop v
               državljanstvo obvladanje slovenskega jezika. Kljub temu pa je predlagatelj z novelo
               upošteval načelo enakih možnosti za tiste skupine prosilcev, ki zaradi resnih okvar
               zdravja ne morejo opraviti preizkusa znanja slovenskega jezika na doslej ustaljen in
               predpisan način, pač pa se za vse te primere predlagajo drugačni postopki.</p>
               <p>Prav tako zakon prinaša izjemo za tiste prosilce za vstop v državljanstvo, ki
               slovenski jezik aktivno obvladajo, pa tega zdaj, ker so se slovenskega jezika naučili
               v okviru rednega izobraževanja, pa doslej ta možnost ni bila predvidena, ker ni bila
               upoštevana možnost, da lahko z veljavnimi šolskimi listinami, bodisi na osnovni ali
               višji ravni, dokazujejo znanje slovenskega jezika.</p>
               <p>Prav tako pomenijo spremembe olajšanje za vstop v državljanstvo v skladu z
               resolucijo za Slovence po svetu. Mislimo pa tudi, da vsaj v 18. členu predlaga vlada
               ustrezno rešitev za vse tiste prosilce za vstop v državljanstvo, ki so na datum 23.
               december 1990 prebivali v Republiki Sloveniji, pa doslej niso imeli možnosti
               pridobiti državljanstvo.</p>
               <p>Hkrati so seveda v noveli olajšane tudi nekatere možnosti za pridobitev
               državljanstva za tiste, ki bi to državljanstvo pridobili zaradi osebnega nacionalnega
               interesa.</p>
               <p>Naj nazadnje omenim vendar tudi to, da je za vstop v državljanstvo Republike
               Slovenije treba izpolnjevati tudi davčne obveznosti za vse polnoletne prosilce za
               naturalizacijo, hkrati pa tudi izjaviti, da sprejemajo prosilci pravni red Republike
               Slovenije.</p>
               <p>Zaradi teh in v tem stališču neomenjenih predlaganih sprememb pa bo poslanska skupina
               Združene liste socialnih demokratov predlagano novelo zakona podprla. Hvala.</p>
            </sp>
            <sp xml:id="SDZ3-Redna-18-2002-09-24.sp68">

               <speaker>PODPREDSEDNIK VALENTIN POHOREC:</speaker>

               <p>Hvala, gospa Majda Potrata. Na vrsti je predstavitev stališča poslanske skupine
               Socialdemokratske stranke, ki ga bo podal gospod Rudolf Petan. Prosim.</p>
            </sp>
            <sp xml:id="SDZ3-Redna-18-2002-09-24.sp69">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister, člani vlade, spoštovane
               kolegice in kolegi.</p>
               <p>Ta zakon obravnava področje pridobitve, prenehanja in pa evidentiranja
               državljanstva. Na osnovi tega bi lahko rekli, da ta zakon spada med osamosvojitvene
               zakone in je z vidika suverenosti Republike Slovenije pomemben, ker je takrat
               vzpostavil tudi začetno državljansko telo Republike Slovenije, postavil pa je tudi
               pravno podlago za pridobitev državljanstva tistim stalnim prebivalcem države, ki ob
               razpaduprejšnje države niso imeli državljanstva Republike Slovenije.</p>
               <p>Na osnovi tega zakona je v 11 letih pridobilo slovensko državljanstvo na podlagi
               naturalizacije skoraj 200 tisoč prebivalcev. Večina oseb, večina teh na podlagi 40.
               člena zakona, ostali pa na podlagi drugih podlag.</p>
               <p>Kot vidimo, je bil omenjen zakon podlaga za pridobitev državljanstva skoraj desetine
               sedanjih državljanov Republike Slovenije. S predlaganimi spremembami pa se širi
               možnost pridobivanja slovenskega državljanstva tudi na druge kroge oseb. To pomeni,
               da je treba resno razmisliti o tem zakonu, kajti 10 procentov državljanstev,
               pridobljenih državljanstev ni tako enostavna zadeva in zato je treba problem
               osvetliti z vseh zornih kotov.</p>
               <p>Predlagatelj navaja, da je poleg racionalizacije posameznih naturalizacijskih
               postopkov kot poglavitni temelj za sprejem tega zakona omogočiti pridobitev
               državljanstva osebam, ki imajo pristno in učinkovito vez z Republiko Slovenijo, z
               namenom, da se vzpostavi pravna vez med državo in posameznikom, ne glede na etično
               poreklo posameznika.</p>
               <p>Omenjeno načelo res velja kot temeljno načelo evropske konvencije o državljanstvu,
               vendar pa bi se postavilo vprašanje, ali ni mogoče v kakšnem segmentu omenjeno načelo
               razlagano pri nas preveč liberalno ali - če gledamo na število - preveč ekstenzivno.</p>
               <p>Zavedamo se, da so določene rešitve, ki jih ponuja zakon potrebne, tako da v
               Socialdemokratski stranki pozdravljamo nekatere rešitve, ki jih ponuja zakon, kot:
               opredelitev natančnejših kriterijev za določene skupine zaprosilcev, potem tudi
               razveljavitev naturalizacije, če je ta dosežena z goljufivim ravnanjem, potem se
               lahko samo vprašamo pri tem, zakaj to nismo že sedaj uredili. In pa seveda tudi o
               tem, da je izjava o sprejemanju pravnega reda Republike Slovenije, ki lepoudarja
               pomen prostovoljne odločitve tujca, ki prosi za sprejem v slovensko državljanstvo; in
               pa olajšan je način pridobitve državljanstva za slovenske zdomce, ki se po upokojitvi
               vračajo v Slovenijo, pred pridobitvijo državljanstva pa dejansko že živijo v
               Sloveniji.</p>
               <p>Po drugi strani pa v Socialdemokratski stranki Slovenije ne vidimo razlogov za
               bistvene olajšave za pridobitev državljanstva z naturalizacijo oseb, ki imajo status
               begunca, in pa oseb v bistvu brez državljanstva.</p>
               <p>Posebej pa bi želeli poudariti, da tudi poskus predlagatelja, da dvigne starostno
               mejo za tiste kategorije oseb, ki imajo slovenske korenine, vsaj enega od staršev, da
               še lahko zahtevajo priglasitev za državljanstvo Republike Slovenije, da se zviša ta
               meja od 23 do 30 let. Vendar menimo, da ta poskus ni najbolj posrečen. Gre predvsem
               za to, da se razlikovanje, recimo, tudi v isti družini prenese na višji nivo, na
               višji starostni nivo, s 23 na 30 let. Kajti tisti otrok, ki je - recimo - star 30
               let, še ne 30, ima to možnost, njegov bližnji član, brat ali sestra, ki pa je eno
               leto starejša - se pravi, nad 30 let, 31 - pa te možnosti več nima. Zato poudarjamo,
               da bi bilo treba razmisliti o ustreznejši rešitvi, ki bi omogočila vsem, ki imajo
               korenine v slovenstvu, da pridobijo državljanstvo, če želijo - torej, odpraviti
               starostno omejitev. O tem govori predlog komisije za Slovence v zamejstvu in po
               svetu, o katerem bo verjetno tudi predsednik komisije kaj povedal, tako da ne bi
               izgubljal časa.</p>
               <p>Želel bi spomniti, da če smo bili tako velikodušni, da smo podelili na podlagi
               naturalizacije 10% državljanstev ljudem, ki nimajo slovenskih korenin, pa ni bilo
               starostnih omejitev, potem bi morali to omogočiti tudi našim ljudem. Mi nismo proti
               temu, kar se je dogajalo prej, vendar želimo, da Slovenija, ki je verjetno edina
               država, ki tako mačehovsko obravnava naše ljudi po svetu, da to nekako izgleda, da
               imamo dvojne kriterije, dvojna merila, da razlikujemo ljudi, vendar v škodo naših;
               tega verjetno ni nikjer v svetu, in to bi želeli popraviti.</p>
               <p>Zato v Socialdemokratski stranki podpiramo ta zakon, vendar v nadaljnjem postopku z
               rešitvijo, ki olajšuje pridobivanje državljanstva Slovencev po svetu, vendar brez
               starostne omejitve. V tem kontekstu zakon podpiramo, v primeru, da bodo te rešitve
               vnesene, sicer pa bomo razmislili, kako bomo glasovali pri tem. Hvala lepa.</p>
            </sp>
            <sp xml:id="SDZ3-Redna-18-2002-09-24.sp70">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Rudolf Petan. Na vrsti je predstavitev stališča poslanske skupine
               Slovenske nacionalne stranke, ki ga bo podal gospod Zmago Jelinčič Plemeniti. Imate
               besedo, prosim.</p>
            </sp>
            <sp xml:id="SDZ3-Redna-18-2002-09-24.sp71">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo, gospod predsedujoči. V Slovenski nacionalni stranki smo ob
               spremembah oziroma ob predlogu zakona o spremembah in dopolnitvah zakona o
               državljanstvu Republike Slovenije imeli kar nekaj razmislekov.</p>
               <p>Najprej so nam dvome vzbudile spremembe v 3. členu, kjer se je govorilo "v 4. točki
               se črtajo besede, da ima zagotovljeno stanovanje" in tako naprej. Mislili smo, da v
               tem primeru bodo ti državljani z nanovo pridobljenimi pravicami postali socialni
               problemi, ki bodo na grbi države. Vendar po pogovorih in po razmisleku s strokovnjaki
               se je ugotovilo, da to enostavno ne bo držalo in da zadevo urejajo že drugi zakoni,
               ki onemogočajo takšne primere.</p>
               <p>Potem nam je v oči padla alinea, ko piše »za 9. točko se doda nova 10. točka, ki se
               glasi: da poda izjavo, da s pridobitvijo državljanstva Republike Slovenije soglaša s
               pravnim redom Republike Slovenije«. Zadeva je pravzaprav vzeta iz ameriške zakonodaje
               in po ameriškem vzoru. Je pa močan instrument, ki lahko čez določen čas, ko nek
               človek, ki je dobil državljanstvo na osnovi tega zakona, da se mu državljanstvo lahko
               tudi odvzame, če ne spoštuje te odločitve, ki je prostovoljna. Hkrati: če te
               prostovoljne odločitve ne sprejme, v tem primeru ne more dobiti državljanstva. To se
               pravi, če te izjave ne poda, mu državljanstva upravni organ ne more izdati. To se nam
               zdi smiselno in zelo oportuno s stališča države.</p>
               <p>Potem smo imeli tudi pomisleke z 18. členom, kjer se govori, da "za sprejem v
               državljanstvo lahko zaprosi polnoletna oseba, ki je imela na dan 23.12.1990 stalno
               prebivališče v Sloveniji". Mislili smo, da bo v tem primeru prišlo za zlorabo s
               strani tistih ljudi, ki so špekulativno odklanjali slovensko državljanstvo, ker so
               čakali v primeru, če bo slovenska teritorialna obramba poražena, da v tem primeru -
               in slovenska policija, skratka Slovenija, kot država poražena - da bodo v tem primeru
               pridobili bonitetni položaj, glede na Slovence in na državljane, ki so se odločili za
               slovensko državljanstvo. Po pogovorih s strokovnjaki, strokovnimi službami smo tudi
               tukaj dobili zagotovilo, da v tem primeru ne bo tako enostavno in da v primeru
               nekdanjih oficirjev JNA zadeva ne bo na ta način izpeljana.</p>
               <p>Zagotovo nas pa skrbijo določeni ljudje, še predvsem v Mariboru, kjer jih je kar
               nekaj takšnih, ki so špekulativno odklonili slovensko državljanstvo in vendar so
               ostali v Sloveniji, zdaj pa želijo našo knjižico, naš potni list, naše državljanstvo
               zaradi vključevanja v Evropsko unijo in zaradi tega, da bodo lažje popotovali po
               Evropi.</p>
               <p>Zagotovilo s strani vladnih ustanov je bilo, da je teh ljudi morda 40 ali kakšen
               več. Skratka, številka, ki verjetno ne bo ogrožala slovenskega državnega in
               nacionalnega interesa, še posebej, ker imamo tukaj ta dodatni varnostni ventil s to
               novo 10. točko o soglašanju s pravnim redom Republike Slovenije.</p>
               <p>Dvom nam je dalo v 18. členu tudi zapis, da zavrnitev prošnje za sprejem v
               državljanstvo ne sme osebi povzročati določene socialne, gospodarske in pa druge - ne
               sme povzročati posledic; ker smo mislili, da gre tukaj za preferiranje osebnega
               interesa nad državnimi interesi. Tudi tukaj so nam pojasnili, da gre za norme,
               ustaljene norme iz listine o človekovih pravicah, evropske listine o človekovih
               pravicah, ki je pravzaprav že sprejeta in že velja, v skladu z njeno veljavnostjo, ki
               jo je ratificiral državni zbor Republike Slovenije, pa je zadeva pravzaprav že
               delujoča in veljavna.</p>
               <p>Vprašanje je bilo tudi zaradi pretoka beguncev oziroma pretoka novih ljudi v
               Slovenijo s področja Kosova, kajti UNMIK daje žige zelo neselektivno, po mojih
               podatkih so nekateri dobili tudi te žige apostil, po katerih so lahko odšli v
               Slovenijo tudi za plačilo, po domače rečeno, da so jih kupili - podkupili so uradnike
               UNMIK-a, vendar je bilo tudi tukaj zagotovilo s strani vladnih ustanov takšno, da je
               kontrola v Sloveniji tudi na tem področju bistveno večja kot v katerikoli drugi
               evropski državi. Lahko rečem, da v tem primeru v Slovenski nacionalni stranki zaupamo
               zagotovilom državnega organa, to se pravi ministrstva za notranje zadeve in bomo
               zakon podprli. Hvala lepa.</p>
            </sp>
            <sp xml:id="SDZ3-Redna-18-2002-09-24.sp72">

               <speaker>PODPREDSEDNIK VALENTIN POHOREC:</speaker>

               <p>Hvala vam, gospod Zmago Jelinčič. Na vrsti je poslanska skupina Stranka mladih
               Slovenije. Stališče bo podal gospod Bogomir Vnučec.</p>
            </sp>
            <sp xml:id="SDZ3-Redna-18-2002-09-24.sp73">

               <speaker>BOGOMIR VNUČEC:</speaker>

               <p>Hvala za besedo, gospod podpredsednik, spoštovani gospod minister, državni sekretar.
               Kot je mogoče razbrati iz obrazložitve zakona, je predlagatelj sprememb in dopolnitev
               veljavnega zakona sledil predvsem težnjam po racionalizaciji postopkov ter
               preprečevanju zlorab samega zakona. Hkrati pa je mogoče ugotoviti, da je predlagatelj
               želel uskladiti zdaj veljavni zakon z določbami evropske konvencije o
               državljanstvu.</p>
               <p>V Stranki mladih Slovenije zato predlog in njegove razlage za sprejem kot celoto
               pozdravljamo, imamo pa določene pomisleke ob nekaterih rešitvah. Kot pozitivno
               rešitev je mogoče označiti namero predlagatelja po lažji pridobitvi slovenskega
               državljanstva za določene kategorije oseb, predvsem tiste, ki se nahajajo na območju
               Republike Slovenije od rojstvadalje. Verjetno se vsi strinjamo, da gre za osebe, ki
               so popolnoma vključene v naš prostor in morajo biti tako deležne posebnih olajšav v
               primerjavi z ostalimi osebami, ki prosijo za državljanstvo Republike Slovenije.</p>
               <p>Nedvomno je tudi v interesu Republike Slovenije, da se vrnejo nazaj vsi tisti in
               njihovi potomci, ki so to državo zapustili zaradi takšnih ali drugačnih razlogov.
               Zato v Stranki mladih pozdravljamo tudi rešitve, ki omogočajo lažjo pridobitev
               slovenskega državljanstva za vse te osebe.</p>
               <p>Se pa v poslanski skupini porajajo nekateri pomisleki, ki zadevajo naturalizacijo
               mladoletnih oseb v zvezi z njihovimi starši v okviru izredne naturalizacije. Z
               zaostritvijo oziroma določitvijo novega pogoja, to je enoletnega neprekinjenega
               bivanja v Republiki Sloveniji v okviru 13. člena zakona, je predlagatelj očitno želel
               vzpostaviti neko dejansko vez med prosilcem in Republiko Slovenije, ni pa potrebno
               tega pogoja izpolnjevati prosilcem slovenskega porekla. Že sedaj veljavni zakon ne
               omogoča pridobitve slovenskega državljanstva za tiste mladoletne osebe, ki živijo v
               tujini in od katerih je le eden od staršev pridobil slovensko državljanstvo. S tem,
               da morajo tudi osebe, ki prosijo za sprejem v slovensko državljanstvo, v postopku
               izredne naturalizacije vsaj eno leto neprekinjeno živeti v Republiki Sloveniji, lahko
               tudi njihovi mladoletni otroci pridobijo slovensko državljanstvo, če seveda
               predvidevamo, da živijo skupaj. Kaj pa tisti otroci nekaterih oseb slovenskega
               porekla, ki živijo v tujini in nameravajo tamtudi ostati? Zakaj ne bi tudi tem
               osebam, tem otrokom omogočili pridobitev slovenskega državljanstva, če ga je pridobil
               že eden od staršev - če seveda ta roditelj izkaže, da je v interesu te države, da se
               ga sprejme v slovensko državljanstvo, je seveda prav tako v interesu države, da
               sprejme med svojo državljane tudi osebo, ki je že na tak ali drugačen način povezana
               s Slovenijo in bo to ostala vse svoje življenje. Menimo, da je tu zakon pomanjkljiv
               in bi ga bilo treba dopolniti.</p>
               <p>Prav tako se v Stranki mladih ne strinjamo, da s preveč široko zastavljeno rešitvijo
               državljanskega statusa za vse tiste osebe, ki so imele na dan plebiscita o
               samostojnosti in neodvisnosti Republike Slovenije na območju Slovenije prijavljeno
               stalno bivališče, pa takrat niso želeli dobiti državljanstva z enoletno novo dobo.
               Zavedamo se, da se v naši državi nahaja določeno število oseb, ki si vse do danes
               tega problema statusa državljanstva niso uredile. Mi se seveda strinjamo načelno z
               rešitvijo, da se omogoči lažja pridobitev slovenskega državljanstva za to kategorijo
               oseb. Moti nas pa predvsem to, da če je bil leta 1991 ta rok po 40. členu zakona pol
               leta, zakaj tudi sedaj ne bi bilo to obdobje pol leta dovolj dolgo, saj bodo vsi
               tisti, ki bi radi postali državljani, nedvoumno vložili vloge izjemno hitro in ne
               bodo potrebovali enega leta za razmislek.</p>
               <p>Naslednja stvar, ki nas moti in ji tudi nasprotujemo pri predlagani rešitvi, je
               olajšava, da je oseba oproščena plačila vseh stroškov postopka. Tudi leta 1991 je
               bilo treba plačati nek znesek, res da majhen, vendar, če si želel postati državljan,
               si pač ta znesek mogel plačati. In ne vidimo razloga, zakaj ne bi oseba tudi danes
               poravnala predpisano takso in morebitne druge stroške, ki so nastali med postopkom,
               če moramo pri vseh ostalih zadevah, ki jih pač urejamo na upravnih in drugih državnih
               institucijah, plačevati. Zato jo tudi ne bi, zakaj jo tudi ne bi osebe, ki...</p>
            </sp>
            <sp xml:id="SDZ3-Redna-18-2002-09-24.sp74">

               <speaker>PODPREDSEDNIK VALENTIN POHOREC:</speaker>

               <p>Prosim, da končate.</p>
            </sp>
            <sp xml:id="SDZ3-Redna-18-2002-09-24.sp75">

               <speaker>BOGOMIR VNUČEC:</speaker>

               <p>...jo bodo pod lažjimi pogoji pač to državljanstvo pridobile.</p>
            </sp>
            <sp xml:id="SDZ3-Redna-18-2002-09-24.sp76">

               <speaker>PODPREDSEDNIK VALENTIN POHOREC:</speaker>

               <p>Hvala lepa, gospod Vnučec. In še stališče poslanske skupine Liberalnih demokratov
               Slovenije, ki ga bo podala gospa Lidija Majnik. Prosim.</p>
            </sp>
            <sp xml:id="SDZ3-Redna-18-2002-09-24.sp77">

               <speaker>LIDIJA MAJNIK:</speaker>

               <p>Gospod minister, spoštovani zbor.</p>
               <p>Poslanska skupina Liberalne demokracije Slovenije podpira poenostavitev in
               racionalizacijo postopkov pridobivanja državljanstva ter olajšanje pogojev za
               določene skupine oseb, kar prinaša predlog zakona o spremembah in dopolnitvah zakona
               o državljanstvu Republike Slovenije.</p>
               <p>Ker se zavzemamo za liberalno, odprto in vsem prebivalcem prijazno državo, podpiramo
               predlagane spremembe in sicer: poenostavitev postopka z opustitvijo pogoja
               zagotovljenega stanovanja, obvladanje slovenskega jezika na osnovni ravni - zajete
               bodo osebe, ki so se v Sloveniji šolale in osebe z različnimi okvarami znanja - lažjo
               pridobitev državljanstva v primerih, ko gre za nacionalni interes, pridobitev
               državljanstva z naturalizacijo mladoletnih oseb, ko eden od staršev živi v tujini.</p>
               <p>Strinjamo se s predlagano olajšano pridobitvijo državljanstva z naturalizacijo za
               osebe, ki so tu rojene, osebe s statusom begunca in apatridom, ki živijo v naši
               državi 5 let pred oddano vlogo. S spremembami zakona bomo rešili tudi probleme oseb,
               ki so državljanstvo izgubile zaradi odpusta ali odreka, torej tudi naših upokojenih
               zdomcev, ki se vračajo.</p>
               <p>Posebej pa podpiramo tudi rešitve, ki jih prinaša 18. člena predlaganega zakona, ki
               pa bi ga v drugi obravnavi še dopolnili. Predvideva namreč poseben, olajšan način
               pridobitve državljanstva za osebe, ki so imele 23.12. v Republiki Sloveniji stalno
               bivališče in v Sloveniji od takrat dalje tudi živijo neprekinjeno. Zakon predvideva
               razumen rok za vložitev vloge - eno leto, postopek pa ne bo podvržen plačilu upravne
               takse. O tem, kolikšno je število oseb, ki jih prizadeva omenjeni člen, obstajajo
               različne ocene, vsekakor pa jih je nekaj tisoč.</p>
               <p>Problem tako imenovanih izbrisanih prebivalcev Slovenije se je začel pravzaprav z
               nastankom naše države. Z zakonom o državljanstvu je Republika Slovenija omogočila
               pridobitev slovenskega državljanstva vsem tistim državljanom drugih republik nekdanje
               SFRJ, ki so imeli na dan plebiscita prijavljeno stalno prebivališče v Sloveniji in so
               pri nas dejansko tudi prebivali. V tistih prelomnih mesecih, ko smo imeli vsi
               republiško in jugoslovansko državljanstvo - republiško je bilo dodeljeno skoraj
               avtomatsko, glede na stalno bivališče - veliko prebivalcev Slovenije iz
               najrazličnejših vzrokov in razlogov ni izkoristilo kratkega 6-mesečnega roka, da bi
               si uredili državljanstvo nove države. Tako so postali tujci. Vendar pa je zakon o
               tujcih iz leta 1991 te prebivalce postavil v nemogoč pravni položaj, saj jim ni
               avtomatično priznal pravice do stalnega bivanja, za pridobitev novega dovoljenja za
               stalno bivanje pa niso izpolnjevali pogojev, saj bi morali pred tem prebivati na
               območju Republike Slovenije neprekinjeno vsaj tri leta na podlagi dovoljenja za
               začasno prebivanje.</p>
               <p>Tako je bilo takrat veliko število ljudi, po nekaterih podatkih celo 80.000,
               izbrisanih iz registra stalnega prebivalstva in prepisanih v register tujcev z
               odvzetim stalnim bivališčem. S tem pa so ostali brez dokumentov, zdravstvenega
               varstva, pokojnine.</p>
               <p>Šele leta 1999 je sprejeti zakon o urejanju statusa državljanov drugih držav,
               naslednic nekdanje SFRJ, v Republiki Sloveniji skušal popraviti napake iz leta 1991.
               V zakonu je bila z zelo kratkim rokom 3 mesece dana možnost za ponovno pridobitev
               stalnega bivališča, pri čemer so bili ponovno postavljeni omejitveni pogoji:
               prijavljeno stalno bivališče na dan 23.12.1990 ali pa dejansko, vendar neprekinjeno
               bivanje v Sloveniji od 25. junija 1991 dalje. S tem zakonom se je na nek način
               legaliziralo prebivanje omenjenih, tako imenovanih tujcev. Ker pa zakon iz leta 1999
               ne odpravlja dileme, ali naj ureditev statusa velja upravičenim za nazaj, to je od
               izgube statusa, ali samo naprej, in ker je Društvo izbrisanih prebivalcev Slovenije
               podalo pobudo za oceno njegove ustavnosti, bi veljalo do druge obravnave sedaj
               obravnavani zakon v tem omenjenem 18. členu izčistiti in dopolniti.</p>
               <p>Razmisliti pa bi morali tudi o pogoju neprekinjenega bivanja od 23. decembra 1990
               dalje, saj ta pogoj odpira vprašanje tistih, ki bi pred leti sicer imeli pravico do
               stalnega prebivanja in državljanstva, vendar so državo zaradi izgube statusa
               zapustili.</p>
               <p>Ker je eden od ciljev sprejetja zakona tudi podpisana ratifikacija evropske
               konvencije o državljanstvu Sveta Evrope iz leta 1997 -, pri nastajanju je Slovenija
               sodelovala od leta 1993 dalje - želimo tudi odgovor, kako in v kolikšnem obsegu so
               določila konvencije v svojo zakonodajo vgradile članice Evropske unije.</p>
               <p>V poslanski skupini LDS menimo, da je zakon primerna podlaga za nadaljnjo obravnavo
               in ga podpiramo. Hvala lepa.</p>
            </sp>
            <sp xml:id="SDZ3-Redna-18-2002-09-24.sp78">

               <speaker>PODPREDSEDNIK VALENTIN POHOREC:</speaker>

               <p>Hvala, gospa Lidija Majnik. To so bila stališča poslanskih skupin.</p>
               <p>Prehajamo na razpravo poslank in poslancev. Najprej dajem besedo gospodu Miranu
               Potrču.</p>
            </sp>
            <sp xml:id="SDZ3-Redna-18-2002-09-24.sp79">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Gospa Majda Potrata je predstavila
               stališče poslanske skupine k temu zakonu, zato bi povedal samo nekaj besed in
               pogledov poslanske skupine k vprašanju sprememb in dopolnitev k 18. členu zakona.</p>
               <p>Prvo, naše prepričanje je, da je prvi in najpomembnejši interes države, da ima
               vprašanje statusa v državi urejen vsak, ki tukaj prebiva: ali da je to državljan, ali
               da ima urejen tujski status, ali da ima urejen begunski status in podobno. In če se
               zavedamo, mislim pa, da je prav, da vemo, da prebiva v Republiki Sloveniji toliko in
               toliko ljudi - govori se tudi o tisočih - ki nimajo zaenkrat jasno urejenega statusa
               po nobeni od teh osnov, da je prav to priliko izkoristiti za to, da se najdejo
               pametne rešitve, da se ta status uredi.</p>
               <p>Drugo: mislim, da ko ocenjujemo, na kakšen način z dopolnitvijo 18. člena omogočiti
               določen rok za poenostavljeno pridobitev državljanstva tistih, ki so to pravico
               formalno imeli na dan 23. decembra 1990, da je prav - vsaj po našem mnenju - izhajati
               iz nekaterih predpostavk. Ena od teh predpostavk je bila dejstvo, da smo se takrat
               pripravljali za osamosvojitev in da smo bili takrat trdno prepričani, da moramo, da
               bi bili verodostojni v svetu, zagotoviti, da bomo imeli plebiscit, da bo na tem
               plebiscitu zagotovljena potrebna večina, najmanj nadpolovična absolutna večina in da
               bodo imeli na plebiscitu pravico sodelovati in glasovati vsi takrat stalno
               prebivajoči v državi, ne glede na to, ali bi formalno kasneje imeli ali ne slovensko
               državljanstvo. Mi smo vse te pogoje izpolnili in danes ocenjujemo, da je bil to
               pomemben razlog za priznanje Slovenije za to, da je bila sprejeta odločitev, da gre
               za razdružitev, da je bila Slovenija priznana kot naslednica poleg drugih, nekdanje
               SFRJ, in vse, kar je pozitivnega bilo s tem povezanega.</p>
               <p>Zato mislim, da ne bi bilo prav, da tudi kar zadeva državljanstvo, razmišljamo o tem,
               ali je bila naša odločitev, da se za pol leta vsem zagotovi možnost pridobitve
               državljanstva, velikodušna ali ne. Sledila je realnosti v tistem obdobju in naši
               želji po osamosvojitvi in naši želji po verodostojnosti v svetu. To je pač naše
               izhodišče.</p>
               <p>Tretje: mislim, da je prav povedati, da je bilo to na nek način zgodovinsko,
               prelomno obdobje za vse nas izjemnega pomena in da ni mogoče predpostaviti, da je
               slehernik takrat vedel, kaj se sprejema in kakšne so odločitve in kakšni so formalni
               pogoji. Vemo, da je šlo tudi za otroke, ki jim starši niso tega uredili; vemo, da je
               šlo za ljudi, katerih, bi rekel, sposobnost branja pravnih predpisov in njihovega
               razumevanja je lahko dvomljiva. Vemo, in to je res, da je šlo pa tudi za ljudi, ki se
               takrat niso želeli, znali ali mogli odločiti. Med njimi so posamezniki lahko to
               delali iz špekulativnih razlogov, mnogi med njimi so pa lahko delali to tudi iz
               enostavno nepoznavanja razmer in nezmnožnosti ocene, kaj bo ena ali druga odločitev
               pomenila in potem negotovosti. In reči, da tisti čas ni bil na nek način negotov, je
               težko. Za vse nas, ki smo bili Slovenke in Slovenci, za vse nas, ki smo tukaj živeli,
               za vse nas, ki smo si želeli osamosvojitev in za njo tudi kaj naredili, je bila
               taodločitev enostavna. Za mnogokoga najbrž ni bila in ni mogoče, bi rekel, reči, da
               je vsak tisti, ki se takrat v roku pol leta, kar je bil relativno ugoden in hkrati po
               mnogih odločbah ustavnega sodišča kljub vsemu kratek rok, da se kdo v tem času ni
               mogelodločiti.</p>
               <p>Zato se nam zdi pametno da se določen nov rok odpre. Rok enega leta je realen in
               mislim, da je prav, da ga takšnega tudi sprejmemo. Hvala.</p>
            </sp>
            <sp xml:id="SDZ3-Redna-18-2002-09-24.sp80">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Potrč. Besedo dajem gospodu Francu Pukšiču. Prosim.</p>
            </sp>
            <sp xml:id="SDZ3-Redna-18-2002-09-24.sp81">
               <speaker>FRANC PUKŠIČ:</speaker>
               <p>Hvala lepa, predsedujoči. Lep pozdrav gospodu ministru in
            predstavnikom vlade. Kolegice in kolegi! Resolucija o odnosih s Slovenci po svetu, ki jo
            je sprejel ta državni zbor 23. januarja 2002, je v svojem četrtem poglavju 4.5. zapisala
            tudi: »Repatriacija državljanstva in status brez državljanstva«. Eden od teh segmentov
            se s spremembo zakona o državljanstvu vendar spreminja in dopolnjuje. Vladni predlogi
            spremembe tega zakona, gledano v luči Slovencev po svetu in v zamejstvu, so dobrodošli.
            Komisija za Slovence v zamejstvu in po svetu je obravnavala na svoji zadnji seji
            spremembe tega zakona. Glede na funkcioniranje po novem poslovniku je, bom rekel, celo
            na zalogo pripravila štiri dopolnila. Zato bom nekoliko besed spregovoril o teh štirih
            dopolnilih, čeprav bo vsebinsko o amandmajih govor pač na matičnem delovnem telesu,
            kateremu bomo to tudi posredovali, in potem ob drugem branju zakona. Ker so bila vsa ta
            dopolnila sprejeta na komisiji za Slovence v zamejstvu in po svetu soglasno, je seveda
            pričakovati, da bo tudi vlada do obravnave na matičnem delovnem telesu dala pozitivna
            stališča k tem dopolnilom in da bo s spremembo tega zakona in s temi dopolnili zakon z
            zornega kota Slovencev v zamejstvu in po svetu dobil tisto, na kar so nas, nas
            opozarjajo Slovenci v zamejstvu in po svetu, ali na obiskih v državah ali na obiskih, ko
            pridejo oni sami v domovino - skratka, na konkretne probleme.</p> 
               <p>Vesel sem, da se po
               sprejeti resoluciji o odnosih s Slovenci po svetu in resoluciji o Slovencih v
               zamejstvu že iz leta 1996 tudi širša slovenska javnost, slovenski mediji in
               prebivalci Republike Slovenije nekako postali pozorni in bolj ozaveščeni, da je del
               slovenskega naroda, ki je razpršen po celem svetu, tudi del slovenskega narodnega
               telesa. Da pa je seveda treba še marsikaj narediti za uresničitev resolucije, pa je
               tudi nam vsem znano.</p>
               <p>Najprej nekaj stavkov v zvezi s tem, kar predlagamo, da bi bilo ob drugem branju
               treba dodati. Komisija za Slovence v zamejstvu in po svetu je ob obravnavi tega
               dopolnilo, ki predvideva, da bi se v zakonu kot upravičence do slovenskega
               državljanstva po rodu posebej omenilo tudi slovenske zamejce in njihove potomce. To
               bi bilo v skladu tudi z našo resolucijo oziroma že z resolucijo iz leta 1996.</p>
               <p>No, kar nekaj razprave je bilo in tudi mnenj ob spremembi člena, ki govori, da je
               možno pridobiti - torej oseba, ki je upravičena do državljanstva po rodu, tista, ki
               je pred letom 1991 torej dopolnila 23 let oziroma sedaj ob spremembi 30 let. Tu
               enostavno predlagamo, da ta omejitve ne bibilo. Namreč iz enega preprostega razloga:
               če pogledamo zelo mikro, kaj to določilo pomeni. Konkretno pomeni to, da v eni
               družini, kjer je eden od staršev slovenskega porekla, lahko ima po sedaj veljavnem
               zakonu, mlajši otrok, ki je bil rojen od leta 1969navzgor, lahko dobi državljanstvo
               po rodu. Tisti, ki je bil rojen pa nekaj pred 1968., pa po rodu ne more dobiti. To
               pomeni ločevanje državljanstva na takšen način, v isti družini, pri istem očetu in
               materi - menimo je neprimerno, celo mislimo, osebno celo mislim, da ni v skladu s
               človekovimi pravicami, in celo mislim, da ni v skladu s temeljnimi načeli evropske
               konvencije o državljanstvu Sveta Evrope. Torej, ne glede na to, da če bi se ta
               letnica spreminjala: 23, 30, 35, kakorkoli, je najbolj smiselno to,kar predlaga tudi
               komisija, da se to dopolnilo črta oziroma da se črta letnica, leto, in je potem
               zadeva urejena.</p>
               <p>Naslednji del, o katerem smo govorili, je tudi predlog, da bi državljanu Republike
               Slovenije, ki živi v tujini in ki bi iz čisto ekonomskih ali socialnih razlogov
               zaprosil za negativni odpust iz državljanstva Republike Slovenije, takšni prošnji
               ugodilo. To pa pomeni, da takšen državljan, torej s to možnostjo, še vedno ostane
               slovenski državljan, in seveda s to možnostjo bi razbremenili nekatere primere
               Slovencev, ki živijo v tujini izključno iz ekonomskega in socialnega razloga - torej
               za zaprosilo v tej smeri.</p>
               <p>Tako kot sem že na začetku rekel, ob spremembi zakona o državljanstvu se v tem
               poglavju 4.5 spreminja in dopolnjuje v pozitivni smeri, gledano s stališča Slovencev
               v zamejstvu in po svetu. S temi dopolnitvami bodo te spremembe imele konkretno
               vsebino, in to je tista vsebina, na kar so Slovenci iz zamejstva in sveta ob sedaj že
               dvakratnem srečanju v parlamentu, torej vsi Slovenci sveta v našem parlamentu, tudi
               opozarjali in povedali dovolj argumentov, da bi lahko temu bilo tako.</p>
               <p>Obstaja še, bom rekel, veliko nerazrešenih področij, predvsem s področja
               repatriacije, kot so: stalno bivališče, štipendije, stanovanja, zdravstveno
               zavarovanje, na primer vozniško dovoljenje, nostrifikacija diplom...</p>
            </sp>
            <sp xml:id="SDZ3-Redna-18-2002-09-24.sp82">

               <speaker>PODPREDSEDNIK VALENTIN POHOREC:</speaker>

               <p>Prosim, da končate.</p>
            </sp>
            <sp xml:id="SDZ3-Redna-18-2002-09-24.sp83">

               <speaker>FRANC PUKŠIČ:</speaker>

               <p>Torej, konkretne stvari, cena potnih listov. Hvala lepa.</p>
            </sp>
            <sp xml:id="SDZ3-Redna-18-2002-09-24.sp84">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem gospodu Franciju Rokavcu, ki bo naslednji razpravljavec. Prosim,
               imate besedo.</p>
            </sp>
            <sp xml:id="SDZ3-Redna-18-2002-09-24.sp85">

               <speaker>FRANCI ROKAVEC:</speaker>

               <p>Hvala za besedo gospod predsedujoči. Spoštovani gospod minister! Spoštovane poslanke
               in poslanci! Na kratko bi se dotaknil mogoče samo dveh vprašanj. Enega je že
               predgovornik dovolj na široko, gospod Pukšič, obrazložil.</p>
               <p>Gre dejansko za vprašanje, kakšna je strateška usmeritev države Slovenije glede
               odpiranja možnosti pridobitve državljanstva Slovenkam in Slovencem, živečih po svetu.
               Verjetno je to eno od temeljnih vprašanj, ki bi se jih predlagatelj oziroma tudi
               državni zbor kot zakonodajalec moral vprašati. Namreč, dejstvo je, da so mnoge
               uspešne države to vprašanje reševalo zelo tenkočutno in zelo tudi liberalno.
               Liberalno predvsem v tem pogledu, ker dejansko odpiranje možnosti pridobitve
               državljanstva živečim svojim sonarodnjakom po svetu pomeni dejansko eno od najboljših
               možnosti promocije lastne države v svetu, pa seveda tudi enega od najboljših načinov
               ozaveščanja svetovne javnosti, kot o vprašanjih svoje lastne države, kakor tudi o
               vprašanjih, ki se tičejo celotne svetovne politike. Tukaj imamo vrsto zelo zgovornih
               in jasnih primerov, ki so nam dobro poznani. Zato dejansko mislim, da bi bilo treba v
               nadaljnjem postopku tega predloga zakona še kako poglobljeno prisluhniti pripombam,
               ki jih je na sam zakon naslovilo izseljeniško društvo Slovenija v svetu, ki dejansko
               nudi tukaj celo paleto možnih rešitev, na katere dejansko opozarjajo Slovenci, živeči
               po svetu.</p>
               <p>Namreč, jaz moram opozoriti še na dva momenta. Prvi moment, s katerim se konkretno
               soočajo Slovenci, živeči po svetu, je postopek pridobitve državljanstva. Ta večinoma
               traja prek diplomatsko-konzularnih predstavništev, običajno vedno več let. To mislim,
               da je postopek, ki je dejansko neprimerljiv in ki ga je potrebno zelo hitro in
               učinkovito poenostaviti.</p>
               <p>Drugo je pa vprašanje tudi pristojbine oziroma takse, ki jo je treba plačati pri
               vložitvi vloge za pridobitev državljanstva. Ta taksa je v svetu v višini okoli 270
               dolarjev - namreč, neprimerno višja kot taksa pri nas doma.</p>
               <p>To sta, recimo, samo dva primera, s katerima dejansko Slovencem, živečim po svetu,
               dajemo bistveno težji položaj, poleg še vseh ostalih, ki jih ne bom našteval, saj so
               posredovali vsem poslankam in poslancem oziroma smo jih dobili prek izseljeniškega
               društva Slovenija v svetu. Zato pričakujem, da bo v pripravi predloga zakona za drugo
               obravnavo predlagatelj dejansko temeljito proučil te pripombe, za katere mislim, da
               so še kako umestne.</p>
               <p>In drugo vprašanje je vprašanje zbiranja oziroma vlaganja prošenj za pridobitev
               državljanstva doma. V vrsti evropskih držav te vloge zbirajo občine. Seveda je potem
               procedura v sodelovanju z državo, prek nižje stopnje državne uprave se ta postopek
               rešuje vzporedno. Mislim, da je postopek pridobivanja državljanstva v matični državi
               pa dejansko postopek, kjer bi bilo primerno, da bi bila vključena tako lokalna
               skupnost na eni strani kakor tudi država.</p>
               <p>Zato bi bilo smiselno, da bi tudi predlagatelj za pripravo predloga zakona proučil
               tudi to možnost. Hvala lepa.</p>
            </sp>
            <sp xml:id="SDZ3-Redna-18-2002-09-24.sp86">

               <speaker>PODPREDSEDNIK VALENTIN POHOREC:</speaker>

               <p>Hvala vam za razpravo. Sledi razprava gospoda Jože Avšiča. Prosim.</p>
            </sp>
            <sp xml:id="SDZ3-Redna-18-2002-09-24.sp87">

               <speaker>JOŽE AVŠIČ:</speaker>

               <p>Lep pozdrav in hvala za besedo.</p>
               <p>Verjetno ne bom potreboval toliko časa, kot je na volj za to, kar mislim povedati še
               ob tem zakonu. Pridružujem se seveda vsem tistim, ki ocenjujejo, da je zelo dobro, da
               s tem zakonom po skoraj 10 letih skušamo razrešiti tista odprta vprašanja, ki so se
               nakopičila v zvezi s pridobivanjem ali pa tudi izgubljanjem državljanstva Republike
               Slovenije. In se strinjam s trudom vlade, da skuša to področje racionalizirati.
               Seveda razumem tudi vse tiste, ki so morda od tega zakona pričakovali več, več
               odprtih vrat, morda tudi kompleksno razrešitev problematike Slovencev izven meja naše
               države, kar pa verjetno le ni mogoče storiti z aktom, ki obravnava možnost pridobitve
               državljanstva za vse kategorije ljudi, ki so za to zainteresirani, tako Slovencev,
               državljanov oziroma prebivalcev slovenskega porekla kot tudi seveda tujcem, ki niso
               po poreklu Slovenci.</p>
               <p>In ravno tu je tista past, ki verjetno jo bo treba zelo natančno v nadaljnji
               obravnavi tega zakona opredeliti. Kajti tudi amandma, ki smo ga sicer oblikovali v
               komisiji za Slovence po svetu, je bil verjetno dokaj enostransko obravnavan, s
               pogledom na to, kako razrešiti problematiko Slovencev; se pravi, prosilcev za
               državljanstvo slovenskega porekla.</p>
               <p>Ker pa se ta 2. člen novele zakona nanaša na 6. člen obstoječega zakona, ta pa na 5.
               člen obstoječega zakona, pa je nedvomno jasno, da gre pri vseh, ki so imeli na dan
               državljanstvo Slovenije - in njihove potomce, za pravico, ki jo potem ta zakon
               prenaša na, po starem zakonu na otroke do 18. leta, po predlogu pa do 23. oziroma po
               30. oziroma po predlogu komisije za popolno črtanje te kategorije.</p>
               <p>Jaz pričakujem, da bo vlada, to področje temeljito strokovno obdelala, pripravila po
               možnosti še kakšno dopolnilno rešitev in seveda tudi obrazložila svoj pogled na to
               vprašanje, ki bo morda celo najbolj odprto v nadaljnjih obravnavah. Zavedati se
               namreč moramo, da je tudi po teh desetih in več letih slovenske samostojnosti
               Slovenija tudi v povsem drugačnem položaju, glede na to, da smo tik pred vstopom v
               Evropsko unijo, da imamo izredno veliko število bilateralnih sporazumov o odpravi
               vizumov za potovanje med posameznimi državami in da zlorabe, ki lahko vodijo, in pa
               možne zlorabe, ki so lahko pogoj za to, da nekdo sploh zaprosi za državljanstvo,
               gredo tudi v to smer, da seveda naš potni list omogoča že danes, v prihodnosti pa še
               veliko boljšo pot v države Evropske unije in tudi druge države,zlasti ZDA. To smo
               tudi nekajkrat slišali med našim obiskom v Južni Ameriki, ko nekatere zanima
               državljanstvo Republike Slovenije samo zato, da bi se zaradi ekonomskih in socialnih
               pogojev lahko selili; pa ne v Slovenijo, pač pa predvsem v ZDA ali pa morda v
               nekatere države Evropske unije.</p>
               <p>Tako iz vseh teh vidikov je treba ob sprejemanju tega zakona in novih zahtev, kako
               ga razširiti in katera področja še pokriti, treba seveda silno previdno - in jaz
               podpiram seveda v prvi vrsti to, ta cilj zakona, da se postopek racionalizira, da se
               roki v upravičenih zahtevah skrajšajo in da se odpravijo tiste krivice, ki so bile
               doslej morda storjene tistim, ki si niso pravočasno uredili tega statusa. Hvala
               lepa.</p>
            </sp>
            <sp xml:id="SDZ3-Redna-18-2002-09-24.sp88">

               <speaker>PODPREDSEDNIK VALENTIN POHOREC:</speaker>

               <p>Hvala vam, gospod Avšič. Besedo dajem gospe Majdi Zupan, prosim.</p>
            </sp>
            <sp xml:id="SDZ3-Redna-18-2002-09-24.sp89">

               <speaker>MAJDA ZUPAN:</speaker>

               <p>Hvala lepa za besedo. Sama menim, da zakon o državljanstvu iz časov nastajanja države
               pomeni pomembno ločnico na področju, kjer vsaka država dejansko suvereno odloča o
               pridobitvi, prenehanju in evidentiranju državljanov. Je pa eden redkih zakonov, za
               katerega ne velja uskladitev s pravnim redom Evropske zveze, gre pa vsekakor za
               uskladitev z določili evropske konvencije sveta Evrope o državljanstvu.</p>
               <p>Prav posebej pa se mi zdi pomembno, da gre tudi za olajšanje načina pridobitve
               državljanstva za slovenske zdomce, ki pred pridobitvijo niso živeli v Sloveniji, pa
               se vračajo nazaj. Predlagana sprememba glede pridobitve državljanstva, ko se
               starostna meja za priglasitev državljanstva zvišuje s 23 na 30 let,je treba vsekakor
               pozdraviti, vendar menim, da bodo tako imeli ljudje lahko daljše časovno obdobje, v
               katerem bodo lahko zahtevali državljanstvo. Menim pa, da bi kazalo za Slovence po
               svetu mogoče celo to mejo zbrisati oziroma da meje sploh ne bi bilo. Dodani pogoji v
               zvezi s sprejemom državljanstva slovenskega izseljenca in njegovega potomca dejansko
               dajejo možnost in razširjajo pogoje, prav tako tudi dodatni pogoj za pridobitev
               državljanstvo otroka, katerega eden od staršev je že pridobil državljanstvo, otrok pa
               še ni izpolnil 18 let. Pri spremenjenih pogojih za naturalizacijo v smeri lažje
               pridobitve državljanstva pa mislim, da ni odveč določena previdnost in da bo vlada
               oziroma predlagatelj našel tisto pravo mejo, ki bo najbolj optimalna.</p>
               <p>Spremembe in dopolnitve zakona vsekakor pomenijo dograditev prvotnega zakona iz časa
               osamosvojitve in spremembe nekaterih določil, ki povzročajo težave v praksi pri
               postopkih naturalizacije. Namen poenostavitve in racionalizacija postopka, ki pa mora
               biti razumna, v celoti najbrž še ne bo dosežena, vsekakor pa pričakujem, da bodo nova
               določila pomenila večjo učinkovitost v primeru zlorab zakona.</p>
               <p>Zato spremembe in dopolnitve, ki gredo v smeri dobrih rešitev na področju
               državljanstva, podpiram. Hvala lepa.</p>
            </sp>
            <sp xml:id="SDZ3-Redna-18-2002-09-24.sp90">

               <speaker>PODPREDSEDNIK VALENTIN POHOREC:</speaker>

               <p>Hvala, gospa Majda Zupan. Zdaj bi bil na vrsti še gospod Zmago Jelinčič Plemeniti, ki
               se je prijavil tudi kot poslanec, vendar ga ni tu. Zato bom sledil vrstnemu redu in
               dajem besedo gospodu Jožefu Školču.</p>
            </sp>
            <sp xml:id="SDZ3-Redna-18-2002-09-24.sp91">

               <speaker>JOŽEF ŠKOLČ:</speaker>

               <p>Hvala lepa, gospod predsedujoči. Tisto, kar bi rad ob tej razpravi rekel, je v enem
               delu pravzaprav povezano s kontekstom razprave, ki se je bistveno bolj burno
               razvijala deset let nazaj.</p>
               <p>Pozdravljam ta umirjeni ton, v katerem rešujemo probleme ljudi, ki so tako takrat
               kot danes živeli skupaj z nami in so pač v nekem spletu okoliščin prišli v situacijo,
               da so ostali praktično brez svojih državljanskih in tudi političnih pravic, kar je
               marsikomu verjetno v tem parlamentu lahko težko pojmljivo, glede na to, da se
               Slovenija poskuša uveljaviti kot tista država, ki, bom rekel, z veliko občutljivostjo
               ureja težave, ki jih imajo ljudje, ki se znajdejo na njenem teritoriju.</p>
               <p>Gospod Potrč je tu govoril o nekih okoliščinah, v katerih je zakon takrat nastajal.
               Sam bi rekel, da je bila predpostavka takratnega zakona, da bo Jugoslavija razpadla
               oziroma se razformirala, bolj natančno rečeno, da se bo razformirala na miren način.
               Kot veste, ta predpostavka ni vzdržala in zadeve, ki so se dogajale v bivših
               republikah bivše Jugoslavije,so marsikoga, ki je mogoče mislil, da ima izbiro,
               gledano z vidika prebivanja v Sloveniji, potisnile kasneje v situacijo, da te izbire
               dejansko ni imel. To se mi zdi tudi pomembna okoliščina za novelacijo tega
               zakona.</p>
               <p>Zato se mi zdi, da lahko rečemo, da pri tem ne gre samo za neko velikodušnost, kot
               bi se zmeraj radi pokazali v Sloveniji, ampak za pospravljanje svojih problemov v še,
               recimo, razumnem roku. Če vlečemo paralelo z drugimi zakoni, ko ne znamo popraviti
               krivic, ki so se zgodile pred 50 in več leti, se mi zdi, da če teh stvari v tem
               trenutku ne uredimo s tistimi ljudmi, ki so skupaj z nami živeli, da bo to bistveno
               težje čez leto, dve ali deset.</p>
               <p>V tem smislu je zakon dober in dobrodošel in v tem smislu so smiselne tudi pobude,
               ki govorijo mimo te osnove. Se pravi, pridobivanja državljanstva z vidika tistih
               ljudi, ki bi lahko postali državljani po rodu.</p>
               <p>Če se bo v drugi obravnavi zakon širil tudi v to smer, potem bi pričakoval od
               kolegov več konkretnih pobud, da jih bo mogoče tudi podpreti.</p>
               <p>Zastavlja se mi pa vprašanje pri teh zaostritvah pogojev dejanskega bivanja in
               nadomeščanju, če prav razumem, z nekim terminom zakonitega bivanja. Vse to je v
               konceptu zakona smiselno in logično in tudi konsekventno, ampak spustili pa bomo spet
               nekaj primerov, lahko da nisem bil dovolj natančen pri tem branju, ko bo prišlo do
               situacij, ko je nekdo dejansko v času, ko ni mogel urediti teh svojih vprašanj,
               zapustil Slovenijo, njegova družina pa je ostala tukaj. Teh primerov je kar nekaj. In
               v tem primeru seveda je nekdo, recimo, v tem trenutku na Hrvaškem, pa želi biti
               slovenski državljan, ali je v Srbiji - želi biti slovenski državljan, ne bo pa
               izpolnjeval pogojev zakonitega bivanja. Družina, ki si jo je ustvaril, pa bodisi živi
               tukaj ali ima urejene vse te papirje.</p>
               <p>Zavedam se, da gre v tem smislu za širitev, da ne gre za tiste ljudi, ki so ostali
               na tak ali drugačen način tukaj, so pa iz praktično iste populacije. In sprašujem,
               ali je mogoče narediti kaj tudi v njihovo korist, s to kumulativo seveda, da imajo to
               povezavo z družino, brez da se izkorišča neka diskrecija, ki je po tem zakonu mogoča
               v posebnih okoliščinah.</p>
               <p>Skratka, želim, da bi državni zbor čim prej imel tudi drugo in zadnjo obravnavo in
               da bi ne glede na to, da to ni zakon, ki je potreben uskladitve z zunanjimi predpisi,
               je pa zagotovo tisti zakon, ki mora urediti te stvari, preden bomo postali člani
               družine evropskih narodov, ker se mi zdi, da je to nekaj, kar je treba pospraviti za
               sabo na absolutno dostojen način, in v tem smislu in pomenu je to še kako evropski
               zakon. Hvala lepa.</p>
            </sp>
            <sp xml:id="SDZ3-Redna-18-2002-09-24.sp92">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Školč. Zdaj bi lahko razpravljal še gospod Jaša Zlobec Lukič, vendar ga
               ni v dvorani. Besedo dajem še zadnjemu prijavljenemu za razpravo, predstavniku vlade
               oziroma ministru za notranje zadeve. Imate besedo, prosim.</p>
            </sp>
            <sp xml:id="SDZ3-Redna-18-2002-09-24.sp93">

               <speaker>DR. RADO BOHINC:</speaker>

               <p>Hvala lepa, gospod podpredsednik. Najprej bi rekel, da se zahvaljujem za zelo
               poglobljeno, koristno in angažirano razpravo, od katere bo večino moč upoštevati pri
               nadaljnjem dograjevanju zakona, in ki je tudi potrdila nekako koncept, ki smo si ga
               zastavili tudi pri tej noveli. Koncept pa je bil uravnotežiti na eni strani do
               poenostavitve, olajšave za vse tiste, za katere smo se zavezali z našimi lastnimi ali
               resolucijami mednarodnih asociacij, na drugi strani pa vendar tudi zaostriti določene
               pogoje oziroma obveznosti za državljanstvo.</p>
               <p>Kar zadeva prvo kategorijo, imam v mislih predvsem že večkrat omenjeno konvencijo
               Sveta Evrope, ki zavezuje 44 članic Sveta Evrope in ne zgolj članic Evropske unije,
               in pa danes že nekajkrat, predvsem s strani poslancev, citirano resolucijo o
               Slovencih po svetu, sprejeto v lanskem decembru.</p>
               <p>Kar zadeva ta dva dokumenta, iz teh smo pravzaprav črpali naše zamisli glede
               olajšave in poenostavitve.</p>
               <p>Omenil bi le to, da smo posebej favorizirano obravnavali, izhajajoč iz teh
               dokumentov, Slovence, živeče v tujini, ki imajo pristno in učinkovito zvezo z državo,
               kar izrecno pravi resolucija o Slovencih po svetu, predvsem pa, seveda, tu živeče
               Slovence, tu rojene Slovence in pa Slovence oziroma ljudi, ki so slovenske narodnosti
               in živijo po svetu, skratka - etnično poreklo.</p>
               <p>Kar pa zadeva resolucijo Sveta Evrope, pa imam v mislih predvsem begunce, apatride.
               Tu bi dodal še vprašanje tako imenovanih "izbrisancev" - sami so si nadeli to ime
               oziroma mediji so jim ga dali, sicer ni formalne opore za takšno poimenovanje v
               nobenem od naših predpisov. Ker je več razprav omenjalo to vprašanje, bi rekel, da
               deloma 18. člen rešuje tudi to kategorijo, kar za ljudi, živeče na tisti datum
               olajšuje postopek, in drugim – odgovarjam tu kolegu Školču, zadnjemu razpravljavcu –
               tudi, kar zadeva zakoniti status. Ta pogoj za "izbrisance" je izrecno izključen, kar
               pomeni, da lahko kandidirajo na državljanstvo tudi, če nimajo dovoljenja za stalno
               prebivanje.</p>
               <p>V zvezi z "izbrisanci" bi rekel le to še, da menimo, da je s tem en del vprašanja
               razrešen, ne pa problem še v celoti. Mi pripravljamo ponovno novelo zakona o
               zatečenih tujcih in štejemo, da bo tedaj rešena še preostala problematika v zvezi s
               tem. Hvala lepa.</p>
            </sp>
            <sp xml:id="SDZ3-Redna-18-2002-09-24.sp94">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. S tem je izčrpana razprava tistih poslancev in poslank in
               drugih prisotnih, ki so se vnaprej prijavili k razpravi. Ostalo nam je še nekaj časa,
               ki ga lahko v skladu z 71. členom še uporabimo za razpravo. Jaz bi ga skušal
               razporediti tako: najprej bi dal možnost, če se bodo prijavili, tistim, ki jim je čas
               nekako odrezal zaključno misel če pa ne, pa ostalim razpravljavcem. Prosim za prijave
               v tem trenutku, nato pa bom, če ne, točkozaključil. Želi kdo razpravljati? <stage>(Nihče.)</stage>
               Hvala lepa. Zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bo zbor
               glasoval v popoldanskem času v okviru glasovanj zbora o vseh točkah, ki smo jih
               doslej opravili. Zato prekinjam to točko dnevnega reda. Sejo bomo nadaljevali ob
               14.30. Do ta čas pa odrejam odmor. Hvala lepa.</p>
               <stage>(Seja je bila prekinjena ob 14.06 uri in se je nadaljevala ob 14.31 uri.)</stage>
            </sp>
            <sp xml:id="SDZ3-Redna-18-2002-09-24.sp95">

               <speaker>PODPREDSEDNIK VALENTIN POHOREC:</speaker>

               <p>Prehajamo na <title>drugo obravnavo</title> predloga zakona o spremembah in dopolnitvah
               zakona o tujcih. Predlog zakona je v obravnavo zboru predložila vlada Republike
               Slovenije. Besedo dajem predstavniku vlade za dopolnilno obrazložitev in prosim
               ministra za notranje zadeve, gospoda Rada Bohinca, da prevzame besedo.</p>
            </sp>
            <sp xml:id="SDZ3-Redna-18-2002-09-24.sp96">

               <speaker>DR. RADO BOHINC:</speaker>

               <p>Spoštovani. Pred vami je drugo branje zakona o spremembah in dopolnitvah zakona o
               tujcih. Rad bi vam kratko osvežil spomin glede ciljev te novele.</p>
               <p>Najprej je to uskladitev zakona s pravnim redom Evropske unije nadalje,
               poenostavitev postopkov v delih, ki ne zadevajo varovanje javnega interesa, in pa
               preprečevanje zlorab v teh postopkih.</p>
               <p>Novosti se nanašajo na več področij. Zelo kratko. Prvo je področje vstopa in nadzora
               nad prebivanjem tujcev v državi. Tu bi vas opozoril na novosti v zvezi z upoštevanjem
               načela "non reformo" nevračanja v državo, kjer bi bil tujec ogrožen. In pa na večja
               pooblastila policije na področju pristojnosti, ki jih ima le-ta v zvezi z vstopom
               tujcev.</p>
               <p>Drugo veliko področje je področje vizumske politike. Tu gre za uskladitev
               poimenovanja viznih režimov s schengenskim aquisomin pa za posebne postopke na
               diplomatskih-konzularnih predstavništvih v zvezi z izdajo dovoljenj za prebivanje in
               vizumom.</p>
               <p>Novost, ki je v dodatnih amandmajih vredna omemba, je, da se bo na vizumu, poleg
               ostalih podatkov, poslej po zakonu dodala tudi fotografija. Tu smo se naslonili na
               kasneje sprejeto pravno ureditev Evropske unije s področja varstva osebnih podatkov.</p>
               <p>Posebno področje je dovoljenje za prebivanje, kjer dajemo podlago enotno vodenje
               migracijske politike. Dajemo možnost vsem kategorijam tujcev, razen sezoncem, pravice
               do združitve družine z ožjimi družinskimi člani. In pa naslednje področje,
               preprečevanje zlorab zakona. Tu gre za vprašanja, povezana s povrnitvijoškode in
               stroškov in tudi za sankcioniranje prevoznikov, ki so pripeljali ilegalno tujce čez
               državno mejo. In pa tudi glede tega vprašanja so dana večja pooblastila organom za
               zavrnitev dovoljenja za prebivanje tudi v primerih, ko obstajajo resni razlogi za
               sum, da utegne prebivanje tujca pomeniti nevarnost za javni red in mir, za varnost,
               za mednarodne odnose oziroma če je povezano z izvajanjem terorističnih ali drugih
               nasilnih dejanj.</p>
               <p>No, in še peti sklop teh sprememb. Ta se nanaša na poenostavitev postopkov pri
               izdaji dovoljenja. Želel bi dodati, glede na to, da gre za drugo obravnavo, da smo v
               pretežni meri upoštevali pri oblikovanju amandmajev za drugo branje razpravo iz
               državnega zbora, da pa je šlo za dodatne amandmaje predvsem zaradi naknadne
               uskladitve z zakonom o zaposlovanju tujcev in pa tudi zaradi kasneje sprejetih
               predpisov, konkretno direktive s področja varstva osebnih podatkov v Evropski uniji.</p>
               <p>Sicer pa besedilo za drugo branje predstavlja nomotehnične izboljšave, redakcijske
               izboljšave. In naš predlog je, da amandmaje odbora za notranjo politiko podprete.
               Hvala lepa.</p>
            </sp>
            <sp xml:id="SDZ3-Redna-18-2002-09-24.sp97">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. V skladu z drugim odstavkom 125. člena bom kasneje dal
               besedo predstavnikom poslanskih skupin, pred tem pa še dajem besedo gospodu
               Maksimiljanu Lavrincu, da predstavi poročilo odbora kot matičnega delovnega telesa.
               Prosim. Imate besedo.</p>
            </sp>
            <sp xml:id="SDZ3-Redna-18-2002-09-24.sp98">

               <speaker>MAKSIMILJAN LAVRINC:</speaker>

               <p>Hvala lepa za besedo, gospod podpredsednik. Kot ste lahko razbrali iz samega
               poročila, se je naša beseda vrtela predvsem okoli tistih nedorečenih vprašanj, o
               katerih je menil sekretariat oziroma – se popravljam – zakonodajno - pravna služba,
               da še ni v redu tekst v predlaganem zakonu. To sta bila 11. člen in 25. člen. Poleg
               tega smo opravili razpravo posebej, tudi o 55. členu, kjer je bila diskusija o tem,
               torej ali je zakon v redu ali ne. Diskusija pa je bila, da tako rečem, sprovocirana s
               strani predstavnice UNHCR in pa seveda tudi k 70. členu, kjer so predstavniki UNHCR
               menili, da bi bilo treba izključiti penalizacijo tistih, ki vozijo tujce k nam,
               seveda v primeru, če se v postopku ugotovi, da je tak tujec zares bežal pred
               političnim ali drugačnim nasiljem; skratka ima pravice za pridobitev azila. Vendar je
               splošno mnenje v razpravi bilo naslednje, da vsak, ki topočne, počne pravzaprav za
               denar in zato, če je slučajno prišlo do tega, da je v neki skupini tudi nekdo, ki je
               upravičen do azila, takšnemu kazni ne bi bilo spregledati.</p>
               <p>Torej, na osnovi tega je odbor oblikoval neke svoje amandmaje, na osnovi tega, kar je
               bilo pripravljeno kot... Še to moram povedati; to, da gre za zakon, ki je bil v prvem
               branju še po starem poslovniku. Tako smo sprejeli svoje amandmaje, ki so pravzaprav
               plod skupnega dela, tako vlade kot naše zakonodajno pravne službe in pa strokovne
               službe našega odbora in podprli amandmaje, ki so jih predlagale poslanske skupine.
               Toliko.</p>
            </sp>
            <sp xml:id="SDZ3-Redna-18-2002-09-24.sp99">

               <speaker>PODPREDSEDNIK VALENTIN POHOREC:</speaker>

               <p>Hvala predsedniku odbora za podano poročilo. V skladu z drugim odstavkom 125. člena
               poslovnika državnega zbora dajem besedo predstavnikom poslanskih skupin za
               obrazložitev stališča o predlogu zakona in torej tistim poslanskim skupinam, ki so
               svojo razpravo najavile. Najprej besedo Miranu Potrču, Združena lista socialnih
               demokratov. Prosim.</p>
            </sp>
            <sp xml:id="SDZ3-Redna-18-2002-09-24.sp100">

               <speaker>MIRAN POTRČ:</speaker>

               <p>Hvala lepa. Spoštovani gospod minister, kolegice in kolegi! Predlagani zakon o
               tujcih v Združeni listi socialnih demokratov podpiramo. Temeljni cilj zakona je
               uskladitev s pravnim redom Evropske unije, posebej še v delu, ki se nanaša na
               schengenski pravni red, z najboljšimi praksami izvajanja v državah članicah Evropske
               unije, zaradi česar je bil opravljen tudi posebni pregled; in končno tudi
               racionalizacija nekaterih določb zakona o tujcih, tako da se odpravijo
               pomanjkljivosti in neustreznosti, ki so nastajale doslej pri njegovem izvajanju.</p>
               <p>Menimo, da je ta cilj zakona dosežen. Dosežen tako s kvalitetno pripravo, prav je,
               da tudi jaz poudarim, da ob sodelovanju nevladnih organizacij, posebej Amnesty
               International Slovenije in visokega komisariata Združenih narodov za begunce, pa tudi
               skrbne in temeljite obravnave zakona v matičnem delovnem telesu.</p>
               <p>Vprašanja urejanja pravic in problematike tujcev postajajo z našim vstopom v
               Evropsko unijo in uveljavljanjem schengenskega pravnega reda, posebej pa tudi zaradi
               splošnih trendov globalizacije, ki poleg pretoka informacij blaga in kapitala
               vključuje tudi inteziven pretok ljudi, vse bolj vprašanja, ki jih je treba urejati s
               skrajno občutljivostjo. Po eni strani z občutljivostjo za varovanje človekovih pravic
               in načel svobodnega gibanja, iskanjazaposlitve in nastanitve, hkrati pa tudi z
               občutljivostjo do varovanja nacionalnih interesov, zaposlovanja, materialnih
               obveznosti, proračuna, varstvene politike in podobno. In končno, tudi zaradi
               preprečevanja nevarnosti nedovoljenih dejavnosti, kot je trgovina z mamili, ljudmi,
               pranje denarja in druge oblike organiziranega kriminala, seveda, in posebej vključno
               s preprečevanjem mednarodnega terorizma.</p>
               <p>In prav zato nas veseli, da smo v matičnem delovnem telesu tudi v drugi obravnavi
               uspeli zagotoviti tako uskladitev zakona, da za državni zbor ni vložen na dopolnjeni
               predlog zakona noben amandma.</p>
               <p>Naj zato ob tem zakonu in glede na razpoložljivi čas, ki mi še ostaja, ter posebej
               prve začetke uveljavljanja novega poslovnika, o katerem se na žalost raje govori
               negativno kot objektivno, povem še naslednje. Prav pri tem zakonu smo z novim
               poslovnikom zagotovili, da smo vso razpravo opravili v matičnem delovnem telesu; da
               smo v matičnem delovnem telesu dosegli potrebno uskladitev in oblikovali - mislim, da
               23 amandmajev - in, kar je najpomembnejše, da so ti amandmaji postali sestavni del
               dopolnjenega predloga zakona in da nam o njih, tako kot pri prejšnjem postopku, ni
               treba še enkrat glasovati v državnem zboru. To je primer in dokaz, da je brez škode
               za kvaliteto odločanja in omejevanja razprav mogoče doseči bistveno racionalizacijo
               dela v državnem zboru.</p>
               <p>Ker k predlogu zakona v tretji obravnavi ne bo mogoče vložiti amandmajev,
               pričakujemo, da bo na tej seji zakon v celoti sprejet, zanj bomo glasovali, ponovno
               pa se ne bomo oglašali. Hvala.</p>
            </sp>
            <sp xml:id="SDZ3-Redna-18-2002-09-24.sp101">

               <speaker>PODPREDSEDNIK VALENTIN POHOREC:</speaker>

               <p>Hvala gospod Potrč. Besedo dajem Rudolfu Petanu, da predstavi stališče poslanske
               skupine socialdemokratov Slovenije.</p>
            </sp>
            <sp xml:id="SDZ3-Redna-18-2002-09-24.sp102">

               <speaker>RUDOLF PETAN:</speaker>

               <p>Hvala za besedo, spoštovani podpredsednik, spoštovani predstavniki vlade, spoštovane
               kolegice in kolegi. Predlagani zakon o tujcih je že tretji zakon s tega področja, saj
               so bile predhodne predlagane spremembe marsikdaj kot novi zakon. To kaže tudi na to,
               da zakon iz leta 1999, ob katerem je bilo seveda rečeno, da bi naj bil usklajen z
               evropskim pravnim redom, očitno pa to ni bilo tako ali pa je bil pripravljen slabo,
               mogoče zgolj zaradi formalnosti, ali pa, kar je še slabše, da je bil pripravljen
               čisto z ozkim specifičnim interesom.</p>
               <p>Ta naš predlog pa kaže še nekaj drugega. Skoraj je že postalo pravilo, predvsem na
               nekaterih področjih, da vsak novi zakon prinese kakšen nov državni organ, novo
               institucijo, novo delovno telo, novi oddelek ali kaj podobnega, kar pa največkrat
               vnese zmedo in pa dodatno administriranje ne pa, da bi učinkovito posegal na to
               področje. Zato je predlagana rešitev v 54. členu, ki določa, da se pri ministrstvu za
               notranje zadeve ustanovi skupno delovno telo, pomeni ali pa bi lahko pomenilo novo
               multipliciranje institucij ravno s tega področja. To velja ob dejstvu, da imamo pri
               nas že kup institucij, ki obravnavajo to področje, od sektorja za migracijo,
               naturalizacijo, za azil, v okviru informirane policije pa deluje sektor za državno
               mejo, tujce, center za tujce in verjetno še kaj. Torej, če ugotavljamo, da je toliko
               teh institucij, ki pokrivajo to področje, mogoče na prvi pogled, da bi naj bilo neko
               skupno delovno telo, zveni zelo pozitivno, vendar pa samo na prvi pogled. Dejstvo je,
               da to pomeni kopičenje novih institucij, tu pa velja pravilo, da to ni dobro. Velja
               tudi tisti pregovor, da veliko babic, pa en kup problemov, ki jih mogoče drugače ne
               bi bilo.</p>
               <p>Menimo, da bi lahko tudi kateri že od obstoječih organov, od katerih obstoječih
               institucij opravljal funkcijo koordinacije. Seveda priznavamo v Socialdemokratski
               stranki, da nikjer ne piše, da tako ne bi bilo mogoče. Vendar pa izkušnje kažejo, da
               običajno ni tako in da ustanovimo rajši kakšno novo institucijo, ki bi naj
               koordinirala in - dobro, to ni dobro. Institucij je že dovolj, ki lahkoopravijo to
               koordinacijo. Da pa je koordinacija potrebna, s tem pa se tudi mi strinjamo. Namreč,
               zgledi so slabi in zato ne moremo verjeti, da se to ne bi zgodilo, da ne bi dobili
               nove institucije.</p>
               <p>Zakonodajno-pravna služba opozarja, da je vlaganje novih amandmajev s strani vlade
               sicer nedopustno, res pa je, da priznava, da so nekateri vsebinsko nujni. Kar pa
               zopet kaže, da mogoče ali zakon ni bil pripravljen v pravem času ali nismo upoštevali
               vsega že sprejetega. Tako bi to tudi bila mogoče majhna šola za naprej, da je v
               bodoče treba zadeve bolj strokovno ali bolj časovno uskladiti.</p>
               <p>Pomisleki, da utegne biti določba, na podlagi katere mora tujec v 15 dneh po
               vročitvi dokončne odločbe ali sklepa o zavrnitvi, zavrženju ali ustavitvi postopka za
               podaljšanje dovoljenja za bivanje, zapustiti državo, pri tem pa ima še možnost
               vložitve pravnega sredstva. Menimo, da ne bi smelo pripeljati do tega, da se celoten
               zakon obravnava samo na tem določilu.</p>
               <p>Zastopamo stališče, da vsaka država ima pravico urediti to področje tako, da sicer
               ni v neskladju s splošnimi pravnimi mednarodnimi normami, da pa v prvi vrsti mora
               ščititi svoje interese. To se pravi, interese države Republike Slovenije.</p>
               <p>V Socialdemokratski stranki tudi menimo, da bi morali sprejeti take rešitve, ki v
               prvi vrsti ščitijo interese naše države. Pri tem sicer rešitve ne kršijo nekih
               splošno sprejetih pravil, ampak pravil, ki so uveljavljena. Ne samo tiste, ki so v
               Evropi na papirju, pa jih tudi Evropejci nekako obravnavajo bolj z rezervo ali bolj v
               rokavicah pri nas pa se je v zadnjem času uveljavila praksa, da skušamo dodati tisto,
               kar je nekje bilo sicer zapisano, vendar v praksi nikjer izvedeno. Takoj
               zaključim.</p>
            </sp>
            <sp xml:id="SDZ3-Redna-18-2002-09-24.sp103">

               <speaker>PODPREDSEDNIK VALENTIN POHOREC:</speaker>

               <p>Prosim za zaključitev misli.</p>
            </sp>
            <sp xml:id="SDZ3-Redna-18-2002-09-24.sp104">

               <speaker>RUDOLF PETAN:</speaker>

               <p>Takoj zaključim, samo dodam še, da bomo podprli ta zakon, glede amandmajev, ki jih
               bomo tudi večinsko podprli, pa se bomo odločali selektivno. Hvala.</p>
            </sp>
            <sp xml:id="SDZ3-Redna-18-2002-09-24.sp105">

               <speaker>PODPREDSEDNIK VALENTIN POHOREC:</speaker>

               <p>Hvala vam. Besedo dajem gospodu Zmagu Jelinčiču Plemenitemu za predstavitev stališča
               poslanske skupine Slovenske nacionalne stranke. Prosim.</p>
            </sp>
            <sp xml:id="SDZ3-Redna-18-2002-09-24.sp106">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Jaz sem prepričan, da bo pri meni samo 5 minut trajala
               obrazložitev, ne zaradi tega, ker bom počakal, da se bo gospod predsedujoči spomnil,
               da je v tem primeru samo 5 minut dovoljenih, ampak zato, ker bom govoril krajše.
               Skratka, v skladu s 125. členom, točko 2 novega poslovnika državnega zbora.</p>
               <p>Današnji dopolnjeni predlog zakona o spremembah in dopolnitvah zakona o tujcih je
               evidenten dokaz, kako parlamentarizem v Sloveniji izginja. Medtem ko smo pred časom
               na tem forumu razpravljali o rešitvah na najširšem forumu, na državnem zboru, kjer je
               90 poslancev, se je zdaj vse skupaj preneslo na odbor za notranjo politiko, kjer
               Slovensko nacionalna stranko predstavlja en sam predstavnik.</p>
               <p>Ravno tako vsaj 37 odstotkov slovenskega volilnega telesa predstavlja, glede na
               opcije, po eden, največ dva poslanca. Sprašujem se, kje je zdaj tukaj ta
               demokratičnost in demokracija in kje je možnost tistega demokratičnega razpravljanja,
               ko se pove tisto, kar se misli, ko se misli krešejo, ko se najdejo nove rešitve, ki
               so boljše od predlaganih. Res je, da vladajoča konstitucija zahteva in bi najraje
               ukinila državni zbor, morda to tudi je ena od naslednjih variant, vendar pa zagotovo
               v drugačni politični konstalaciji in pa z drugimi strankami na vrhu. Samo gospodje iz
               sedanje vladajoče združbe, da ne boste potem jokali in cvilili, kako hudo vam je, ko
               vam kratijo tiste pravice, ki ste jih danes odvzeli drugim.</p>
               <p>Kar se zakona tiče, je zakon v principu dovolj dober, da ga lahko podpremo. Dovolj
               dober je zaradi tega, ker na marsikaterih področjih usklajuje slovenske tendence s
               tendencami ostalih držav in nas pravzaprav bliža shengenskim pogojem. Navkljub temu
               da smo sprejeli nek bedasti Sops, da smo sprejeli kopico neumnih zakonov in navkljub
               temu da nas bo Shengen "koštal" približno 70 milijard slovenskih tolarjev samo
               naslednje leto.</p>
               <p>Dejstvo je, da je nekaj rešitev tudi celo zelo dobrih, ki so nastale v ministrstvu
               za notranje zadeve in jih pravzaprav v Slovenski nacionalni stranki pozdravljamo.
               Nikakor pa ne moremo soglašati in pozdravljati način, kako se je obravnaval ta zakon.
               Obravnaval se je nedemokratično, obravnaval se je pravzaprav v podaljšani obliki
               kolegija predsednika državnega zbora, na katerem samo dva človeka odločata o tem,
               kako, kaj in zakaj. To sta šefa koalicijskih strank, šefa Združene liste in pa
               Liberalne demokracije, ki se odločita, kaj bomo delali, kako bomo delali in tako
               naprej.</p>
               <p>Zato mislim, da bo vedno manj teh pogovorov izza tega pulta in vedno manj bo besed v
               državnem zboru in vedno več se bo, na žalost, besed nosilo na cesto, kjer se bodo pa
               besede kmalu zamenjale za kakšne druge, bolj konkretne argumente.</p>
               <p>Še enkrat, navkljub temu da je bil ta predlog zakona sprejet tam, kjer pravzaprav
               majhne stranke nimajo kaj reči, nimajo kaj delati, kajti vladajoča skupina, vladajoča
               druščina jim tega ne dovoli, navkljub temu bomo zakon podprli.</p>
            </sp>
            <sp xml:id="SDZ3-Redna-18-2002-09-24.sp107">

               <speaker>PODPREDSEDNIK VALENTIN POHOREC:</speaker>

               <p>Hvala za podano stališče. Ker k dopolnilnemu predlogu zakona ni bilo vloženih
               amandmajev, ni možna razprava o členih. Zato razpravo zaključujem in s tem tudi 2.
               točko dnevnega reda, torej predloga zakona. V skladu s 139. členom poslovnika, bo
               zbor tretjo obravnavo predloga zakona opravil v petek, 27.9.2002.</p>
               <p>S tem prekinjam to točko dnevnega reda.</p>
               <p>Ob 15. uri bomo nadaljevali s 7. točko dnevnega reda, to je z drugo obravnavo
               predloga zakona o nadzoru državne meje. Do tedaj pa odrejam odmor. Hvala lepa.</p>
               <stage>(Seja je bila prekinjena ob 14.53 uri in se je nadaljevala ob 15.01 uri.)</stage>
            </sp>
            <sp xml:id="SDZ3-Redna-18-2002-09-24.sp108">

               <speaker>PODPREDSEDNIK DR. MIHA BREJC:</speaker>

               <p>Spoštovane gospe in gospodje, lepo pozdravljeni z moje strani!</p>
               <p>Prehajamo na <title>7. TOČKO DNEVNEGA REDA – DRUGA OBRAVNAVA PREDLOGA ZAKONA O NADZORU
                  DRŽAVNE MEJE.</title> Predlog zakona je v obravnavo zboru predložila Vlada Republike
               Slovenije. Besedo dajem predstavniku vlade za dopolnilno obrazložitev predloga
               zakona. Gospod minister, izvolite prosim. 5 minut.</p>
            </sp>
            <sp xml:id="SDZ3-Redna-18-2002-09-24.sp109">

               <speaker>DR. RADO BOHINC:</speaker>

               <p>Spoštovani! Rad bi vam predstavil nekaj ciljev, ki jih sledimo s tem zakonom o
               nadzoru državne meje. Poglavitni cilj, vam dobro znan, je uskladitev s pravnim redom
               Evropske unije na eni strani, na drugi strani pa s pravnim redom schengenske skupine
               držav članic. To je zakon iz državnega programa. Po državnem programu prilagajanja
               Evropski uniji naj bi bil sprejet do konca leta 2002. Kot veste, je s protokolom k
               Amsterdamski pogodbi določeno, da morajo vse bodoče članice Evropske unije v celoti
               prevzeti schengenski pravni red. Ta pa poenostavljeno pomeni, da lahko vsi, tako
               državljani držav članic, kot tudi državljani tretjih držav, prehajajo notranje meje
               med državami članicami kadarkoli, kjerkoli brez mejne kontrole. Celotna mejna
               kontrola ob vstopu v schengenske države se opravlja na zunanjih mejah, in to v imenu
               in za vse države članice.</p>
               <p>Poleg tega pa so določeni izravnalni ukrepi, kamor sodijo enotna vizna politika,
               enoten informacijski sistem, tako imenovani schengenski informativni sistem in pa
               intenzivno prekomejno policijsko sodelovanje. To je bistvena vsebina oziroma funkcija
               zakona, o katerem danes govorimo, o nadzoru državne meje, polet tega pa seveda še
               preprečevanje in odkrivanje kaznivih dejanj in prekrškov ter nedovoljenih prehodov
               meje, vse povezano z državno mejo, ter preprečevanje in odkrivanje nedovoljenih
               migracij na območju celotne države ter tudi zagotavljanje ustreznosti in
               sorazmernosti policijskih pooblastil, upoštevajoč tako nujnost izvajanja ukrepov, na
               eni strani pa seveda interese posameznikov, človekove pravice in svoboščine ter
               zahteve po prostem pretoku oseb.</p>
               <p>Morda samo za ilustracijo nekaj podatkov v zvezi s prehodi državne meje. Kot
               verjetno veste, imamo v Sloveniji 165 mejnih prehodov. Od tega je 36 mejnih prehodov
               z Republiko Hrvaško. Na 43 mejnih prehodih opravljajo mejno in carinsko kontrolo samo
               carinski delavci. Zdi se mi pa pomembno seznaniti vas s podatkom o pretoku na naših
               mejah. V letu 2001 je preko mejnih prehodov potovalo 186.722.763 potnikov. Zanimiv je
               še podatek o tako imenovanih ilegalnih prehodih državne meje, predvsem zaradi tega,
               ker kot ste verjetno spremljali, se je bistveno znižal podatek oziroma število kar za
               72% v letošnjem letu, glede na leto 2001, in kar za 42% iz leta 2001 na leto 2000.
               Konkretne številke so naslednje. V letu 2000 smo beležili blizu 36.000 ilegalnih
               prehodov ali natančno 35.914. V letu 2002 nekaj čez 20.000 in v prvih osmih mesecih
               letošnjega leta vsega 4.646. To pravzaprav kaže na dovolj učinkovito bitko zoper
               ilegalne migracije, ne samo slovenske vlade, ampak v povezavi z državami v tej regiji
               oziroma v mednarodni skupnosti nasploh.</p>
               <p>Za drugo branje so pripravljeni nekateri amandmaji, ki jih je povzel odbor za
               notranjo politiko. Povem naj, da gre v večini primerov za upoštevanje pretežno
               redakcijskih popravkov, ki smo jih zasledili ob prvem branju, predvsem pa jasneje
               določajo vsebino nove zakonske ureditve nadzora državne meje.</p>
               <p>Predlagam vam, spoštovane poslanke in poslanci, da amandmaje odbora za notranjo
               politiko podprete. Hvala lepa.</p>
            </sp>
            <sp xml:id="SDZ3-Redna-18-2002-09-24.sp110">

               <speaker>PODPREDSEDNIK DR. MIHA BREJC:</speaker>

               <p>Hvala lepa, gospod minister. Predlog zakona je obravnaval odbor za notranjo politiko
               kot matično delovno telo. Prosim predsednika, gospoda Lavrinca, da predstavi poročilo
               odbora.</p>
            </sp>
            <sp xml:id="SDZ3-Redna-18-2002-09-24.sp111">

               <speaker>MAKSIMILJAN LAVRINC:</speaker>

               <p>Hvala lepa, gospod podpredsednik. Gre za zakon, ki je bil vložen po starem
               poslovniku in ga je odbor tudi v drugem branju že obravnaval. Tako smo imeli na
               odboru tokrat lahko delo, saj je razprava tekla zgolj o amandmaju, ki ga je predlagal
               kolega Vučko k 12. členu. 12. člen, če na kratko povem, ureja posege v prostor na
               obmejnem področju, prav tik ob meji. Po mnenju kolega Vučka bi bilo nesmortno, da bi
               za vsako posamezno lokacijo oziroma za gradbeno dovoljenje izdajal soglasje tudi po
               eni verziji policijski direktor, po drugi verziji pa minister, pristojen za notranje
               zadeve.</p>
               <p>Tako smo po mojem skupaj pravzaprav v razpravi oblikovali amandma, ki je sozvočen
               tudi z zakonodajo, ki na področju prostora nastaja. Vučko je potem popravil tako
               amandma in amandma je dobil podporo.</p>
               <p>Tako smo v paketu, kar omogoča novi poslovnik, glasovali o vseh ostalih amandmajih,
               ki so bili do takrat pripravljeni, ne glede na to, kdo jih pripravil, ali je bil to
               odbor ali je bila predlagatelj vlada. Rezultat je sedaj narejen tekst zakona, ki je
               po moje v redu. Hvala lepa.</p>
            </sp>
            <sp xml:id="SDZ3-Redna-18-2002-09-24.sp112">

               <speaker>PODPREDSEDNIK DR. MIHA BREJC:</speaker>

               <p>Hvala lepa. V skladu z drugim odstavkom 125. člena poslovnika državnega zbora, dajem
               besedo predstavnikom poslanskih skupin. Najprej ima besedo gospod Potrč, Združena
               lista. Prosim.</p>
            </sp>
            <sp xml:id="SDZ3-Redna-18-2002-09-24.sp113">

               <speaker>MIRAN POTRČ:</speaker>

               <p>Hvala lepa, gospod predsedujoči. Kolegice in kolegi.</p>
               <p>Poslanska skupina Združene liste socialnih demokratov predlog zakona podpira.
               Podpiramo ga zato, ker verjamemo, da predlagani zakon zagotavlja uveljavljanje
               interesov Republike Slovenije za varno mejo. S predlaganim zakonom pa našo ureditev
               nadzora državne meje usklajujemo tudi s schengenskim pravnim redom, ki je v skladu s
               protokolom k Amsterdamski pogodbi sestavni del pravne ureditve vseh polnopravnih
               članic Evropske zveze in tja si želi čimprej tudi Republika Slovenija.</p>
               <p>Ureditev obeh navedenih vprašanj in ciljev je zelo pomembna. Prvič, zakon naj bo
               usklajen s schengenskim pravnim redom, kar je za naše polnopravno članstvo pogoj in
               pomemben razlog. Bistvo schengenskega pravnega reda je, da lahko notranje meje med
               državami članicami vsi, tako državljani članic, kot tudi tretjih držav, prehajajo
               kadarkoli in kjerkoli brez mejne kontrole. Celotna mejna kontrola ob vstopu v
               schengenske države pa se opravlja na zunanjih mejah, in to v imenu vseh in za vse
               države članice. Da je to sploh možno in da se ne bi poslabšalevarnostne razmere v
               državah članicah, schengenski pravni red določa številne tako imenovane izravnalne
               ukrepe, kamor sodijo enotna vizna politika, enotni informacijski sistem in intenzivno
               prekomejno policijsko delovanje in sodelovanje, vključno z možnostjo za izvajanje
               nekaterih policijskih pooblastil preko meje na ozemlju druge države pogodbenice,
               seveda v natančno določenih primerih. Vse to nam po našem razumevanju in zagotovilih
               vlade zagotavlja tudi predlagani zakon.</p>
               <p>In drugič, kar je za državljanke in državljane Slovenije še pomembnejše, politične
               in ekonomske razmere v svetu, pa tudi razmere v državah, nastalih na ozemlju bivše
               SFRJ, so povzročile, da je v zadnjih letih tudi slovensko mejo nedovoljeno prestopalo
               veliko število tujcev.</p>
               <p>Gospod minister je že omenil, v letu 2000 skoraj 36.000. Zato je tudi državni zbor
               obravnaval to problematiko in tudi vlada je sprejela ukrepe, tako da smo v letu 2001
               zagotovili bistveno zmanjšanje, vendar je bil obseg nedovoljenih prehodov še vedno
               skoraj 21.000. Takšen obseg povzroča državi materialne probleme, pa tudi varnostne
               probleme. Zaradi tega je ureditev potrebnih ukrepov za nadzor državne meje tudi s
               tega razloga bistvena.</p>
               <p>Verjamemo, da je predlagana ureditev primerna in da rešuje navedena vprašanja, zato
               jo podpiramo. In končno, naj tudi ob tem zakonu poudarim, da je predlog zakona v
               celoti usklajen na matičnem delovnem telesu, zato k dopolnjenemu predlogu ni vložen
               noben amandma. Tudi v tretji obravnavi ni mogoč in pričakujemo, da bo zakon na tej
               seji dokončno sprejet. Hvala lepa.</p>
            </sp>
            <sp xml:id="SDZ3-Redna-18-2002-09-24.sp114">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Franc Sušnik, Socialdemokratska stranka. Prosim.</p>
            </sp>
            <sp xml:id="SDZ3-Redna-18-2002-09-24.sp115">

               <speaker>FRANC SUŠNIK:</speaker>

               <p>Hvala lepa, gospod podpredsednik, spoštovane gospe in gospodje. V poslanski skupini
               Socialdemokratske stranke podpiramo sprejem zakona o nadzoru državne meje.</p>
               <p>Od uveljavitve omenjenega zakona pričakujemo učinkovit in evropsko primerljiv nadzor
               državne meje, skladu evropskemu pravnemu redu. Sprejem zakona o nadzoru državne meje
               je tudi ena od obvez schengenskega sporazuma, s katerim smo se zavezali k sprejemu
               omenjenega zakona, ki bo urejal nadzor državne meje. Sprejem tega zakona pa je tudi
               pogoj za skorajšnjo in pričakovano uveljavitev zunanje schengenske meje ter ukinitev
               notranjih mej, ki omogočajo prost pretok blaga in storitev, zato je omenjeni zakonski
               predlog deležen naše posebne podpore.</p>
               <p>Vseeno pa bi želel opozoriti na nekatere posebnosti in tudi pomanjkljivosti
               zakonskega predloga, ki pa jih je možno odpraviti v nadaljevanju zakonodajnega
               postopka. V poslanski skupini Socialdemokratske stranke pozdravljamo in v celoti
               soglašamo z zapisano razširitvijo nadzora državne meje na področje cele države
               oziroma celotne države, kot je predvidena v tekstu zakonskega predloga za drugo
               obravnavo v 1. členu. Opozarjamo na nujnost izvajanja mejne kontrole v notranjosti
               države z jasnim ciljem, preprečiti čimveč ilegalnih migracij in preprečiti kriminalna
               dejanja vseh vrst in oblik in tako posredno zagotoviti večjo varnost naših državljank
               in državljanov.</p>
               <p>Posebej bi želel opozoriti na vsebino 12. člena zakonskega predloga za drugo
               obravnavo, ki je nastal z že omenjeno uveljavitvijo amandmaja gospoda Vučka. Po
               mnenju naše poslanske skupine je predlagana rešitev sicer boljša, vendar še vedno v
               nasprotju s prizadevanji za odpravo birokratskih ovir in kot taka še vedno
               predstavlja dodatno težavo oziroma še eno nepotrebno soglasje v množici soglasij pri
               sprejemanju prostorskega plana obmejne občine, točneje pri sprejemanju prostorskega
               plana občine, ki planira posege znotraj 50-metrskega mejnega pasu. Menimo, da morajo
               biti način gradnje in posegi v tem pasu urejeni in zajeti v obveznih izhodiščih
               državnega plana, ki so obvezno sestavina vseh prostorskih planov občin. Na ta način
               bi se izognili pridobivanju soglasja, kot je razvidno iz zakonskega predloga.</p>
               <p>Rad bi opozoril tudi na določilo 28. in 32. člena, na predlagano pooblastilo
               policije pri izvajanju mejne kontrole, med katerimi je še vedno ohranjena in po našem
               mnenju nezadostno definirana pravica po zadržanju osebe za nujno potreben čas, kot
               stoji v zakonskem predlogu. Takšen ukrep zadržanja ima za nujno posledico odvzem
               prostosti, zato opozarjamo, da morajo biti zagotovljena vsa potrebna jamstva, ki jih
               ustava predvideva v 19. členu, ki opredeljuje varstvo osebne svobode.</p>
               <p>Ne glede na navedene pomisleke, v poslanski skupini socialdemokratske stranke,
               podpiramo sprejem zakona o nadzoru državne meje. Hvala lepa.</p>
            </sp>
            <sp xml:id="SDZ3-Redna-18-2002-09-24.sp116">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Zmago Jelinčič Plemeniti. Prosim. Slovenska nacionalna
               stranka.</p>
            </sp>
            <sp xml:id="SDZ3-Redna-18-2002-09-24.sp117">

               <speaker>ZMAGO JELINČIČ PLEMENITI:</speaker>

               <p>Hvala lepa. Dopolnjen predlog zakona o nadzoru državne meje je popravil tisto, kar
               je bilo v začetku pravzaprav narobe. In navkljub vsemu, nekaterih zadev le ni zajel v
               teh popravkih.</p>
               <p>Da ne bi izgubljal preveč časa, se bom takoj obrnil na 18. in na 19. člen, ki
               govorita, prvi o določitvi mejnih prehodov za določen krog oseb in slednji za
               določitev začasnih mejnih prehodov.</p>
               <p>Povedal bom primer, kako lahko ministri za notranje zadeve v zahodnoevropski uniji
               določajo določena letališča, civilna in športna letališča, za prehod določenega kroga
               oseb, da ni potrebno vstopati v državo na glavnih mejnih prehodih, ampak da se to
               lahko organizira na manjših športnih in turističnih letališčih.</p>
               <p>Slovenska nacionalna stranka je že poslala predlog ureditve takšnega sistema v
               Republiki Sloveniji. Ne bom govoril o tem. Povedal bom to, da gre za precejšnja
               finančna sredstva, ki se na ta način, ob takšni ureditvi, stekajo v državo.</p>
               <p>Nekaj podobnega je že uredila Hrvaška, Slovenija tega eksplicitno ni navedla niti v
               18., niti v 19. členu, vendar pa mislim, da se bo zadeva lahko v skladu z obema
               členoma urejala. Morda je za kolege poslance in poslanke moje razglabljanje malo bolj
               nerazumljivo, vendar mislim, da gospod minister in njegovi sodelavci vedo, za kaj gre
               in razumejo poanto mojega govora. Zagotovo, še zaradi tega, ker v skladu s šesto
               alineo 19. člena obstaja določen širši javni interes, da se te zadeve izpeljejo.</p>
               <p>Naprej, ravno tako v zvezi s to idejo se moram obrniti tudi na 26. člen, ki govori o
               obveznosti poveljnika plovila, kjer pa mi nekaj ni jasno, ravno tako Slovenski
               nacionalni stranki. Ali plovilo v tem primeru pomeni tudi zračno plovilo ali pomeni
               samo vodno plovilo. Kajti kasneje imamo poveljnik ladje ali zastopnik ladjarja. V
               drugih primerih pa imamo poveljnika plovila. Tukaj mislim, da bi moral zakon v
               kakšnih podzakonskih odredbah pojasniti to distinkcijo in jo razdelati, tako da se
               ve, zakaj to velja. Sodim in mislim, prepričan sem, da bi bilo smiselno, dav 26.
               členu poveljnik plovila pomeni tako poveljnika letala, kot tudi kapitana ladje, ne pa
               da bi to omejevali. Ravno 26. člen povzema rešitve zahodnoevropske unije na tem
               področju, to se pravi na prehajanju meje z manjšimi turističnimi in športnimi letali,
               ki prečkajo državno mejo izven poti glavnih letalskih smeri in pa izven glavnih
               carinskih izpostav, to se pravi Ljubljane, Portoroža in pa Maribora v primeru
               letalskega prometa.</p>
               <p>V 32. členu, ki govori o zadržanju osebe, tudi mi sodimo, da je vprašljiv ta nujno
               potreben čas. Zelo dolg se nam zdi – 48 ur. To je zelo dolg čas, vendar pa mislim, da
               bodo o tem razpravljale kakšne druge institucije in kakšni drugi ljudje.</p>
               <p>Čisto na kratko še morda o 36. členu, ki govori o tujih varnostnih organih, bi bilo
               smiselno definirati, kaj zakonodajalec oziroma predlagalec zakona meni z dikcijo
               kratkocevnega orožja. Kratkocevno orožje je glede na definicijo po zakonu o orožju
               lahko marsikaj, konec koncev, tudi ročne bombe, za katere pa sem prepričan, da jih
               minister ne bo dovolil vnašati v Republiko Slovenijo, pa četudi bi šlo za varnostne
               organe Združenih držav Amerike. Hvala.</p>
            </sp>
            <sp xml:id="SDZ3-Redna-18-2002-09-24.sp118">

               <speaker>PODPREDSEDNIK DR. MIHA BREJC:</speaker>

               <p>Hvala. Besedo ima gospa Majda Zupan, Nova Slovenija.</p>
            </sp>
            <sp xml:id="SDZ3-Redna-18-2002-09-24.sp119">

               <speaker>MAJDA ZUPAN:</speaker>

               <p>Hvala lepa, gospod podpredsednik. Spoštovani! Dovolite, da v imenu poslanske skupine
               Nove Slovenije podam mnenje k predlogu tega zakona. Vlada, kot predlagateljica, nam
               je poslala v drugo obravnavo tako imenovani tehnični zakon, lahko bi temu tako rekli,
               ki določa organizacijo in način izvajanja nadzora državne meje, pri čemer je mišljeno
               varovanje meje in mejna kontrola, izvajanje policijskih ukrepov v notranjosti in
               mednarodno sodelovanje. Nadzor državne meje naj bi opravljala tako policija, kot tudi
               carina do uveljavitve schengenskega sporazuma v Republiki Sloveniji. Sporna določba v
               8. členu, ki govori o tem, da policisti lahko vstopajo na zemljišče in vozijo po
               zemljišču, ne glede na lastništvo, je spremenjena v tem smislu, da je izpuščeno
               določilo glede zahteve za odškodnino.</p>
               <p>Dopolnjena je tudi določba glede označitve mejne črte, prepoved dejavnosti ob njej
               in gradnja objektov ob mejni črti.</p>
               <p>Glede mejnih incidentov pa določa, da v primerih, ko policija ugotovi ravnanje tujih
               državnih organov na ozemlju Slovenije, ki ni dovoljeno z mednarodnimi pogodbami ali z
               našimi predpisi, pravzaprav pomeni poseganje v okolje in prostor ob mejni črti, da
               policija v tem primeru obvesti pristojno ministrstvo za zunanje zadeve, pri čemer pa
               naj bi podrobnejša navodila za izvajanje te določbe, uredilo ministrstvo za notranje
               zadeve s pravilnikom.</p>
               <p>Predlog zakona vsebuje tudi določila glede prestopa državne meje in tranzitni promet
               ter mejne prehode. Mejni prehod za poimensko določene osebe lahko z odločbo ustanovi
               direktor policijske uprave, v soglasju z direktorjem carinskega urada, največ za tri
               leta. Prav tako lahko direktor policijske uprave ustanovi tudi začasni mejni prehod,
               če se uporablja za vaje, za primer naravnih nesreč, za športne prireditve, za
               preusmerjanje prometa in podobno.</p>
               <p>Predlog zakona ureja tudi mejno kontrolo, ukrepe na mednarodnih prometnih povezavah
               in objektih, ki so pomembni za čezmejni promet ter mednarodno sodelovanje.</p>
               <p>Zakon je vsekakor aktualen, saj je pretok naše meje zelo velik. Ilegalnih prehodov
               je sicer vsako leto manj, vendar vemo, kriminal ne pozna meja, zato bomo v naši
               poslanski skupini podprli vsa tista določila, ki bodo prispevala k učinkovitejšemu in
               evropskemu pravnemu redu, primerljivemu nadzoru državne meje. Hvala lepa.</p>
            </sp>
            <sp xml:id="SDZ3-Redna-18-2002-09-24.sp120">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Ker k dopolnilnemu predlogu zakona ni bilo vloženih amandmajev, ni možna
               razprava o členih, zato razpravo zaključujem in s tem tudi drugo obravnavo predloga
               zakona. V skladu s 139. členom poslovnika bo zbor tretjo obravnavo predloga zakona
               opravil v petek.</p>
               <p>S tem prekinjam to točko dnevnega reda.</p>
               <p>Prehajamo k <title>8. TOČKI, TO JE PREDLOG STVARNO - PRAVNEGA ZAKONIKA.</title>
               </p>
               <p>Naredili bomo kratek odmor. Torej začenjamo ob 15.30, kot je po razporedu.
               Hvala.</p>
               <p>Zahvaljujem se predstavnikom vlade.</p>
               <stage>(Seja je bila prekinjena ob 15.27 uri in se je nadaljevala ob 15.32 uri.)</stage>
            </sp>
            <sp xml:id="SDZ3-Redna-18-2002-09-24.sp121">

               <speaker>PODPREDSEDNIK DR. MIHA BREJC:</speaker>

               <p>Predlog zakonika je v obravnavo zboru predložila Vlada Republike Slovenije. Ne vidim
               predstavnikov vlade. O predlogu zakona v celoti dajem besedo predstavnikom poslanskih
               skupin. Besedo ima gospod Zmago Jelinčič Plemeniti. <stage>(Ga ni.)</stage> Ker so ta hip prišli
               predstavniki vlade, jih lepo pozdravljam. Sprašujem, če želijo besedo? Kratko.
               Izvolite. 5 minut. Gospod državni sekretar Jenull.</p>
            </sp>
            <sp xml:id="SDZ3-Redna-18-2002-09-24.sp122">

               <speaker>HINKO JENULL:</speaker>

               <p>Hvala za besedo. Spoštovane poslanke in poslanci! Vlada predlaga v sprejem
               stvarnopravni zakonik v tretji obravnavi. Samo na kratko naj vas seznanim, da je po
               drugi obravnavi vlada kot predlagatelj vključila v besedilo zakona 49 sprejetih
               amandmajev in opravila redakcijske popravke. K temu dodaja vlada dodaja predlog 6
               amandmajev, pri čemer gre za amandmaje, ki so potrebni zaradi upoštevanja pripomb
               sekretariata oziroma sedanje službe za zakonodajo in pravne zadeve in vsebinsko ne
               posegajo v materijo zakona. Vlada pa potem, če bi bili ti amandmaji sprejeti, kot
               predlaga, napoveduje tudi tri uskladitvene amandmaje. Hvala lepa.</p>
            </sp>
            <sp xml:id="SDZ3-Redna-18-2002-09-24.sp123">

               <speaker>PODPREDSEDNIK DR. MIHA BREJC:</speaker>

               <p>Hvala lepa. O predlogu zakonika v celoti sledi razprava poslank in poslancev. Besedo
               ima gospa Sonja Areh Lavrič, Slovenska nacionalna stranka. Se odpoveduje. Hvala.
               Gospod Trofenik se tudi odpoveduje. Gospod Jelinčič. Ga ni v dvorani. Razprava vlade
               ni potrebna. Zaključujem razpravo k predlogu zakonika v celoti in prehajamo na
               razpravo o členih in vloženih amandmajih, ki jo bomo vodili na podlagi pregleda
               amandmajev z dne 18.9.2002. Torej, pregled amandmajev z dne 18.9.2002.</p>
               <p>Začenjamo s 171. členom. V razpravo dajem 171. člen in amandma vlade. Kdo želi
               besedo? <stage>(Nihče.)</stage> Zaključujem razpravo.</p>
               <p>V razpravo dajem 177. člen in amandma vlade. Kdo želi besedo? <stage>(Nihče.)</stage> Zaključujem
               razpravo.</p>
               <p>V razpravo dajem 201. člen in amandma vlade. Kdo želi besedo? <stage>(Nihče.)</stage> Zaključujem
               razpravo.</p>
               <p>V razpravo dajem 222. člen in amandma vlade. Kdo želi besedo? <stage>(Nihče.)</stage> Zaključujem
               razpravo.</p>
               <p>270. člen, amandma vlade. Kdo želi besedo? <stage>(Nihče.)</stage> Zaključujem razpravo.</p>
               <p>271. člen. Kdo želi besedo? <stage>(Nihče.)</stage> Zaključujem razpravo.</p>
               <p>274. člen. Kdo želi besedo? <stage>(Nihče.)</stage> Zaključujem razpravo.</p>
               <p>276. člen. Kdo želi besedo? <stage>(Nihče.)</stage> Zaključujem razpravo o vloženih amandmajih. Zbor
               bo glasovanja o posameznih amandmajih in o predlogu zakonika v celoti opravil v
               popoldanskem nadaljevanju seje v okviru glasovanj zbora. Veste, da se začnejo ob
               17.35 in s tem tudi prekinjam to točko dnevnega reda.</p>
               <p>Nadaljevali bomo ob 16. in 10 minut in sicer s predlogom zakona o subvencioniranju
               študentske prehrane, tretja obravnava. Torej prekinitev zasedanja do 16. in 10 minut.
               Zahvaljujem se predstavnikom vlade.</p>
               <stage>(Seja je bila prekinjena ob 15.37 uri in seja se je nadaljevala ob 16.11 uri.)</stage>
            </sp>
            <sp xml:id="SDZ3-Redna-18-2002-09-24.sp124">

               <speaker>PODPREDSEDNIK DR. MIHA BREJC:</speaker>

               <p>Prehajamo k 9. točki dnevnega reda, to je na</p>
               <p>
                  <title>TRETJO OBRAVNAVO PREDLOGA ZAKONA O SUBVENCIONIRANJU ŠTUDENTSKE
               PREHRANE.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim
               Markom Diacijem. Besedo dajem predstavniku predlagateljev predloga zakona za
               dopolnilno obrazložitev. Izvolite, prosim. 5 minut.</p>
            </sp>
            <sp xml:id="SDZ3-Redna-18-2002-09-24.sp125">

               <speaker>MARKO DIACI:</speaker>

               <p>Hvala za besedo. Lep pozdrav vsem prisotnim! Državni zbor Republike Slovenije je na
               svoji 10. seji dne 22.11.2001 obravnaval predlog zakona o subvencioniranju študentske
               prehrane v prvi obravnavi. Drugo obravnavo zakona o subvencioniranju študentske
               prehrane je Državni zbor Republike Slovenije opravil dne 14.maja 2002. Pri tem je
               sprejel amandmaje matičnega delovnega telesa, odbora za zdravstvo, delo, družino,
               socialnopolitiko in invalide k 1., 3., 6. členu in amandma za nov A9. člen. Hkrati je
               sprejel tudi amandmaje vlade k 4. členu in 6. členu ter amandma na amandma vlade k 4.
               členu, ki ga je predlagala skupina poslancev s prvopodpisano mojo malenkostjo.</p>
               <p>Predlagatelji so pri pripravi predloga zakona za tretjo obravnavo v besedilo
               predloga vključili sprejete amandmaje. Nekateri členi so zaradi tega ustrezno
               preštevilčeni. Preostali členi so bili sprejeti v nespremenjeni vsebini.</p>
               <p>Na podlagi sklepa predlog zakona o subvencioniranju študentske prehrane za tretjo
               obravnavo pripravijo predlagatelji, to je skupina poslancev s prvopodpisanim Markom
               Diacijem, ki ga je 14. maja 2002 sprejel Državni zbor Republike Slovenije ob drugi
               obravnavi zakona, tako je le-ta s sprejetimi amandmaji v drugi obravnavi pripravljen
               za tretjo obravnavo.</p>
               <p>Zakonodajno pravna služba je v skladu s prvim odstavkom 27. člena poslovnika
               državnega zbora proučila navedeni predlog zakona in v skladu s svojimi nalogami v
               tretji obravnavi predlagala možne smeri za odpravo notranjih neskladij zakonskega
               besedila. Tako so bile v mnenju zakonodajno pravne službe vložene pripombe
               redakcijske narave, in sicer k 2. in 5. členu, ki v ničemer ne posegajo v vsebino
               zakona in naj jih zato pristojna služba upošteva pri pripravi izvirnika zakona. Poleg
               tega pa so ti členi v tretji obravnavi zaprti.</p>
               <p>Poslanska skupina Stranke mladih Slovenije, ki je po poslovniku možen predlagatelj
               amandmajev, je na člene 3 in 9 vložila amandmaja, ki sledita pripombam zakonodajno
               pravne službe.</p>
               <p>V zvezi z 8. členom pa posebej poudarjam, da so upravičenci do petih dodatnih
               subvencioniranih obrokov nedvomno starši, upravičenci, in je tudi namen dela
               besedila, zato menimo, da je pripomba zakonodajno pravne službe nepotrebna.</p>
               <p>Predlagam, da vložene amandmaje poslanske skupine sprejmete, kakor tudi zakon v
               celoti. Hvala.</p>
            </sp>
            <sp xml:id="SDZ3-Redna-18-2002-09-24.sp126">

               <speaker>PODPREDSEDNIK DR. MIHA BREJC:</speaker>

               <p>Hvala lepa. O predlogu zakona v celoti dajem besedo predstavnikom poslanskih skupin.
               Besedo ima gospa Danica Simšič, Združena lista.</p>
            </sp>
            <sp xml:id="SDZ3-Redna-18-2002-09-24.sp127">

               <speaker>DANICA SIMŠIČ:</speaker>

               <p>Hvala za besedo, gospod podpredsednik. Spoštovane poslanke in poslanci! Spoštovana
               gospa državna sekretarka in drugi navzoči!</p>
               <p>V poslanski skupini Združene liste socialnih demokratov podpiramo zakonsko ureditev
               subvencioniranja študentske prehrane. Zakon pravzaprav razumemo predvsem kot
               varovalko oziroma garancijo dolgoročne ureditve tega vprašanja, ki ga sicer Vlada
               Republike Slovenije že nekaj let ureja z uredbo in opredelitvijo denarja v
               vsakoletnem proračunu. Zakon torej pravzaprav pomeni samo zakonsko potrditev
               dosedanje desetletne dobre prakse.</p>
               <p>Zakon danes, po dobrem letu dni in pol, ko je bil vložen v parlamentarno proceduro,
               vložilo pa ga je 13 poslancev iz različnih poslanskih skupin, sprejemamo s komaj
               omembe vrednimi popravki. In če smem reči, številka trinajst torej tokrat ne prinaša
               nesreče, ampak pravzaprav precej nasprotno, prinaša z zakonom opredeljeno obveznost
               države, da iz denarja dvkoplačevalcev zagotovi subvencioniranje okoli 3,5 milijone
               obrokov letno, kar letos pomeni že 2 milijardi tolarjev iz državnega proračuna.</p>
               <p>V poslanski skupini Združene liste socialnih demokratov menimo tudi, da je rešitev,
               ki jo z višino subvencije opredeljuje zakon, dobra. Zakon namreč v svojem 4. členu
               določa, da višina subvencije za obrok študentske prehrane iz proračunskih sredstev
               znaša najmanj 75% zneska regresa za prehrano delavcem med delom, določenega s
               kolektivno pogodbo za negospodarstvo. Taka rešitev po našem mnenju zagotavlja tako
               stabilnost dolgoročnega subvencioniranja kot tudi vzpostavitev ali bolje rečeno
               nadaljevanje socialnega partnerstva med vlado in študenti, posredno seveda tudi z
               delavci glede na kolektivno pogodbo. Besedica "najmanj" pred 75% pa je tista potrebna
               varovalka, ki študentom omogoča pogajanja in usklajevanja z vlado v primeru, če bi
               prišlo do nesorazmernega realnega povečanja cen gostinskih storitev.</p>
               <p>Taka rešitev torej pomeni, da bo subvencija znašala najmanj 75% stroškov, lahko pa,
               kot rečeno, v primeru utemeljene potrebe, tudi več. In če to prevedemo v tolarje - od
               1. julija letos regres za prehrano delavcev znaša 690,00 tolarjev na dan, kar pomeni,
               da država pri vsakem obroku študentom iz proračuna zagotavlja 520,00 tolarjev, to je
               tistih najmanj 75% na dan.</p>
               <p>V poslanski skupini združene liste socialnih demokratov se strinjamo tudi z
               rešitvijo, da zakon omogoča subvencioniranje študentske prehrane ne le vsak delovni
               dan študentom, ampak tudi ob sobotah in nedeljah, če tako terja študijski program.</p>
               <p>Prav tako podpiramo rešitev, da imajo študentje-starši pravico do dodatnih petih
               bonov za svoje otroke.</p>
               <p>In naj končam. Poslanska skupina Združene liste socialnih demokratov bo predlog
               zakona o subvencioniranju študentske prehrane skupaj s predlaganimi amandmaji, ki so
               pravzaprav tehnične narave, v celoti podprla. Hvala.</p>
            </sp>
            <sp xml:id="SDZ3-Redna-18-2002-09-24.sp128">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod mag. Andrej Vizjak iz socialdemokratske stranke,
               prosim.</p>
            </sp>
            <sp xml:id="SDZ3-Redna-18-2002-09-24.sp129">

               <speaker>MAG. ANDREJ VIZJAK:</speaker>

               <p>Hvala lepa, predsedujoči, spoštovana državna sekretarka, spoštovane kolegice in
               kolegi. V Socialdemokratski stranki prav tako podpiramo predlog zakona o
               subvencioniranju študentske prehrane, saj je ne nazadnje več kot polovica oziroma če
               prav navajam, sedem podpisnikov oziroma predlagateljev prav iz naše poslanske
               skupine.</p>
               <p>Temeljni razlog, zakaj dejansko podpiramo in zakaj smo nekako tudi z veseljem šli v
               to sopredlagateljstvo, je predvsem v tem, da doslej ni bilo ustrezne zakonske podlage
               in so se sredstva za subvencioniranje študentske prehrane dodeljevala na podlagi
               vsakoletnega zakona o izvrševanju proračuna in seveda gre pa za znatna sredstva. Gre
               za, v letu 2000 za milijardo petsto in gre za znaten dvig in rast teh sredstev vsa
               leta tako, da je že približno 2 milijardi v letošnjem letu.</p>
               <p>Zakon je sedaj nova, bistveno drugačno pravna podlaga in seveda s tem tudi
               zanesljivost in neka varnost ohranitvi tega prepomembnega instituta pomoči študentom.
               Tu ne gre za socialni ukrep, saj je osnovni namen omogočiti študentom ustrezno
               prehrano kot del zagotavljanja celovitih pogojev za uspešen študij.</p>
               <p>Dokaj nov je tudi koncept primerjave med študentsko prehrano in prehranjevanjem
               delavcev. Tako je ne nazadnje vezana tudi višina subvencije, glede na višino stroška
               prehrane delavcev po kolektivni pogodbi za negospodarstvo, prav tako je tudi vezava
               te prehrane na delovne dni. Menimo, da gre tu za eno dobro povezavo.</p>
               <p>Poudaril bi pa tudi pomembno stvar, ki jo zajema 3. člen, to je drugi odstavek, da
               minister, pristojen za delo, v 30 dneh po uveljavitvi zakona izda navodilo, ki določa
               podrobneje način izvajanja subvencioniranja prehrane, način obračunavanja in
               plačevanja subvencij in vodenje evidenc in poročanje ter izvajanje nadzora nad delom
               izvajalca in ponudnikov subvencioniranja študentske prehrane.</p>
               <p>Mislim, da gre za izjemno pomemben dokument. V nadaljevanju te razprave bo prav
               gotovo imela predstavnica vlade oziroma ministrstva tudi besedo. Zato bi na tem mestu
               želel od nje pojasnilo, v kateri fazi je priprava tega navodila, ali zajema to
               navodilo tudi po moji oceni ključne ukrepe, da se subvencionirana prehrana pri teh
               koncesionarjih, ki bodo dobili to koncesijo ne bo zaradi tega dražila, kar bo
               pomenilo, da bo prehrana za bone bistveno odstopala od prehrane za normalne plačnike.</p>
               <p>Zanima me tudi in predvsem imam tu določene pomisleke nadzora nad izvajanjem
               študentske prehrane med poletnimi počitnicami. Kajti osnova je, da je študentska
               prehrana namenjena študentom. Zelo bi bil razočaran, če bi prihajalo tudi v bodoče,
               vem, da je nekaj prakse že na tem področju, da prihaja do zlorab tega instituta, da
               se s študentskimi boni oziroma s študentsko prehrano, sedaj gre to preko črtnih kod,
               prehranjujejo tudi ljudje, ki nimajo statusa študentov oziroma do teh subvencioniranj
               niso upravičeni.</p>
               <p>Pomembno pa se mi tudi zdi to, da pokrivamo to študentsko prehrano tudi v dneh, ko
               potekajo študijski programi, pa to niso delovni dnevi.</p>
               <p>V Socialdemokratski stranki bomo rešitve, ki jih je predlagala Stranka mladih v
               okviru amandmajev v tretji obravnavi podprli, ker gredo v smislu teksta in pripomb
               službe za zakonodajo. Upam pa, da bodo navodila, ki jih bo izdal minister, šla v
               smeri transparentnosti, pravičnosti tega ukrepa in da bodo preprečevala zlorabe, ki
               so se že v preteklosti dogajale. Upam, da jih bodo ta zakon in ta navodila nekako
               preprečila. Hvala lepa.</p>
            </sp>
            <sp xml:id="SDZ3-Redna-18-2002-09-24.sp130">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Sašo Peče, Slovenska nacionalna stranka. <stage>(Ga ni.)</stage>
               Naslednji je gospod Igor Štemberger, stranka mladih. Prosim.</p>
            </sp>
            <sp xml:id="SDZ3-Redna-18-2002-09-24.sp131">

               <speaker>IGOR ŠTEMBERGER:</speaker>

               <p>Hvala za besedo. V Stranki mladih Slovenije podpiramo zakonsko ureditev
               subvencioniranja študentske prehrane, ker se je subvencioniranje študentske prehrane
               v zadnjih letih izkazalo za izredno potrebno in koristno pomoč študentom, saj jim
               poleg socialne komponente omogoča tudi bolj zdravo prehrano, kot bi si jo sicer lahko
               privoščili.</p>
               <p>Zavedati se je treba, da stroški študija iz leta v leto naraščajo, kapacitete
               študentskih domov so veliko premajhne, drastično se je zmanjšalo število kadrovskih
               štipendij. Zaradi vsega tega pa so finančni kriteriji tisti, ki pogojujejo mladim,
               ali se lahko odločijo za študij ali ne.</p>
               <p>Upravičenost zakona vidimo predvsem v tem, da je do sedaj to področje urejala uredba
               o subvencioniranju študentske prehrane, in to celih devet let. V tem času se je
               večkrat spreminjala, in to skoraj vsako leto, kar je seveda pomenilo, da je bila
               višina sredstev, ki jih država namenja za subvencioniranje prehrane, vsako leto pod
               vprašajem.</p>
               <p>V praksi se je sistem subvencioniranja študentske prehrane izkazal za učinkovitega
               in potrebnega. Zato po mnenju Stranke mladih Slovenije instrument dviga standarda
               študija v obliki subvencioniranja študentske prehrane zasluži trajno pravno formalno
               sistemsko ureditev. To pa je prav gotovo ta zakon, ki ga imamo danes pred seboj v
               tretji obravnavi.</p>
               <p>Z dvigom ureditve tega področja z ravni uredbe ministra na zakonsko raven dobivamo
               zakonsko podlago za črpanje potrebnih sredstev iz državnega proračuna, brez
               vsakoletnega amandmiranja zakona o izvrševanju proračuna.</p>
               <p>Skratka, v Stranki mladih Slovenije bomo zakon o subvencioniranju študentske
               prehrane z veseljem podprli. Hvala.</p>
            </sp>
            <sp xml:id="SDZ3-Redna-18-2002-09-24.sp132">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Stanislav Brenčič, Slovenska ljudska stranka.</p>
            </sp>
            <sp xml:id="SDZ3-Redna-18-2002-09-24.sp133">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Čeravno bi bilo sistemsko tako namen kot
               celovitost vsebine, ki jo ta predlog prinaša, bolj smiselno reševati v bolj krovnem
               zakonu, kot je to predvsem zakon o zavarovanju in zaposlovanju, pa smo v poslanski
               skupini Slovenske ljudske stranke vseskozi vsebino in namen zakona podpirali. Lahko
               rečem, da je zakon predvsem skozi prvo in drugo obravnavo namatičnem delovnem telesu
               ob konstruktivnem sodelovanju vlade, v tem primeru gospe državne sekretarke, dobil
               potrebno vsebino.</p>
               <p>Zgledno bi bilo tudi v bodoče ali za kakšen drug predlog zakona, ki ga ne predlaga
               vlada, da bi se morda vladni predstavniki vključili tako primerno v obravnavo zakona,
               kot se je to zgodilo v tem primeru. Zato je navsezadnje zakon tudi danes v tretjem
               branju in kot takšen prijetna in potrebna vsebina za tiste, ki jo pričakujejo.</p>
               <p>Mi bomo seveda zakon podprli, vključno z amandmajema, ki nekako tudi v tretji
               obravnavi sledita argumentom zakonodajnopravne službe, če nič drugega, zaradi tega,
               ker smo s tem dobili neodvisen in stabilen vir za financiranje študentske prehrane,
               neodvisen od trenutnih akterjev državnega proračuna. Hvala lepa.</p>
            </sp>
            <sp xml:id="SDZ3-Redna-18-2002-09-24.sp134">

               <speaker>PODPREDSEDNIK DR. MIHA BREJC:</speaker>

               <p>Hvala lepa. O predlogu zakona v celoti sledi razprava poslank in poslancev. Besedo
               ima gospod Jožef Jerovšek, socialdemokratska stranka. Prosim.</p>
            </sp>
            <sp xml:id="SDZ3-Redna-18-2002-09-24.sp135">

               <speaker>JOŽEF JEROVŠEK:</speaker>

               <p>Hvala lepa. Ker sem med podpisniki predloga zakona, seveda podpiram rešitve v tem
               zakonu, ker smatram, da je zakon, ki vlado dolgoročno zavezuje na izvajanje tega
               pomembnega instrumenta, subvencioniranja študentske prehrane nujen. To je še posebej
               nujno in potrebno, ker obstaja v javnosti upravičena bojazen, da bi vlada v primežu
               javnofinančnih težav postregla po restrikcijah pri interesih študentske populacije.
               Tu je bilo s strani kolegice, ki je nosilka resorja za to področje stranke,
               ugotovljeno, da je potrebna varovalka. Jaz se globoko strinjam in prav gotovoje
               vednost v njeni stranki večja, kaj in kakšna so razmišljanja, kje se da zavezati
               proračunska mošnja. Ena od nevarnosti je ta, kot sem že omenil, da bi to storili na
               ramenih študentske populacije. Seveda bi bilo to izredno krivično, ker mlada
               generacija študentska generacija ni kriva za nepravilnosti vladne politike in
               netransparentno trošenje proračunskega denarja, kot to ugotavlja računsko sodišče v
               številnih ministrstvih. Posledice v državni blagajni pa seveda zaradi tega so in prav
               lahko se bi zgodilo, da če ne bi vladi s tem zakonom naložili, da je to ena od
               prioritetnih skrbi, obveznosti državnega proračuna, da bi se zgodilo tudi kaj
               podobnega.</p>
               <p>Pri tem je še izredno pomembno navesti, da bomo morali biti posebno pozorni, kako se
               bodo izvajala ta navodila in pa tudi delitev koncesij koncesionarjev za ponudnike
               subvencioniranja študentske prehrane. Tukaj je že bilo omenjeno, da tudi pri tem je
               že prihajalo do nepravilnosti, do zlorab. Seveda to je neko področje, kjer se vrtijo
               relativno visoka sredstva in je tudi možno, da bi koga zasrbeli prsti, da bi se
               poslužil netransparentnih odločitev na javnem razpisu.</p>
               <p>Tu bi želel še reči, da bo v okviru tega, kar sicer zakon predvideva v 3. členu, s
               kakšnim načinom se zagotavlja delitev teh dovoljenj, da sem zaznal med študentsko
               populacijo, da je distribucija tega na nek način slabo organizirana, da študentom
               jemlje veliko časa, ki je drugače namenjen študiju ali tudi rekreaciji oziroma
               prostemu času. V današnjem času, kjer so tudi vse te institucije bogato opremljene s
               sodobno tehniko, da pravzaprav je potreben najbolj transparentem način, ki omogoča
               najbolj transparentno in hitro distribucijo teh dovolilnic. Hvala lepa.</p>
            </sp>
            <sp xml:id="SDZ3-Redna-18-2002-09-24.sp136">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospa Sonja Areh Lavrič. <stage>( Je ni.)</stage> Gospod Brenčič, kot
               posameznik? <stage>(Ne.)</stage> Gospod Drobnič. Izvolite.</p>
            </sp>
            <sp xml:id="SDZ3-Redna-18-2002-09-24.sp137">

               <speaker>MAG. JANEZ DROBNIČ:</speaker>

               <p>Hvala lepa za besedo. V poslanski skupini, pa tudi sam, ne nasprotujemo vsebini tega
               zakona, ker je ta vsebina pravilna, prava, adekvatna. Vendarle se pa na podlagi
               transparentnosti zakonodaje, preglednosti, pravic študentov, sprašujemo, ali je to
               pravi način urejanja.</p>
               <p>Mi bi morali urejati vse, kar je v zvezi s šolanjem, prehrano, prevozi študentov, v
               enem zakonu. Zakaj to? Zato, ker potem nastajajo pravne praznine, prekrivanja pravic.
               To je pogosta praksa v naši zakonodaji. Takega načina pa seveda ne podpiramo.</p>
               <p>Najbolj je pa seveda enostavno napisati kratek zakon v 5 členih, neko parcialno
               stvar urediti in pokazati državljanom, da je neka politična opcija zelo zagreta za
               takšno reševanje.</p>
               <p>Glede na vse perepetije, ki se odvijajo v okviru študentske organizacije, ni nobenih
               garancij, da ne bi prihajalo do zlorab, zlasti ko se takim organizacijam nalagajo
               določene obveznosti, ki sodijo v resor državne uprave.</p>
               <p>Nadzor mora vršiti državna uprava. V zakonu piše, da ministrstvo opravlja nadzor,
               razdeljevanje, kontrolo in ne vem kaj še vse, pri čemer pa lahko samo presodi, ali bo
               te stvari preložilo na organizacijo.</p>
               <p>Torej to je tisto, kar je za nas vprašljivo, da se razdeljevanje socialnih
               transferjev preloži na tistega, ki sam pretendira oziroma njegovi predstavniki. Da se
               to vpletanje pojavlja še kje drugje, imamo videti v zakonu, kjer se tudi pri razpisih
               pojavlja študentska organizacija. Torej razdeljevanje, kontrola, razpisi... To je ena
               čudna praksa v naši državi. Ni samo tukaj, tudi v drugih zakonih ugotavljam to. Zdaj
               ne vem, ali je to praksa zato, ker smatramo, da je slovenski narod premajhen, premalo
               številčen, da ne bi mogel teh funkcij porazdeliti, ker so nezdružljive. Potem se pa
               sprašujemo, zakaj ljudje sami sebi odobravajo pravice.</p>
               <p>Jaz imam te žalostne izkušnje tudi v eni drugi fundaciji, dobrodelni, ravno to
               poudarjam, da se ne sme dogajati. S posebnimi pogodbami, ne vem, kakšen je termin
               posebnih pogodb, zadostovalo bi seveda tudi pogodbe, računalnik bo očitno zagotavljal
               nadzor, iz teh členov je razbrati, ker je pa kompjutersko zagotovljeno, pa dragi
               državljani, dragi študentje, bo pa to zelo dobro teklo. Veste, kompjuter ne bo
               zagotavljal nadzora, človeški faktor je tisti in pa pravilna razmejitev kontrolnih in
               izvajalskih funkcij.</p>
               <p>Še en razlog, da bi bilo treba to materijo urediti celovito in jo morda vključiti,
               ne vem, v celovit drug zakon. To so te ključne pripombe. Glede vsebinskega vidika pa
               ne nasprotujem. Morda še fiksen znesek. Zdaj 70% odvisno od urejanja prehrane
               delojemalcev oziroma delavcev. Mislim, da je to nesiguren parameter. Če zagotavljamo
               neko sigurno stabilno financiranje, potem bi morali tudi bolj stabilen parameter. To
               je pač pripomba.</p>
               <p>Zakonodajalec oziroma predlagatelj zakona se je pač za to odločil, to je njegova
               volja. Vendar vam zagotavljam, v času izvajanja boste imeli težave kot izvršni del
               oblasti. Hvala lepa.</p>
            </sp>
            <sp xml:id="SDZ3-Redna-18-2002-09-24.sp138">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Zmago Jelinčič - ga ni, nato sledi gospod Pavel Rupar -
               ga tudi ni. S tem smo izčrpali seznam prijavljenih razpravljavk in razpravljavcev.
               Sprašujem gospo državno sekretarko, če želi besedo? Izvolite prosim.</p>
            </sp>
            <sp xml:id="SDZ3-Redna-18-2002-09-24.sp139">

               <speaker>STAŠA BALOH PLAHUTNIK:</speaker>

               <p>Hvala. Dovolite mi, da v uvodnem delu mogoče kar odgovorim na nekatera vprašanja, ki
               so se sedaj pojavila ob razpravah posameznih poslancev oziroma poslanskih skupin.
               Subvencionirana študentska prehrana po sedanji ureditvi ni bila predmet zakonske
               regulative, to, kar je bilo že predhodno večkrat omenjeno, temveč smo urejali vsako
               leto preko posebnega zakona o izvrševanju proračuna. Do sedaj veljavna uredba je
               določala krog upravičencev, pri čemer pa je med upravičence poleg rednih in izrednih
               študentov ter absolventov in študentov podiplomskega študija uvrščala tudi otroke
               padlih v vojni iz leta 1991, ki imajo status dijaka, vajenca ali učenca. Višina
               subvencij je tudi doslej po uredbi, ki je bila v veljavi, znašala 75% zneska regresa
               za prehrano med delom delavcev v negospodarstvu. Številosubvencioniranih obrokov pa
               je bilo vezano, tako kot pri višini subvencije, na prehrano zaposlenih, tako da
               študentom pripada en subvencioniran obrok za vsak delovni dan. Uredba je določala
               tudi, da se subvencioniranje študentske prehrane izvaja z računalniško podprtim
               sistemom identifikacijskih kartic in je vsebovala še druga določila. Vendar ta sistem
               identifikacijskih kartic zaenkrat ni uveljavljen, temveč je uveljavljen sistem
               razbiranja uveljavitve prek črtne kode.</p>
               <p>Subvencioniranje študentske prehrane, katere začetki segajo že v leto 1992, se
               izvaja v študijskih središčih po vsej Sloveniji. V letu 2002 se izvaja
               subvencionirana prehrana v Ljubljani, Mariboru, Piranu, Kopru, Novem mestu, Novi
               Gorici, Radovljici, Brežicah, Kranju, Celju, Velenju, Murski Soboti in Slovenj
               Gradcu. Izbor ponudnikov študentske prehrane pa temelji na javnem razpisu, ki ga na
               vsaki dve leti <stage>(doslej je bilo tako)</stage> pripravi in objavi ministrstvo za delo, družino
               in socialne zadeve v sodelovanju s študentsko organizacijo Slovenije.</p>
               <p>Vlada Republike Slovenije ugotavlja, da subvencioniranje študentske prehrane po
               sedanji ureditvi ne predstavlja državne pomoči študentom iz socialnih razlogov, saj
               bi v tem primeru krog upravičencev bil omejen z materialnim cenzusom. Gre za dejanske
               razloge, to je, omogočiti študentom ustrezno prehrano kot del zagotavljanja celovitih
               pogojev za uspešen študij. Pravica do subvencionirane prehrane je povezana tako s
               statusom upravičenca kot tudi s časom, v katerem se izvajajo študijske obveznosti. To
               želim poudariti zato, ker to ni socialni transfer po namenu, tako kot je bilo nekje
               prej opredeljeno.</p>
               <p>Vlada Republike Slovenije je ocenila, da je bilo subvencioniranje prehrane primerno
               tudi normativno urediti, zato je dala k obravnavi tega zakona pozitivno mnenje. Tekom
               zakonodaje je vlada tudi predlagala nekaj amandmajev in pripomb, s katerimi želi
               dodatno izboljšati oziroma aktivno sodelovati pri pripravi zakona in predvsem
               zagotoviti tudi v izvedbenem smislu ureditev, ki bo zagotavljala čim bolj učinkovito
               in transparentno razdeljevanje bonov.</p>
               <p>No, in pa glede na to, da je bilo že omenjeno, da je bilo subvencioniranje
               študentske prehrane že od leta 1992 primerno urejeno v samem proračunu, naj omenim,
               da obseg sredstev, kar je bilo že nekje omenjeno, okrog 2 milijardi tolarjev in okrog
               3 milijone prodanih oziroma izdanih bonov in uveljavljenih bonov vendarle pomeni, da
               to je sistem, ki je uveljavljen in ki študentom dejansko zagotavlja neko dodatno
               stimulacijo lahko tudi pri študiju.</p>
               <p>In še posebej bi želela poudariti, da ne glede na to, da nismo imeli posebnega
               zakona, da smo v letošnjem letu, ko se je v nekaterih obdobjih pojavilo večje število
               vnovčenih bonov, da je vlada prek rebalansa proračuna dodatno povečala ta obseg
               sredstev in s tem brez kakršnegakoli dodatnega argumentiranja oziroma usklajevanja
               zagotovila obseg sredstev, ki zagotavlja pravice, ki so sicer že izhajale iz zakona o
               izvrševanju proračuna.</p>
               <p>No, in pa glede nadzora. Želela bi poudariti, da je ministrstvo za delo v letu 2001
               pripravilo novo navodilo za izvajanje študentske prehrane. In sicer, v lanskem letu
               smo uvedli sistem, po katerem ponudnikom študentske prehrane plačamo le dejansko
               vnovčene bone za pretekli mesec. In to je tisto, o čemer govorimo, vgrajena varovalka
               oziroma sistemska rešitev, preko katere seveda zagotavljamo, da so ti boni tudi
               dejansko uporabljeni.</p>
            </sp>
            <sp xml:id="SDZ3-Redna-18-2002-09-24.sp140">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Zaključujem razpravo o predlogu zakona v celoti in prehajamo na razpravo
               o členih in vloženih amandmajih, ki jo bomo vodili na podlagi pregleda amandmajev z
               dne 18. septembra 2002. Gre za dva amandmaja, to je k 3. in 9. členu. V razpravo
               dajem 3. člen in amandma poslanske skupine SMS. Kdo želi besedo? Prosim, gospod
               Diaci.</p>
            </sp>
            <sp xml:id="SDZ3-Redna-18-2002-09-24.sp141">

               <speaker>MARKO DIACI:</speaker>

               <p>Hvala za besedo. Jaz bi samo omenil, da sta oba amandmaja redakcijske narave in
               izhajata iz mnenja zakonodajno - pravne službe.</p>
            </sp>
            <sp xml:id="SDZ3-Redna-18-2002-09-24.sp142">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kdo želi besedo? <stage>(Nihče.)</stage> Zaključujem razpravo k 3. členu.</p>
               <p>Prehajamo na 9. člen. Kdo želi besedo? <stage>(Nihče.)</stage> Zaključujem razpravo o vloženih
               amandmajih. Zbor bo glasovanje o obeh amandmajih in o predlogu zakona v celoti
               opravil v popoldanskem nadaljevanju seje v okviru glasovanj zbora. S tem prekinjam to
               točko dnevnega reda. S tem je današnji program, dnevni red, razenglasovanja izčrpan.
               Kot vemo, nadaljujemo z glasovanjem, in to ob 17.35. Do takrat je seveda prekinjena
               seja. Hvala. Zahvaljujem se državni sekretarki za prisotnost.</p>
               <stage>(Seja je bila prekinjena ob 16.44 uri in se je nadaljevala ob 17.35 uri.)</stage>
            </sp>
            <sp xml:id="SDZ3-Redna-18-2002-09-24.sp143">

               <speaker>PREDSEDNIK BORUT PAHOR:</speaker>

               <p>Spoštovane kolegice in kolegi! Ura je 17.35. Prešli bomo na glasovanje ob 17.36 uri,
               na glasovanje o predlogih odločitev današnjega dne. Kolegice in kolege vabim, da
               pridejo v dvorano.</p>
               <p>Naj najprej pojasnim, da bomo pred odločitvami, ki zadevajo razprave današnjega dne,
               glasovali o predlogu sklepa kolega Bajuka, ki ga je predlagal na včerajšnji seji
               zbora v zvezi z vprašanji poslank in poslancev.</p>
               <p>Kolegice in kolegi, prehajamo torej na glasovanje o predlogih odločitev včerajšnjega
               in današnjega dne.</p>
               <p>Najprej bomo glasovali o predlogu sklepa poslanca, kolega dr. Andreja Bajuka, ki ga
               je predlagal na včerajšnji seji zbora v zvezi <title>z vprašanji poslank in poslancev.</title> Gre za odločanje o predlogu naslednjega sklepa:</p>
               <p>"Državni zbor bo na naslednji redni seji opravil razpravo o odgovoru predsednika
               vlade dr. Janeza Drnovška na poslansko vprašanje dr. Andreja Bajuka glede
               lastninskega preoblikovanja nekdanjih družbenih podjetij, s poudarkom na vlogi
               pooblaščenih investicijskih družb."</p>
               <p>To je torej predlog sklepa, ki ga bom sedaj dal v odločanje. Želite obrazložitev
               glasu? Kot poslanska skupina ali vi osebno? <stage>(Osebno.)</stage> Torej, dve minuti. Prosim.</p>
            </sp>
            <sp xml:id="SDZ3-Redna-18-2002-09-24.sp144">

               <speaker>DR. ANDREJ BAJUK:</speaker>

               <p>Hvala za besedo. Spoštovani! Rad bi obrazložil svoj glas, in sicer na naslednji
               način.</p>
               <p>Vprašanje preoblikovanja lastninjenja tako imenovane družbene lastnine je za
               Slovenijo bilo usodno in je še usodno. Kako se bo to končno reševalo, ima velik vpliv
               na to, kar vsi vemo, da se dogaja, in to so naraščajoče velike razlike v naši družbi,
               katerih pa resničnoSlovenija ni bila vajena. Stvari, ki se dogajajo na tem področju,
               so ključnega pomena, in mislim, da mora priti do takšne razprave, da se nam ne bo
               zgodilo, državnemu zboru v tej sestavi, v tem mandatu, isto, kar se je zgodilo v
               prejšnjem. In sicer, da soto vprašanje obravnavali, da so se zavzeli, naši kolegi v
               prejšnjem mandatu, za to, ravno zato, da bi preprečili, in so dosegli, da se je
               zamrznil proces preoblikovanja pidov v delniške družbe. Potem pa so sprejeli nek drug
               zakon, ki ni imel s tem vprašanjem nobene povezave; tam pa je bila skrita neka
               določba, ki je dokončno dovolila. Javne debate pa o tem ni bilo, samo zato, ker je
               pač bilo narejeno po hitrem postopku, ne da bi se vsi zavzeli, da bi prišlo do takšne
               razprave, kot v demokratični družbi in prav gotovo v nekem parlamentu mora priti.</p>
               <p>Vprašanja, ki sem jih zastavil gospodu predsedniku vlade, niso dobila dokončnih
               odgovorov, in menim, da je ključnega pomena, da ta državni zbor, preden bo šel
               naprej, obravnava to vprašanje, in prav gotovo bo do tega prišlo, če ne na naslednji
               seji, pa potem na novembrski, da imamo neko širšo razpravo, kaj se je zgodilo in kam
               gremo. Zato bom glasoval za to. Hvala, gospod predsednik.</p>
            </sp>
            <sp xml:id="SDZ3-Redna-18-2002-09-24.sp145">

               <speaker>PREDSEDNIK BORUT PAHOR:</speaker>

               <p>Najbrž mi ni treba ponavljati vsebine sklepa; sedaj bomo glasovali o njem.</p>
               <p>Prekinjam glasovanje. Kolega Jerovšek, morate tudi vi malo pomagati k temu, da bo
               lažje voditi sejo, s tem, da pravočasno dvignete roko. Obrazložitev, v imenu
               poslanske skupine ali vas osebno?</p>
            </sp>
            <sp xml:id="SDZ3-Redna-18-2002-09-24.sp146">

               <speaker>JOŽEF JEROVŠEK:</speaker>

               <p>Osebno.</p>
            </sp>
            <sp xml:id="SDZ3-Redna-18-2002-09-24.sp147">

               <speaker>PREDSEDNIK BORUT PAHOR:</speaker>

               <p>Prosim, 2 minuti.</p>
            </sp>
            <sp xml:id="SDZ3-Redna-18-2002-09-24.sp148">

               <speaker>JOŽEF JEROVŠEK:</speaker>

               <p>Hvala lepa. Gospod predsednik, spoštovane kolegice in kolegi!</p>
               <p>Tudi sam se strinjam s tem, da odgovor predsednika vlade na tako pomembno vprašanje,
               ki se tiče tisoč slovenskih državljanov, 10 tisoč slovenskih državljanov, ni bil
               primeren in ne zadovoljiv.</p>
               <p>Namreč dejansko gre pri tej tihi spremembi pidov v družbe za upravljanje za divjo
               privatizacijo, drugi val divje privatizacije, kot je pravilno ugotovil kolega Bajuk.
               In da se seveda vse to dogaja s tihim soglasjem vlade in finančne oligarhije, ki je
               pri nas vseodločujoča.</p>
               <p>Še posebej me preseneča, da predsednik vlade v tem trenutku, ko figurira tudi kot
               bodoči kandidat za predsednika države, ni šel v srečanje s svojimi državljani s
               transparentno, jasno, odločno besedo, da bo zavrl te procese, ki so proti interesom
               velikega dela slovenskega prebivalstva.</p>
               <p>Ne razumem, da smo pravzaprav tako netransparentna družba, da tega ni izrabil za
               nastop, da bi državljanom zagotovil, da bo preprečil to divjo privatizacijo, da bo
               skušal izničiti učinke te divje privatizacije. Odgovor je bil v vsakem slučaju medel.
               Govoril je o neidealnih modelih, državljani pa si želijo vsaj soliden model.</p>
               <p>In vprašujem se, kaj lahko državljani pričakujejo od nadaljevanja take politike.
               Hvala lepa.</p>
            </sp>
            <sp xml:id="SDZ3-Redna-18-2002-09-24.sp149">

               <speaker>PREDSEDNIK BORUT PAHOR:</speaker>

               <p>Preveč nemira je v dvorani. Hvala lepa. Kolega Jelinčič, za vami kolega Pucko. V
               imenu poslanske ali vas osebno? V imenu poslanske, 3 minute.</p>
            </sp>
            <sp xml:id="SDZ3-Redna-18-2002-09-24.sp150">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Lastninjenje družbenega premoženja...</p>
            </sp>
            <sp xml:id="SDZ3-Redna-18-2002-09-24.sp151">

               <speaker>PREDSEDNIK BORUT PAHOR:</speaker>

               <p>Mir v dvorani. Prosim.</p>
            </sp>
            <sp xml:id="SDZ3-Redna-18-2002-09-24.sp152">

               <speaker>ZMAGO JELINČIČ PLEMENITI:</speaker>

               <p>...v Republiki Sloveniji lahko imenujemo kar tatvina tisočletja. Ali pa vsaj tatvina
               stoletja. Kajti tisto, kar so ljudje v 50 letih, od leta 1945 do 1990 in malo dlje,
               spravili skupaj, Slovenci in Slovenke, slovenski državljani, jim je, gospodom
               določenih oligarhij uspelo pokrasti in strpati v svoje žepe.</p>
            </sp>
            <sp xml:id="SDZ3-Redna-18-2002-09-24.sp153">

               <speaker>PREDSEDNIK BORUT PAHOR:</speaker>

               <p>Mir v dvorani.</p>
            </sp>
            <sp xml:id="SDZ3-Redna-18-2002-09-24.sp154">

               <speaker>ZMAGO JELINČIČ PLEMENITI:</speaker>

               <p>V privatne žepe naj bi šlo po nekaterih izračunih kar nekaj milijard nemških mark
               vrednega premoženja. To je strahotna vsota. In zaradi te tatvine tisočletja imamo
               danes tako veliko število brezposelnih, zato imamo socialne probleme, ki rastejo, ki
               jih je vedno več, zato imamo šolstvo, ki ga je treba plačevati, zato imamo zdravstvo,
               ki ga je treba plačevati in nič več tistega, kar so ljudje ustvarili za boljše
               življenje, tudi za njih.</p>
               <p>Politične stranke in vlada so uspele stisniti v kot tudi ljudi pri upokojevanju in
               jim še tam obesiti okoli vratu kamen, ki jih vleče...</p>
            </sp>
            <sp xml:id="SDZ3-Redna-18-2002-09-24.sp155">

               <speaker>PREDSEDNIK BORUT PAHOR:</speaker>

               <p>Mir v dvorani.</p>
            </sp>
            <sp xml:id="SDZ3-Redna-18-2002-09-24.sp156">

               <speaker>ZMAGO JELINČIČ PLEMENITI:</speaker>

               <p>...pod vodo. Divja privatizacija, ki jo je dopustila sedanja oblast, z gospodom
               Drnovškom na čelu, je grozljiva stvar in edino, kar jo lahko do neke mere razkrinka,
               je javna razprava. Javna razprava, v kateri je treba povedati vsa dejstva in
               zahtevati odgovore na vsa vprašanja. Res, da se bo gospod Drnovšek in njegova
               vladajoča okolica izmotavala z lažnivimi podatki, z izvijanji, z ne vem čem še vse,
               toda dejstvo je, da slovenski narod in slovenske državljanke in državljani imajo
               pravico vsaj izvedeti, kam je šel njihov denar, ki so ga najmanj 45 oziroma 50 let
               dajali za blagor domovine na njen oltar, zato da so potem nekateri novodobni carji,
               cesarji in pa sultani vse to pobrali v svoje žepe.</p>
               <p>Zato tudi mi absolutno podpiramo javno razpravo o tem vprašanju. Hvala lepa.</p>
            </sp>
            <sp xml:id="SDZ3-Redna-18-2002-09-24.sp157">

               <speaker>PREDSEDNIK BORUT PAHOR:</speaker>

               <p>Hvala lepa. Zdaj dajem besedo kolegu Cirilu Pucku, za njim bom dal besedo kolegu
               Potrču, prosim pa kolegice in kolege za mir v dvorani, da ne motite razprav.
               Prosim.</p>
            </sp>
            <sp xml:id="SDZ3-Redna-18-2002-09-24.sp158">

               <speaker>CIRIL PUCKO:</speaker>

               <p>Hvala lepa, gospod predsednik. Spoštovane kolegice, spoštovani kolegi! Liberalna
               demokracija Slovenije tega predloga ne bo podprla iz več razlogov, in sicer prvič iz
               razloga, ker je na naslednji seji predvidena obravnava zakona o investicijskih
               skladih in družb za upravljanje v okviru nujnega postopka in iz tega razloga ne
               vidimo nobenih pametnih razlogov za to, da bi odpirali posebno točko v razpravi
               oziroma o odgovoru vlade na zastavljena vprašanja s strani poslanske skupine Nove
               Slovenije. Še posebej zato, ker so bila vsa vprašanja, ki jih je spoštovani kolega
               Bajuk naslovil na odbor za finance in monetarno politiko, pravočasno naslovljena na
               vlado in pričakujemo, da bo vlada imela možnost,da v okviru točke, o kateri sem prej
               govoril, poda tudi vse odgovore, ki v tem trenutku še niso na voljo. Hvala lepa.</p>
            </sp>
            <sp xml:id="SDZ3-Redna-18-2002-09-24.sp159">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Potrč, v svojem imenu ali v imenu poslanske skupine?</p>
            </sp>
            <sp xml:id="SDZ3-Redna-18-2002-09-24.sp160">

               <speaker>MIRAN POTRČ:</speaker>

               <p>V imenu poslanske skupine.</p>
            </sp>
            <sp xml:id="SDZ3-Redna-18-2002-09-24.sp161">

               <speaker>PREDSEDNIK BORUT PAHOR:</speaker>

               <p>Prosim.</p>
            </sp>
            <sp xml:id="SDZ3-Redna-18-2002-09-24.sp162">

               <speaker>MIRAN POTRČ:</speaker>

               <p>Poslanska skupina Združene liste socialnih demokratov predloga gospoda Bajuka ne bo
               podprla. Prepričani smo, da ta predlog danes...</p>
            </sp>
            <sp xml:id="SDZ3-Redna-18-2002-09-24.sp163">

               <speaker>PREDSEDNIK BORUT PAHOR:</speaker>

               <p>Mir v dvorani.</p>
            </sp>
            <sp xml:id="SDZ3-Redna-18-2002-09-24.sp164">

               <speaker>MIRAN POTRČ:</speaker>

               <p>...ne more doseči nič drugega kot medsebojno obtoževanje in tudi neresnice o tem, kaj
               se je dogajalo v zadnjih desetih letih na tem področju. Gospod Bajuk, morali bi
               vedeti, da smo v teh letih najmanj štiri, petkrat sprejemali in spreminjali zakon in
               da so tudi slovenskikrščanski demokrati, gospod Rejc jih je takrat vodil v odboru za
               privatizacijo, bili ves čas za to, da se privatizacija v zvezi s certifikati ne ureja
               na način, ki bi zagotavljal, da bi država zagotovila vsem vlagateljem potrebna
               sredstva in da bi se opravljala potrebna kontrola nad poslovanjem pooblaščenih
               investicijskih družb. Nekajkrat smo sprejemali odločitve. Vedno je bilo ugotovljeno,
               da res zamujamo, da to res ni korektno, da res okoli prinašamo ljudi, ampak vedno je
               bilo tako tudi izglasovano. Skratka, govoriti o tem, da bomo danes to stvar rešiti in
               govoriti o tem, da je za to kriva eventualno sedanja vlada - krive so vlade in tudi
               ta državni zbor, v katerem so bili tudi krščanski demokrati in tudi Slovenska ljudska
               stranka. Torej, zdaj bi to pomenilo samo pred državljankami in državljani neposredno
               pred volitvami govoriti zaradi volivcev. Takrat, ko je bil čas in ko bi se dale
               stvari urejati, jih gospe in gospodje nismo želeli urediti. Če je treba, najdimo drug
               način in korektno povejmo prizadevanja vseh strank za korektno lastninjenje v zvezi s
               certifikati v zadnjih desetih letih, da se bodo videla tudi konkretna glasovanja, ne
               pa na ta način zdaj, neposredno pred volitvami oblikovati neko tribuno za medsebojno
               obtoževanje in obljube. Rešiti - na žalost se je dalo marsikaj pred letom, dvema,
               petimi, desetimi, danes nič več. Hvala lepa.</p>
            </sp>
            <sp xml:id="SDZ3-Redna-18-2002-09-24.sp165">

               <speaker>PREDSEDNIK BORUT PAHOR:</speaker>

               <p>Hvala lepa. Besedo dajem kolegu Janezu Janši. V imenu poslanske ali vas osebno,
               kolega Janša? Boste govorili v svojem imenu ali v imenu poslanske skupine?
               Prosim.</p>
            </sp>
            <sp xml:id="SDZ3-Redna-18-2002-09-24.sp166">

               <speaker>IVAN (JANEZ) JANŠA:</speaker>

               <p>V imenu poslanske skupine. Najprej bi pa dejal to, da po tej logiki, ki smo jo zdaj
               slišali od gospoda Potrča, bi morali tudi sodišče ukiniti, ker tam se tudi medsebojno
               obtožujejo.</p>
               <p>Drugače pa bo naša poslanska skupina podprla ta predlog. Predvsem zaradi
               utemeljitev, ki smo jih že slišali, pa tudi zaradi odgovora, ki se mu je predsednik
               vlade včeraj izognil. Zame je bilo naravnost šokantno, da je dejal, da ne bo
               komentiral, mislim da najhujše izjave leta 2002, ki jo je dal visok vladni funkcionar
               gospod Borak, ki je novi šef agencije za trg vrednostnih papirjev, ki bi moral
               nadzirati te stvari. In on je dejal, da on ne bo iskal nobenih grešnih kozlov in da
               je bitka proti zlorabi insajderstva že vnaprej izgubljena Zato je seveda ne bo vodil,
               čeprav za to dobiva plačo. In seveda, dejal je tudi: »Živimo v obdobju konsolidacije
               lastništva, ta pa ne more potekati brez kraje.« Človek, ki bi moral nadzirati te
               stvari, boriti se proti kraji, visok vladni funkcionar, ravnokar imenovan od te
               vlade, vnaprej pove vsem, ki bodo kradli, da je to normalno in da jih on ne bo
               preganjal. Predsednik vlade pa je včeraj dejal, da tega ne bo komentiral. To lahko
               razumemo, kot da se strinja s tem - kot da vlada to podpira, zagovarja in da ta
               funkcionar zaradi teh svojih izjav, ki odmevajo tudi v Bruslju - ravno danes sem bil
               vprašan za mnenje v zvezi s tem - da se ne bo nič zgodilo, da bo šel ta signal po
               Sloveniji in da se bo vnaprej dogajalo tisto, o čemer je prej gospod Potrč govoril,
               da naj bi bil predmet razgovora za nazaj. O tem smo veliko razpravljali. Verjetno bi
               bilo še kaj treba narediti.</p>
               <p>Pristojni organi tega niso v tem času, ampak mene skrbi tisto, kar se bo še dogajalo
               in kar je možno preprečiti. Zagotovo pa tega ne bodo preprečili vladni funkcionarji,
               ki so zadolženi za to, da bi stvari potekale fer in pošteno, pa pravijo, da to ni
               mogoče in da oni za to že ne bodo skrbeli. Če hočete, vam še enkrat citiram gospoda
               Boraka. Zanimivo je to, da ko je bil naslednji dan še enkrat vprašan, je to isto še
               enkrat potrdil, da so ga ja vsi slišali, in predsednik vlade tega enostavno niti ni
               želel komentirati. Če ne bo razprave tukaj, bo najbrž v nekem drugem parlamentu, žal,
               ker gre za resno stvar.</p>
            </sp>
            <sp xml:id="SDZ3-Redna-18-2002-09-24.sp167">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Cukjati, za vami kolega Pukšič <stage>(dve minuti oba)</stage>.</p>
            </sp>
            <sp xml:id="SDZ3-Redna-18-2002-09-24.sp168">

               <speaker>FRANCE CUKJATI:</speaker>

               <p>Hvala za besedo. Naj obrazložim svoj glas, in sicer, nisem samo jaz bil nezadovoljen
               z odgovorom predsednika vlade, nezadovoljni so tudi vsi tisti državljani, ki so
               spremljali vprašanja, ki so spremljali tudi odgovor na tak ali drugačen način.</p>
               <p>Gre za izredno občutljivo in pomembno vprašanje, morda ne za nekatere, ki tu sedimo
               oziroma sedijo, predvsem je to pomembno vprašanje za tiste državljane, ki jih je vse
               več, in sicer, ki padajo pod prag revščine. Ker gre za tako pomembno vprašanje, bi
               moral državni zbor o tem razpravljati, zahtevati jasen odgovor. Mislim, da ima vlada
               dovolj časa, da problem resnično predebatira, da pripravi ustrezne odgovore, vendar
               zahteva je usmerjena le v to, da vlada oziroma predsednik vlade obrazloži svoje
               stališče, svoje videnje tega problema, da sploh odkrije oziroma pove, ali vlada
               registrira ta problem in kako ga namerava rešiti.</p>
               <p>Če seveda večina poslancev, vladnih poslancev, se te razprave boji, bodo, jasno,
               glasovali proti. Upam pa, da bo teh malo.</p>
            </sp>
            <sp xml:id="SDZ3-Redna-18-2002-09-24.sp169">

               <speaker>PREDSEDNIK BORUT PAHOR:</speaker>

               <p>Prosim za potreben mir v dvorani, ker je očitno, da nekatere govornike to moti in
               imajo pravico, da zahtevajo mir v dvorani.</p>
               <p>Prosim, kolega Pukšič, dve minuti.</p>
            </sp>
            <sp xml:id="SDZ3-Redna-18-2002-09-24.sp170">

               <speaker>FRANC PUKŠIČ:</speaker>

               <p>Hvala lepa, gospod predsednik. Obrazložil bom svoj glas, in sicer podprl bom predlog
               o razpravi. Vsekakor bi se takšna razprava v državnem zboru morala zgoditi že davno
               prej. Če že ne prej, vsaj tri leta nazaj, ko sem postavil poslansko vprašanje
               ministrstvu za gospodarstvo oziroma takrat vladi, konkretno, ko so delavke prodajale,
               morale prodajati certifikate Laboda, Delte Ptuj za 15 do 20%. Takšen način
               privatizacije se je dogajal, odkup certifikatov na sivem trgu, prav v tistem času, ko
               so mamice potrebovale sredstva za nakup šolskih torb in zvezkov, pri plači, seveda,
               30, 35 tisoč tolarjev. O tem se v tem državnem zboru ni razpravljalo.</p>
               <p>Nekateri so seveda omogočili, da do te razprave ni prišlo in to je krivično do teh
               ljudi. Včeraj so me klicali po telefonu, klicali, kaj se dogaja in seveda opozorili
               prav tisti. Okoli dvestot delavk je, gospe in gospodje, danes na borzi, brez služb,
               brez Delte Ptuj, je več ni. O tem bi morali razpravljati v prejšnjem mandatu, ko je
               komisija oškodovanja družbenega premoženja obravnavala kršitve oškodovanja družbenega
               premoženja in sprejela dvanajst sklepov, in liberalna demokracija, združena lista sta
               preprečili razpravo v parlamentu. Zato je skrajni čas, se strinjam z gospodom
               Potrčem, da je že pozno, da je prepozno, ampak skrajni čas, da o tem razpravljamo.
               Zato bom seveda takšen sklep tudi podprl.</p>
            </sp>
            <sp xml:id="SDZ3-Redna-18-2002-09-24.sp171">

               <speaker>PREDSEDNIK BORUT PAHOR:</speaker>

               <p>Hvala lepa, kolega Pukšič. Kolega Drobnič, za vami kolega Podobnik.</p>
            </sp>
            <sp xml:id="SDZ3-Redna-18-2002-09-24.sp172">

               <speaker>MAG. JANEZ DROBNIČ:</speaker>

               <p>Razprava o tem vprašanju je potrebna in koristna zato, ker državljani niso dobili
               odgovora, državljani, nekaj sto tisoč, jih ni dobilo odgovora, kaj se je zgodilo z
               njihovimi certifikati, ki so jih dobili svečano domov, s posvetilom gospoda Drnovška.
               Pojasniti bi moral, in mora pojasniti, kaj se je zgodilo z njihovim premoženjem.
               Takrat, ko so dobili, se je glasilo na približno deset njihovih plač, sedaj ne dobijo
               niti polovice. Mislim, da je to dostojno. Če včeraj ni uspel pojasniti, kam je to
               šlo, da se bo odločil in bo pojasnil na tej razpravi. To državljani očitno in
               upravičeno pričakujejo.</p>
               <p>Zakaj je to potrebno? Zato, ker ta dejanja niso posledica transparentnih tržnih
               pogojev, ampak namernega delovanja ali pa opuščanja dejanj, ki bi morala biti
               storjena. Seveda ni potrebno razpravljati k liberalni misli ali pa ni potrebno
               razpravljati zato, ker nekateri iz združene liste že vnaprej vejo, da bomo govorili
               neresnice. Imajo pač nekateri zelo daljnosežne uvide, da bomo mi govorili neresnico.
               Jaz mislim, da moramo podati pravo resnico.</p>
               <p>V snegu se bodo pokazale sledi in se kažejo sledi teh dejanj in državljani so jih že
               prepoznali. Ravno zaradi teh razlogov, da se to razčisti, se strinjam s predlogom in
               bom podprl predlog poslanskega kolega, gospoda dr. Bajuka.</p>
            </sp>
            <sp xml:id="SDZ3-Redna-18-2002-09-24.sp173">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Podobnik. V vašem imenu ali v imenu poslanske?</p>
            </sp>
            <sp xml:id="SDZ3-Redna-18-2002-09-24.sp174">

               <speaker>JANEZ PODOBNIK:</speaker>

               <p>Govoril bom v svojem imenu. Kolegice in kolegi, sprašujem se, kakšen je lahko izplen,
               če državni zbor podpre predlog dr. Bajuka. Jaz sem se sam v zadnjem letu, dveh zelo
               veliko ukvarjal s to problematiko. Nikakor ne trdim, da se ni zgodila marsikatera
               nepravilnost na področju delovanja pidov. Če se je zgodila, potem predlagam kolegicam
               in kolegom, da v skladu z veljavno zakonodajo predlagajo parlamentarno preiskovalno
               komisijo in naj ta ugotovi zlorabe ali karkoli. Toda dejstvo je, da na podlagi
               dejstev, da smo prvi zakon sprejeli leta 1994, smo imeli novelo leta 97, drugo novelo
               98 in sedaj zadnjo novelo, letošnje leto in ta zadnja novela je zelo obsežen tekst in
               rešuje nekatera vprašanja na način, tudi v smislu razprave kolega Bajuka izpred enega
               meseca in pol. Ocenjujem, da bi bila ta razprava v smislu zakonodajalca korektna.
               Torej, da se odprejo vprašanja, ki so vezana na zakon, ki je pred nami.</p>
               <p>Jaz se bojim še ene stvari. Jaz se bojim, da naše razprave problematizirajo to
               pomembno vejo finančne industrije, ki se ji reče vzajemni skladi in družbe za
               upravljanje oziroma investicijske družbe. V normalnih državah je to zelo pomemben
               segment kapitalskega trga.</p>
               <p>Poslanke in poslanci moramo ravnati na način, da ljudje verjamejo v to in zaupajo.
               Da zaupajo v njihove lastnike in njihove upravljavce. Če je bilo karkoli narobe, naj
               organi pregona stopijo v akcijo, naj odreagira agencija, o kateri je bilo prej
               govora.</p>
               <p>Zato sam predlaganega sklepa ne bom podprl, bom pa zelo aktiven razpravljavec o
               zakonu, ki nas čaka prihodnji mesec in vsa vprašanja, ki so tukaj odprta ob tem
               zakonu, bodo prišla na plan. Hvala lepa.</p>
            </sp>
            <sp xml:id="SDZ3-Redna-18-2002-09-24.sp175">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti svoj glas? Prosim, kolega Kelemina.</p>
            </sp>
            <sp xml:id="SDZ3-Redna-18-2002-09-24.sp176">

               <speaker>BRANKO KELEMINA:</speaker>

               <p>Hvala lepa za besedo. Čisto na kratko. Sicer je že naš predstavnik v imenu poslanske
               skupine povedal, kako bo glasoval, ampak samo da dodam nekaj majhnega zraven. Namreč,
               ne vem, če ste zasledili te dni, da so tudi sindikati končno enkrat opozorili na to -
               mi smo pa seveda socialdemokratska stranka in to moramo podpreti - da je bogastvo v
               Sloveniji nepravično razdeljeno.</p>
               <p>To je pomembna odločitev pomembnega sindikata v tej državi. Torej so ugotovili, da
               bogastvo v Sloveniji ni pravično razdeljeno. In dejansko se je zgodilo to, da majhni
               delničarji oziroma lastniki certifikatov niso bili zaščiteni. In ta oblast, ki jo je
               imela v rokah liberalna demokracija tako rekoč več kot 10 let, ni poskrbela za to, da
               bi zaščitila te majhne lastnike in da njihovo premoženje ne bi propadlo.</p>
               <p>Zato imamo danes tako velike razlike in take velike socialne razlike in prepade, ki
               so se zaradi tega zgodili in se še bodo zgodili v prihodnosti. To so pomembne zadeve,
               niso nepomembne. Ko bojo enkrat tudi sindikati in vsi ostali neuki ljudje v tej
               državi ugotovili, da so bili dejansko oguljufani in da bi lahko bilo popolnoma
               drugače, kot je, takrat bodo stvari seveda drugačne.</p>
               <p>Jaz sem trdno prepričan, da ne pričakujete, da bi se moglo zgoditi zaradi nepravično
               razporejenega bogastva v državi nekaj takega, kot se je zgodilo leta 1941, ko je
               prišlo do revolucije, kjer so seveda zapostavljene množice zahtevale novo
               prerazporeditev bogastva v državi.</p>
               <p>Če mislite na to, mogoče boste tudi to dočakali. Jaz si tega ne želim. Skratka
               mislim, da je ta razprava izredno potrebna, zato jo tudi podpiram. Hvala lepa.</p>
            </sp>
            <sp xml:id="SDZ3-Redna-18-2002-09-24.sp177">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kelemina. Ali želi še kdo? <stage>(Želi.)</stage> Prosim, kolega Rupar, 2
               minuti.</p>
            </sp>
            <sp xml:id="SDZ3-Redna-18-2002-09-24.sp178">

               <speaker>PAVEL RUPAR:</speaker>

               <p>Hvala lepa. Seveda bom predlog podprl tudi zato, ker ga, torej za tisto, kar so
               rekli vsi tisti, ki so za to, da se obravnava začne. Zelo je nizko in sramotno, da se
               te razprave tako zelo bojite. Da pa že vnaprej jasno veste, da je ne bo, pa kaže
               odsotnost gospoda predsednika vlade in vseh ostalih, kjer je bila domena pač taka, da
               se pod preprogo še vedno skriva in drži tisto, kar zanima večino ljudi, ki čakajo, še
               vedno upajo, pa so še zdaleč zdaleč okradeni. Vedel sem, da te razprave ne boste
               podprli, tudi zato, ker so vam ti isti, ki so se s temi gromozanskimi lopovščinami
               bavili, obljubili finančno podporo za letošnje volitve. Povsem mi je bilo to jasno in
               točno gospod, račun imate rešen. Hvala lepa.</p>
            </sp>
            <sp xml:id="SDZ3-Redna-18-2002-09-24.sp179">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti svoj glas? Sicer bomo prešli na glasovanje. Kolega Anderlič.
               Dve minuti.</p>
            </sp>
            <sp xml:id="SDZ3-Redna-18-2002-09-24.sp180">

               <speaker>ANTON ANDERLIČ:</speaker>

               <p>Seveda bi bil naiven, če bi pričakoval drugačno razpravo ob tem predlogu sklepa. Gre
               preprosto za to, da moram sprejeti razmišljanja, da je državni zbor samo zato, da
               razpravlja, da tekmujemo, kdo bo bolj demagoško razlagal, kaj je prav in kaj je
               narobe, kje so bile napake, kdo vse je sodeloval, predvsem pa kazal s prstom drugam,
               ne pa tudi videl, kje je sam sodeloval in katere stvari so se v zadnjih 10, 12 letih
               v državi dogajale. Gospod Podobnik je že navedel nekatere faze sprejemanja zakonodaje
               v tem državnem zboru in poskusil, kako bi normalno najbolj pravično uredili to
               vprašanje. Državni zbor je za to, in to sem trdno prepričan, poklican, da sprejema
               odločitve, da sprejema odločitve, ki bodo v korist državljanov in državljank in zato
               ima na dnevnem redu tudi zakon, ki bo ravno o vprašanjih, o katerih je gospod Bajuk
               decidirano govoril, razpravljal na oktobrski seji. Vsa vprašanja, ki sem jih iz
               magnetogramov včerajšnje seje oziroma poteka te seje včeraj in pa danes zaznal, se
               nanašajo na zakon, ki bo v obravnavi prihodnji teden na odboru za finance in v
               oktobru mesecu na seji državnega zbora. In jaz sem za to, da se mi v državnem zboru
               resnično soočimo s problemom in da tudi sprejmemo odločitve, ki bodo v korist
               državljanov in državljank, ne pa da samo obtožujemo drug drugega, kajti tukaj bomo
               zelo zelo na kratko z argumenti, ko bo potrebno določiti, kdo je sodeloval pri
               kakšnih odločitvah in kdo jim je nasprotoval oziroma kdo jim je pritegnil. Pa če
               gremo na začetek privatizacije od Demosove vlade pa do zadnje vlade dr. Drnovška.</p>
            </sp>
            <sp xml:id="SDZ3-Redna-18-2002-09-24.sp181">

               <speaker>PREDSEDNIK BORUT PAHOR:</speaker>

               <p>Želi še kdo besedo, da bi obrazložil svoj glas? Ugotavljam, da ne. Tako bomo prešli
               na glasovanje o predlogu sklepa. Glasujemo o predlogu sklepa. 72 navzočih, 28 za, 43
               proti.</p>
               <p><stage>(Za je glasovalo 28.)</stage> <stage>(Proti 43.)</stage></p>
               <p>Ugotavljam, da zbor predlaganega sklepa ni sprejel.</p>
               <p>S tem zaključujem 2. točko dnevnega reda.</p>
               <p>Nadaljujemo s <title>prekinjeno 3. točko dnevnega reda,</title> to je z obravnavo <title>predloga zakona o opravljanju zdravstvenih poklicev v Republiki Sloveniji za državljane drugih držav članic Evropske unije,</title> ki ga obravnavamo po <title>nujnem postopku.</title>
               </p>
               <p>Prehajamo na odločanje o naslednjem predlogu sklepa:</p>
               <p>"Predlog zakona o opravljanju zdravstvenih poklicev v Republiki Sloveniji za
               državljane drugih držav članic Evropske unije po nujnem postopku ni primeren za
               nadaljnjo obravnavo."</p>
               <p>Glasujemo. 75 navzočih, 32 za, 42 proti.</p>
               <p><stage>(Za je glasovalo 32.)</stage> <stage>(Proti 42.)</stage></p>
               <p>Ugotavljam, da zbor predlaganega sklepa ni sprejel.</p>
               <p>Prosim, kolega Brenčič, predsednik odbora.</p>
            </sp>
            <sp xml:id="SDZ3-Redna-18-2002-09-24.sp182">

               <speaker>STANISLAV BRENČIČ:</speaker>

               <p>Hvala lepa. Spoštovani gospod predsednik, pričakujem, da boste v skladu z drugim
               odstavkom 134. člena takoj dodelili predlog zakona v obravnavo matičnemu delovnemu
               telesu, to je odboru za zdravstvo, delo, družino in tako naprej, in ker smo v časovni
               stiski, če želimo ta zakon pripraviti do plenarnega odločanja v četrtek, sklicujem
               izredno sejo odbora jutri zjutraj ob 8.00 uri. Prosim članice in člane odbora, da smo
               točni, da takoj začnemo z delom. Hvala.</p>
            </sp>
            <sp xml:id="SDZ3-Redna-18-2002-09-24.sp183">

               <speaker>PREDSEDNIK BORUT PAHOR:</speaker>

               <p>Torej, zakon bo dodeljen odboru. Ta se bo sestal jutri in vsebinsko pripravil za
               obravnavo to točko za četrtek popoldne.</p>
               <p>S tem prekinjam to točko dnevnega reda.</p>
               <p>Nadaljujemo s <title>prekinjeno 4. točko dnevnega reda - prvo obravnavo predloga
                  zakona o spremembah in dopolnitvah zakona o organizaciji in financiranju vzgoje in
                  izobraževanja.</title>
               </p>
               <p>Prehajamo na odločanje o naslednjem predlogu sklepa:</p>
               <p>"Predlog zakona o spremembah in dopolnitvah zakona o organizaciji in financiranju
               vzgoje in izobraževanja v prvi obravnavi je primeren za nadaljnjo obravnavo."</p>
               <p>Glasujemo. Smo sredi glasovanja, mir v dvorani. 77 navzočih, 71 za, 2 proti.</p>
               <p><stage>(Za je glasovalo 71.)</stage> <stage>(Proti 2.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu.</p>
               <p>S tem zaključujem to točko, 4. točko dnevnega reda.</p>
               <p>Nadaljujemo s <title>prekinjeno 5. točko dnevnega reda - prvo obravnavo predloga
                  zakona o spremembah in dopolnitvah zakona o državljanstvu Republike Slovenije.</title>
               </p>
               <p>Prehajamo na odločanje o naslednjem predlogu sklepa:</p>
               <p>"Predlog zakona o spremembah in dopolnitvah zakona o državljanstvu Republike
               Slovenije v prvi obravnavi je primeren za nadaljnjo obravnavo."</p>
               <p>Glasujemo. Mir v dvorani! Smo sredi glasovanja. 77 navzočih, vsi za, nihče proti.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu. S tem zaključujem to točko dnevnega.</p>
               <p>6. in 7. točka. Ker v zvezi s tema točkama, to je k predlogoma zakonov ni bilo
               vloženih amandmajev, zbor o teh dveh točkah v okviru druge obravnave ne bo opravil
               glasovanja.</p>
               <p>8. točka. Nadaljujemo s prekinjeno <title>8. točko dnevnega reda – tretja obravnava
                  Predloga stvarnopravnega zakonika.</title> Prehajamo na odločanje o vloženih
               amandmajih. Glasujemo o amandmaju k 171. členu. Glasujemo. Glasujemo o amandmaju k
               171. členu 73 navzočih, 58 za, 1 proti.</p>
               <p><stage>(Za je glasovalo 58.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Mir v dvorani, da bomo lahko vsi zbrani in da bomo odločali brez težav. Vedno, ko
               bom povedal, da bomo o nečem glasovali, bom za nekaj sekund počakal, da ugotovim, ali
               bi kdo želel obrazložiti svoj glas. Glasujemo o amandmaju k 177. členu. Glasujmo.
               Amandma je sprejet. Od 76 navzočih je bilo 57 za in 1 proti.</p>
               <p><stage>(Za je glasovalo 57.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločali bomo o amandmaju k 201. členu. Glasujemo. Mir v dvorani! 74 navzočih, 56
               za, nihče proti.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je amandma k 201. členu sprejet.</p>
               <p>Odločali bomo o amandmaju k 222. členu. Glasujemo. Smo pri glasovanju o amandmaju k
               222. členu. 73 navzočih, 57 za, nihče proti.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da smo ta amandma sprejeli.</p>
               <p>Odločali bomo o amandmaju k 270. členu. Glasujemo. Mir v dvorani! Glasujemo o
               amandmaju k 270. členu. Amandma je sprejet s 56 glasovi za in nobenem proti od
               75.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločali bomo o amandmaju k 271. členu. Glasujmo! Smo sredi glasovanja o amandmaju k
               271. členu. Amandma je sprejet. 57 za od 73, nihče proti.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Odločali bomo o amandmaju k 274. členu. Glasujemo. Odločamo o amandmaju k 274.
               členu. 73 navzočih, 54 za, nihče proti.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je sprejet.</p>
               <p>In končno bomo odločali še o amandmaju k 276. členu. Glasujemo. 70 navzočih, 54 za,
               nihče proti.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Amandma je sprejet.</p>
               <p>Končali smo glasovanje o amandmajih. Vlada želi besedo? Prosim</p>
            </sp>
            <sp xml:id="SDZ3-Redna-18-2002-09-24.sp184">

               <speaker>HINKO JENULL:</speaker>

               <p>Hvala lepa. Ugotavljamo, da je zaradi sprejetih amandmajev potrebno sprejeti
               uskladitveni amandma k trem členom, 33., 274. in 277. in prosim, da kot predsedujoči
               po 140. členu poslovnika določite rok za vložitev uskladitvenega amandmaja.
               Hvala.</p>
            </sp>
            <sp xml:id="SDZ3-Redna-18-2002-09-24.sp185">

               <speaker>PREDSEDNIK BORUT PAHOR:</speaker>

               <p>Prav. Vlada torej opozarja, da je potrebno pripraviti uskladitvene amandmaje.
               Prekinjam to točko dnevnega reda. Zbor bo to točko dokončal v petek. Vlada naj,
               prosim, pripravi amandmaje, prosim, da so ti v hiši v četrtek, da bo dovolj časa za
               premislek o njih.</p>
               <p>S tem torej prekinjam to točko dnevnega reda. dokončali jo bomo v petek.</p>
               <p>Smo pri 9. točki, nadaljujemo s prekinjeno <title>9. točko, to je s tretjo obravnavo
                  predloga zakona o subvencioniranju študentske prehrane.</title> Prešli bomo na
               odločanje o vloženih amandmajih.</p>
               <p>Najprej bomo prešli k amandmaju k 3. členu. Glasujemo. Glasujemo o amandmaju k 3.
               členu predloga zakona o subvencioniranju študentske prehrane. 72 navzočih, 70 za,
               nihče proti.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Amandma k 3. členu je sprejet.</p>
               <p>Odločali bomo o amandmaju k 9. členu. Glasujemo. Amandma k 9. členu je sprejet. 72
               navzočih, 70 za, nihče proti.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>S tem smo glasovanje o amandmajih končali.</p>
               <p>Pristojna služba in vlada nista opozorili, da je zaradi sprejetih amandmajev zakon
               neusklajen, zato lahko preidemo na odločanje o predlogu zakona v celoti. Glasujemo.
               Mir v dvorani, smo sredi glasovanja o zakonu v celoti. 74 navzočih, 73 za, nihče
               proti.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je zakon v celoti sprejet.</p>
               <p>S tem zaključujem to točko dnevnega reda.</p>
               <p>Prekinjam 18. sejo državnega zbora in opozarjam, da se bo jutri državni zbor sestal
               s pričetkom točno ob 10. uri. Do takrat na svidenje in lahko noč. <stage>(SEJA JE BILA
                  PREKINJENA 24. SEPTEMBRA 2002 OB 18.18 URI.)</stage>
               </p>
            </sp>
         </div>
      </body>
   </text>
</TEI>
