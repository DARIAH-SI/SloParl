<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude"
   xml:id="SDZ3-Redna-19-2002-10-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|B9180E02E12EE3EEC1256C62004DCE05</idno>
               <idno type="URI"
                  >https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=B9180E02E12EE3EEC1256C62004DCE05</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-19-2002-10-25.DZ" n="19">
               <name>Redna</name>
               <date when="2002-10-25"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-19-2002-10-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 19. seje</stage>
            <stage type="date">(25. oktober 2002)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 10.02 uri. </stage>


            <sp xml:id="SDZ3-Redna-19-2002-10-25.sp1">

               <speaker>PREDSEDNIK BORUT PAHOR:</speaker>

               <p>Gospe in gospodje! Pričenjam nadaljevanje 19. seje državnega zbora Republike
                  Slovenije.</p>
               <p>Rad bi vas obvestil, da se nekateri naši kolegi seje ne bodo mogli udeležiti
                  zaradi drugih obveznosti, in sicer: kolegi Barovič, Čebulj, Čeligoj, Fabjan,
                  Kacin, Kremžar, Lenko, Maršič, Petan, Peterle, po 12.00 uri z nami ne bo kolega
                  Pucka, Pukšič, Rupar, Sok, po 12.00 uri kolegice Širce in Švagana ter Zalokarjeve
                  in kolega Jaše Zlobca. Manjkali bodo kolega Špindler, Tanko, Trofenik, Veber,
                  Vnučec, Zamernik.</p>
               <p>Rad bi vam povedal, da sem včeraj po telefonu govoril z enim od naših kolegov, ki
                  je, kot veste, pred dvema mesecema doživel prometno nesrečo, s kolegom Čeligojem.
                  Kolega Čeligoj bi vas rad vse pozdravil in pravi, da vas pogreša. V našem skupnem
                  imenu sem mu zaželel vse najboljše in mu zaželel, da se čim prej vrne med nas v
                  poslanske klopi.</p>
               <p>Danes imamo precej obsežen dnevni red odločitev, ki so nam preostale bodisi v
                  skladu z dnevnim redom bodisi v skladu z odločitvami v minulih dneh, zato bo
                  potrebno nekaj discipline in poslušnosti, pa tudi potrpežljivosti.</p>
               <p>Šli bomo po vrsti, najprej s paketom predlogov zakonov o ratifikacijah, potem na
                  mandatno-volilne zadeve - tu naj vas obvestim, da imamo dve tajni glasovanji - in
                  potem s predlogi zakonov, ki jih obravnava državni zbor, torej ki so v tretji
                  obravnavi.</p>
               <p>Je torej državni zbor pripravljen, da lahko začne z odločanjem? Prosim, če vložite
                  kartice v glasovalne naprave, da preverite njihovo delovanje.</p>
               <p>Prehajamo na <title>26. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA O SPREMEMBI IN DOPOLNITVI SPORAZUMA O PROSTI TRGOVINI
                     MED REPUBLIKO SLOVENIJO IN REPUBLIKO MAKEDONIJO.</title>
               </p>
               <p>Predlog zakona je v obravnavo zboru predložila vlada Republike Slovenije.
                  Sprašujem vlado, ali želi besedo. Vlada besede ne želi.</p>
               <p>Predlog zakona je obravnaval odbor za zunanjo politiko. Želi predsednik ali
                  poročevalec besedo? Ugotavljam, da ne želi.</p>
               <p>V skladu z drugim odstavkom 125. člena poslovnika dajem besedo kolegu Jelku Kacinu
                  iz poslanske skupine LDS za obrazložitev stališča. Kolega Kacina ne vidim v
                  dvorani. Tako lahko državni zbor preide na odločanje.</p>
               <p>Obveščam, da matično delovno telo v okviru druge obravnave ni sprejelo nobenega
                  amandmaja. Razprave o členih in amandmajih zato ni. Prehajamo na <title>tretjo
                     obravnavo</title> , to je na odločanje o predlogu zakona. Prosim za pozornost v
                  dvorani. Glasujemo o predlogu zakona o ratifikaciji sporazuma o spremembi in
                  dopolnitvi sporazuma o prosti trgovini med Republiko Slovenijo in Republiko
                  Makedonijo. Prosim za pozornost, smo sredi glasovanja. V dvorani ni dovolj
                  navzočih kolegic in kolegov. Počakalbom za nekaj trenutkov. Prosim vse, ki so v
                  preddverju, da se nam pridružijo. Po novem poslovniku je namreč tako, da se
                  sklepčnosti za začetek ne ugotavlja, pač pa državni zbor začne točno ob uri in se
                  navzočnost ugotavlja s prvim glasovanjem.</p>
               <p>Kolegice in kolegi, prosim, če pridete na svoja mesta. Drugič, mir v dvorani,
                  sicer ne bom nadaljeval seje. V dvorani je preveč nereda, da bi lahko nadaljevali
                  z odločanjem. Mir v dvorani, prosim!</p>
               <p>Drugič bomo glasovali o predlogu zakona o ratifikaciji sporazuma o spremembi in
                  dopolnitvi sporazuma o prosti trgovini med Republiko Slovenijo in Republiko
                  Makedonijo. Glasujemo. 51 navzočih, 49 za in nihče proti.</p>
               <p>(Za je glasovalo 49.) (Proti nihče.)</p>
               <p>Predlog zakona je državni zbor sprejel.</p>
               <p>S tem smo zaključili 26. točko.</p>
               <p>Prešli bomo na <title>27. TOČKO DNEVNEGA REDA, TO JE NA OBRAVNAVO PREDLOGA ZAKONA
                     O RATIFIKACIJI PROTOKOLA O PREPOVEDIH ALI OMEJITVAH UPRABE MIN, MIN
                     PRESENEČENJA IN DRUGIH NAPRAV, KOT JE BIL SPREMENJEN 3. MAJA 1996, PRILOŽENEGA
                     KONVENCIJI O PREPOVEDI ALI OMEJITVI UPORABE NEKATERIH VRST KLASIČNEGA OROŽJA,
                     ZA KATERE SE LAHKO ŠTEJE, DA IMAJO ČEZMERNE TRAVMATIČNE UČINKE ALI DA GLEDE
                     CILJEV DELUJEJO ENAKO.</title> Predlog zakona je v obravnavo zboru predložila
                  vlada in jo sprašujem, ali želi besedo. (Ne želi.) Za besedo je prosil v skladu z
                  drugim odstavkom 125. člena kolega Jelko Kacin. Želi besedo? Mir v dvorani.</p>
            </sp>
            <sp xml:id="SDZ3-Redna-19-2002-10-25.sp2">

               <speaker>JELKO KACIN:</speaker>

               <p>Hvala za besedo, gospod predsednik. V zvezi s tem bi želel posebej opozoriti, da v
                  svetu vlada konsenz, da med klasičnim orožjem, ki povzroča največ nepotrebnih
                  žrtev, posebej izstopajo mine, še posebej protipehotne mine. Zato se mi zdi v tem
                  primeru posebej potrebno in pomembno dejstvo, da Slovenija tako aktivno deluje v
                  fondu za razminiranje, ki deluje na ozemlju Hrvaške, Bosne in Hercegovine in
                  Albanije, pred tem pa je deloval že na ozemlju nekaterih drugih držav jugovzhodne
                  Evrope in opozoriti na dejstvo, da si Evropska unija posebej prizadeva, da bi vse
                  države kandidatke pravočasno pristopile k temu protokolu.</p>
               <p>Zato je današnje glasovanje tudi korak na poti proti polnopravnemu članstvu v
                  Evropski uniji in je ta korak usklajen, ne samo z državami kandidatkami, ampak je
                  usklajen tudi znotraj organizacije Združenih narodov in bo v doglednem času mogoča
                  tudi uspešna implementacija tega protokola. Hvala lepa.</p>
            </sp>
            <sp xml:id="SDZ3-Redna-19-2002-10-25.sp3">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Kacin. Matično delovno telo v okviru druge obravnave ni
                  sprejelo nobenega amandmaja, zato razprave o členih in amandmajih ni.</p>
               <p>Prehajamo na <title>tretjo obravnavo,</title> to je odločanje o predlogu zakona.
                  Pri vseh ratifikacijah, vključno s to, bom za trenutek počakal, ali želi kdo
                  obrazložiti glas, sicer bomo prešli takoj na odločanje.</p>
               <p>Glasujemo o predlogu zakona. Mir v dvorani, smo sredi glasovanja. Glasujemo o
                  predlogu zakona. 58 navzočih, 55 za, in 1 proti.</p>
               <p>(Za je glasovalo 55.) (Proti 1.)</p>
               <p>Ugotavljam, da je predlog zakona sprejet.</p>
               <p>S tem smo zaključili 27. točko.</p>
               <p>Prehajamo na <title>28. TOČKO,</title> to je na <title>PREDLOG ZAKONA O
                     RATIFIKACIJI DODATNEGA PROTOKOLA H KONVENCIJI O PREPOVEDI ALI OMEJITVI UPORABE
                     NEKATERIH VRST KLASIČNEGA OROŽJA, ZA KATERE SE ŠTEJE, DA IMAJO ČEZMERNE
                     TRAVMATIČNE UČINKE ALI DA GLEDE CILJEV DELUJEJO ENAKO.</title>
               </p>
               <p>Tudi ta predlog zakona je državnemu zboru posredovala vlada. Želi kdo besedo? Želi
                  predsednik odbora za zunanjo politiko besedo? Prosim.</p>
            </sp>
            <sp xml:id="SDZ3-Redna-19-2002-10-25.sp4">

               <speaker>JELKO KACIN:</speaker>

               <p>Spoštovani! Ta protokol je, oziroma protokol, na katerega se nanaša ta naš
                  dodatek, v svojem delovanju pravzaprav pokazal precejšnjo neučinkovitost. Šlo je
                  predvsem za, se bom opravičil, ker bom porabil ta termin, papirologijo, ki ni
                  imela velikega efekta pri zmanjševanju nevarnosti uporabe tega orožja, ampak samo
                  sklep, ki je veljal doslej, preprosto ni zadoščal. Zato se je mednarodna javnost
                  dogovorila, da vendarle poskuša z nekaterimi akti izboljšati pogoje za njegovo
                  uresničevanje v praksi Zato je ta protokol dveh konvencij velik korak naprej in
                  predlagam, da ga tudi s čimvečjo večino podpremo. Hvala lepa.</p>
            </sp>
            <sp xml:id="SDZ3-Redna-19-2002-10-25.sp5">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kacin, želite besedo tudi kot poslanec? (Ne.) Tudi za ta
                  predlog velja, da zanj matično delovno telo v okviru druge obravnave ni sprejelo
                  nobenega amandmaja, zato ni razprave o njem in členih.</p>
               <p>Prehajamo na <title>tretjo obravnavo</title> , to je na odločanje o predlogu
                  zakona. Glasujemo o predlogu zakona. Prosim za mir v dvorani! 64 navzočih. 60 za
                  in nihče proti.</p>
               <p>(Za je glasovalo 60.) (Proti nihče.)</p>
               <p>Ugotavljam, da je zakon sprejet.</p>
               <p>Prehajamo na <title>29. TOČKO DNEVNEGA REDA – OBRAVNAVA PREDLOGA ZAKONA O
                     RATIFIKACIJI SPREMEMB KONVENCIJE O VARSTVU SREDOZEMSKEGA MORJA PRED
                     ONESNAŽEVANJEM.</title>
               </p>
               <p>Predlog zakona je v obravnavo zboru predložila vlada in jo sprašujem, ali želi
                  besedo. (Ne.) Želi besedo odbor za zunanjo politiko? Poročevalec? (Ne.) Tudi za ta
                  zakon velja, da o njem ne moremo razpravljati o členih in o amandmajih, zato
                  prehajamo na <title>tretjo obravnavo</title> , to je na odločanje o predlogu
                  zakona. Glasujemo o predlogu zakona. 64 navzočih, 62 za in nihče proti.</p>
               <p>(Za je glasovalo 62.) (Proti nihče.)</p>
               <p>Ugotavljam, da je predlog zakona sprejet.</p>
               <p>S tem zaključujem to točko.</p>
               <p>Smo pri <title>30. TOČKI DNEVNEGA REDA – OBRAVNAVA PREDLOGA ZAKONA O RATIFIKACIJI
                     SPREMEMB PROTOKOLA O VARSTVU SREDOZEMSKEGA MORJA PRED ONESNAŽEVANJEM S KOPNEGA.</title>
               </p>
               <p>Predlog je vložila vlada. Želi besedo? Želi besedo predsednik odbora za zunanjo
                  politiko oziroma poročevalec (Ne želi.)</p>
               <p>Prešli bomo na <title>tretjo obravnavo</title> , to je na odločanje o predlogu
                  zakona. Glasovali bomo o predlogu zakona. Glasujemo o predlogu zakona! 60
                  navzočih, 58 za, nihče proti.</p>
               <p>(Za je glasovalo 58.) (Proti nihče.)</p>
               <p>Ugotavljam, da je zakon sprejet.</p>
               <p>S tem je zaključena 30. točka.</p>
               <p>Pri <title>31. TOČKI DNEVNEGA REDA</title>
               imamo <title>PREDLOG ZAKONA O RATIFIKACIJI PROTOKOLA O POSEBEJ ZAVAROVANIH
                     OBMOČJIH IN BIOLOŠKI RAZNOVRSTNOSTI V SREDOZEMLJU.</title>
               </p>
               <p>Predlog zakona je v obravnavo zboru predložila vlada. Želi njen predstavnik
                  besedo? Želi besedo predsednik ali poročevalec odbora za zunanjo politiko?</p>
               <p>Tudi v tem primeru bomo prešli na <title>tretjo obravnavo,</title> to je na
                  odločanje o predlogu zakona. Državni zbor bo glasoval o predlogu zakona. Prosim,
                  glasujemo o predlogu zakona. 59 navzočih, 58 za in nihče proti.</p>
               <p>(Za je glasovalo 58.) (Proti nihče.)</p>
               <p>Ugotavljam, da je zakon sprejet.</p>
               <p>S tem je zaključena 31. točka dnevnega reda.</p>
               <p>Smo pri <title>32. TOČKI DNEVNEGA REDA - PREDLOG ZAKONA O RATIFIKACIJI SPREMEMB
                     PROTOKOLA O PREPREČEVANJU ONESNAŽEVANJA SREDOZEMSKEGA MORJA ZARADI POTAPLJANJA
                     ODPADKOV IN DRUGIH MATERIALOV Z LADIJ IN LETAL.</title>
               </p>
               <p>Želi besedo vlada, ki je zakon predložila? (Ne.) Želi besedo predsednik ali
                  poročevalec odbora za zunanjo politiko? (Ne.)</p>
               <p>Prešli bomo na tretjo obravnavo, to je na odločanje o predlogu zakona. Želi kdo
                  pred glasovanjem besedo? (Ne želi.)</p>
               <p>Glasujemo o predlogu zakona. Mir v dvorani. Glasujemo o predlogu zakona. 59
                  navzočih, prav toliko nas je glasovalo za predlog, ki je torej soglasno
                  sprejet.</p>
               <p>(Za je glasovalo 59.) (Proti nihče.)</p>
               <p>Zakon je sprejet in končana 32. točka dnevnega reda.</p>
               <p>Pri <title>33. TOČKI DNEVNEGA REDA</title> imamo</p>
               <p>
                  <title>PREDLOG ZAKONA O RATIFIKACIJI KONVENCIJE MED REPUBLIKO SLOVENIJO IN
                     ROMUNIJO O IZOGIBANJU DVOJNEGA OBDAVČEVAJA IN PREPREČEVANJU DAVČNIH UTAJ V
                     ZVEZI Z DAVKI OD DOHODKA IN PREMOŽENJA.</title>
               </p>
               <p>Želi vlada, ki je predlagateljica zakona, besedo? (Ne.) Želi besedo predsednik ali
                  poročevalec delovnega telesa? (Ne.) Tudi tu bomo sedaj prešli na tretjo obravnavo,
                  na odločanje o predlogu zakona. Želi kdo pred glasovanjem besedo?</p>
               <p>(Nihče.)</p>
               <p>Glasujemo o predlogu zakona. Prosim za mir. Državni zbor glasuje o predlogu
                  zakona. 62 navzočih, 59 za in nihče proti.</p>
               <p>(Za je glasovalo 59.) (Proti nihče.)</p>
               <p>Ugotavljam, da je državni zbor zakon sprejel in s tem zaključil 33. točko dnevnega
                  reda.</p>
               <p>Pri <title>34. TOČKI DNEVNEGA REDA</title> imamo</p>
               <p>
                  <title>PREDLOG ZAKONA O RATIFIKACIJI KONVENCIJE MED VLADO REPUBLIKE SLOVENIJE IN
                     VLADO IRSKE O IZOGIBANJU DVOJNEGA OBDAVČEVANJA IN PREPREČEVANJU DAVČNIH UTAJ V
                     ZVEZI Z DAVKI OD DOHODKA IN DOBIČKA IZ KAPITALA.</title>
               </p>
               <p>Želi vlada kot predlagateljica besedo? (Ne želi.) Želi besedo predsednik ali
                  poročevalec pristojnega odbora? (Ne želi.)</p>
               <p>Prehajamo na tretjo obravnavo, to je na odločanje o predlogu zakona. Želi kdo pred
                  glasovanjem besedo? (Nihče.) Glasujemo o predlogu zakona. 62 navzočih, 60 za in
                  nihče proti.</p>
               <p>(Za je glasovalo 60.) (Proti nihče.)</p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Pri naslednji, <title>35. TOČKI DNEVNEGA REDA</title> imamo</p>
               <p>
                  <title>PREDLOG ZAKONA O RATIFIKACIJI KONVENCIJE MED VLADO REPUBLIKE SLOVENIJE IN
                     VLADO REPUBLIKE LATVIJE O IZOGIBANJU DVOJNEGA OBDAVČEVANJA IN PREPREČEVANJU
                     DAVČNIH UTAJ V ZVEZI Z DAVKI OD DOHODKA IN PREMOŽENJA, S PROTOKOLOM.</title>
               </p>
               <p>Tudi predlagateljica tega zakona je vlada. Želi besedo? (Ne želi.) Želi besedo
                  poročevalec ali predsednik pristojnega odbora? (Ne želi.)</p>
               <p>Prešli bomo na tretjo obravnavo. Želi kdo pred glasovanjem obrazložiti svoj glas?
                  (Nihče.)</p>
               <p>Glasujemo o predlogu zakona. 65 navzočih, 63 za in 1 proti.</p>
               <p>(Za je glasovalo 63.) (Proti 1.)</p>
               <p>Ugotavljam, da smo zakon sprejeli.</p>
               <p>S tem zaključili to točko in tudi paket predlogov zakonov v zvezi z ratifikacijami
                  mednarodnih pogodb.</p>
               <p>Smo pri <title>36. TOČKI DNEVNEGA REDA, TO JE PRI OBRAVNAVI PREDLOGA SKLEPA V
                     ZVEZI Z ODPRODAJO DRŽAVNEGA PREMOŽENJA.</title> Gradivo je v obravnavo zboru
                  predložila vlada. Gre za tri sklepe, za katere predlagam, da o njih razpravljamo
                  skupaj. Želi predstavnik vlade besedo? (Ne.) Gradivo je obravnaval odbor za
                  finance in monetarno politiko. Želi predsednik besedo? (Ne želi.) Želijo besedo
                  predstavniki poslanskih skupin? (Ne.) Ali želite besedo? Prosim.</p>
            </sp>
            <sp xml:id="SDZ3-Redna-19-2002-10-25.sp6">

               <speaker>JANEZ PODOBNIK:</speaker>

               <p>Hvala, predsednik. Pisno smo se prijavili.</p>
            </sp>
            <sp xml:id="SDZ3-Redna-19-2002-10-25.sp7">

               <speaker>PREDSEDNIK BORUT PAHOR:</speaker>

               <p>Ste se?</p>
            </sp>
            <sp xml:id="SDZ3-Redna-19-2002-10-25.sp8">

               <speaker>JANEZ PODOBNIK:</speaker>

               <p>Ja.</p>
            </sp>
            <sp xml:id="SDZ3-Redna-19-2002-10-25.sp9">

               <speaker>PREDSEDNIK BORUT PAHOR:</speaker>

               <p>Hipec, te informacije zabeležene nimam. Da vidimo. Imate besedo.</p>
            </sp>
            <sp xml:id="SDZ3-Redna-19-2002-10-25.sp10">

               <speaker>JANEZ PODOBNIK:</speaker>

               <p>Hvala lepa, gospod predsednik. Ne vem, kolegice in kolegi, če ste prebrali
                  poročilo matičnega delovnega telesa k dopolnitvi spremenjenega in dopolnjenega
                  programa odprodaje državnega premoženja za leti 2002 in 2003, spremembam in
                  dopolnitvam programa prodaje in ali zamenjave državnega stvarnega premoženja
                  (gradbenih objektov - poslovnih prostorov in prevoznih sredstev) za leto 2002,
                  katerega uporabniki so pravosodni organi, ter drugi dopolnitvi spremenjenega
                  programa odprodaje državnega premoženja za leti 2002 in 2003.</p>
               <p>Torej to poročilo je ena velika mineštra. Ampak to ni kritika odbora. Če pogledate
                  to poročilo, boste ugotovili, da imamo zakon o javnih financah, potem imamo neko
                  gradivo, ki ga je vlada pripravila, preden je stopil v veljavo ta zakon, nato
                  kasneje, ko je stopil v veljavo ta zakon. Potem je bilo na odboru vprašanje, kaj
                  je samo poročilo, o čem odločamo, kaj je dopolnitev predloga, kaj je sprememba
                  predloga.</p>
               <p>In resnično, iz tega se človek ne more znajti. Zaslužilo bi vendarle, da bi vsaj
                  zaradi odgovornosti državnega zbora morda predsednik delovnega telesa to poročilo
                  tukaj podal.</p>
               <p>Kar se pa tiče vsebine, pa naslednje. Na podlagi zadnjih sprememb zakona o javnih
                  financah je dobil državni zbor zelo pomembno pristojnost. Namreč o predlogu vlade
                  za dopolnitev letnega programa prodaje državnega, finančnega in stvarnega
                  premoženja z vključitvijo novega premoženja odloča državni zbor. Vlada pa mora
                  državnemu zboru poročati o zaključku posameznega programa prodaje in je bila pač v
                  zadnjo novelo tudi vključena. In to naj bise sedaj, s tem gradivom tukaj zgodilo.
                  Ampak, kot rečeno, odbor je moral enkrat sejo prekiniti, ker je preprosto
                  ugotovil, tudi na podlagi zakonodajno-pravne službe, da je cel kup nejasnosti. Gre
                  pa za zelo zelo pomembne odločitve.</p>
               <p>Mi smo v poslanski skupini s strokovnjaki, ki se ukvarjajo s tem področjem,
                  proučili vse to gradivo, ki smo ga prejeli k tej točki dnevnega reda, in
                  predlagamo, da se razmisli: ko vlada dobi soglasje k dopolnitvi tega, da se pač
                  določen segment proda , gre za državno premoženje, bi bilo morda dobro, zaradi
                  transparentnosti prodaje le-tega, da se nato ustanovi morda poseben sklad, v
                  katerega bi se prenesla vsa ta sredstva, kapitalski deleži, stvarno premoženje,
                  terjatve. Seveda to ne pomeni, da bi ta sklad potem, upravljanje letega, pomenilo
                  nove zaposlitve. Ne. Potem bi bilo dobro, da bi morda na javnem razpisu dobili
                  najboljšega ponudnika tega sklada, da bi torej upravljal s tem skladom in bi nato
                  seveda šli v prodajo takrat, ko bi bile tudi cene tega premoženja najbolj ugodne
                  in s tem bi država iztržila največ.</p>
               <p>Smo pa pogledali tudi nekatere konkretne rešitve v tem gradivu. Bi prosil
                  predstavnika vlade, to je gospod Bandelj v tem primeru. Imamo predstavnika vlade k
                  tej točki?</p>
            </sp>
            <sp xml:id="SDZ3-Redna-19-2002-10-25.sp11">

               <speaker>PREDSEDNIK BORUT PAHOR:</speaker>

               <p>Prosim. Gospod generalni sekretar je prisoten.</p>
            </sp>
            <sp xml:id="SDZ3-Redna-19-2002-10-25.sp12">

               <speaker>JANEZ PODOBNIK:</speaker>

               <p>Gre za zelo pomembno vprašanje. Upam, da sem pravilno povzel iz gradiva, mi tudi
                  podajamo soglasje za prodajo kompleksa protokolarnega objekta Vila Bled. Ali drži?
                  Je tudi to tema?</p>
               <p>Poglejte, ne vem, če ste pregledali to gradivo. Mi bomo dali soglasje za prodajo
                  protokolarnega objekta Vila Bled, preden seveda se bo spremenila namembnost
                  zemljišč. Eno bi bilo, če bi odprodali samo stavbne objekte, ampak veste, mi bomo
                  danes dali žegen za vse. In kdorkoli bo to kupil bo kupil po strašno nizki ceni,
                  ker to je kmetijsko zemljišče oziroma gozdovi, najverjetneje. Zato bi radi odgovor
                  na to.</p>
               <p>Znano pa je, da so zelo veliki načrti, kaj se bo dogajalo. Gre za več hektarov. To
                  se pravi, ko se bo pa zgodila sprememba o namembnosti, pa kdorkoli bo kupil to, bo
                  pa resnično to, kar je rekel kolega Kebrič in tu je potem ta tema za špekulante
                  lahko, bo pa milijonar.</p>
               <p>Torej naš predlog bi bil, da se ne odproda celoten kompleks protokolarnega objekta
                  Vila Bled, ampak da se proda samo stavbni objekt Vila Bled. Če je možno, bi želeli
                  na to konkretno vprašanje dobiti odgovor. Še enkrat bi, gospod predsednik, povedal
                  mnenje, da je delovno telo celo predlagalo, da zaradi nejasnosti gradiva, ker če
                  ste v miru prebrali poročilo odbora za finance in monetarno politiko, ki ni
                  krivec, je to poročilo tako nejasno, da danes poslanke in poslanci ne vemo, kaj
                  sprejemamo. Če kdo ve, naj mi, prosim, pove. Vam lahko citiram: mi smo prekinili
                  sejo in smo prosili vlado, naj vendarle nekoliko bolj pojasni. Na koncu obravnave
                  so pa predlagali, da se določen del sploh ne obravnava na oktobrski seji državnega
                  zbora.</p>
            </sp>
            <sp xml:id="SDZ3-Redna-19-2002-10-25.sp13">

               <speaker>PREDSEDNIK BORUT PAHOR:</speaker>

               <p>Kolega Podobnik, rekli ste, da je poročilo nejasno. Ali ste mislili na poročilo
                  ali na sklep?</p>
            </sp>
            <sp xml:id="SDZ3-Redna-19-2002-10-25.sp14">

               <speaker>JANEZ PODOBNIK:</speaker>

               <p>Gospod predsednik, tudi sklep je potem nejasen, žal. To je moje mnenje, ampak
                  očitno se nihče ni s tem ukvarjal. Želel bi torej samo odgovor na vprašanje, ali
                  lahko dobimo odgovor, zakaj bomo za celotni kompleks protokolarnega objekta Vila
                  Bled, enega najbolj eminentneih prostorov v slovenski državi, na podlagi tudi
                  današnjega sklepa omogočili, da se zelo zelo poceni proda.</p>
               <p>Namreč, ne gre samo za to stavbo, gre tudi za pripadajoče zemljišče. Veste, kaj se
                  lahko zgodi kasneje, v postopku, se pač namembnost zemljišča spremeni, cene pa
                  strahotno narastejo. Hvala lepa.</p>
            </sp>
            <sp xml:id="SDZ3-Redna-19-2002-10-25.sp15">

               <speaker>PREDSEDNIK BORUT PAHOR:</speaker>

               <p>Hvala lepa, kolega Podobnik. V dvorani nas je več kot 70 vseh skupaj. Tako, da
                  majhen, droben živžav kmalu postane ovira za govornika. Prosim, da je v dvorani
                  mir, posebej ko razpravljamo pred glasovanji. Želi še kdo besedo? Gospod generalni
                  sekretar vlade. Prosim za prijaznost v dvorani.</p>
            </sp>
            <sp xml:id="SDZ3-Redna-19-2002-10-25.sp16">

               <speaker>MIRKO BANDELJ:</speaker>

               <p>Hvala lepa. Tudi jaz bom skušal biti prijazen, če lahko temu tako rečem, čeprav
                  moram reči, da me ta razprava malo čudi. Predvsem bi malo opisal zgodovino, kako
                  je do tega prišlo, in žal tudi malo pokazal na to, kako je sistem delitve oblasti
                  v tej državi opredeljen.</p>
               <p>Že na začetku bi rekel, da je najbrž treba tudi malo vladi zaupati. Konec koncev,
                  soglasje državnega zbora k spremembi programa prodaje premoženja je prišlo, to
                  določilo z novelo zakona pred letošnjim poletjem na amandmaje poslancev oziroma
                  odbora. Jaz verjamem, da ste imeli tisti, ki ste to predlagali, v mislih najbrž
                  velike prodaje državnega premoženja, kot so banke in podobno. Ampak, paradoks je
                  bil ta, da rešitev, ki je bila sprejeta, seveda izključuje soglasje k spremembi
                  načrta prodaje Ljubljanske banke, in kot veste, je ta načrt vlada sprejela,
                  avtonomno v skladu s pristojnostmi, kot jih ima, medtem ko je ostalo v zakonu
                  določilo, po katerem mora vlada pridobiti soglasje za prodajo starih avtomobilov
                  in podobne zadeve, kar je pravzaprav danes tema. In, če pogledate, je ključni del
                  tega dokumenta dejansko prodaja nekih starih avtov letnika 1991, 1993, 1994 in
                  podobno. Ne vem, kdaj bo ugodnejši čas za prodajo teh avtov in da bomo iztržili
                  višjo ceno - če ne letos, najbrž nikoli.</p>
               <p>Osebno sem prepričan, da to določilo nekako ne sodi v ta zakon in da je treba
                  vendarle vladi zaupati, da ko pač prodaja premoženje, ravna v skladu s svojimi
                  pooblastili in svojo odgovornostjo.</p>
               <p>Predvsem bi tudi zavrnil tezo, ki je izhajala iz razprave gospoda Podobnika, češ
                  da s sprejetjem spremembe tega načrta preprosto pride do neke razprodaje, do
                  špekulacij, celo sem slišal, do prodaje po smešno nizkih cenah in podobno. Nič od
                  tega ne drži. Dejstvo je, da pač zakon o javnih financah in seveda celotno
                  proračunsko planiranje terja programe, programe prodaje premoženja, prodaje nabav,
                  programe zaposlovanja, en kup programov je kot spremljajočih aktov, kot proračunov
                  vsako leto obveznih. In jih seveda tudi pripravimo, državni zbor jih sprejme.
                  Ampak ta program, kot tudi njegova sprememba, ne pomeni nič drugega, kot samo to,
                  da se lahko začnejo postopki v zvezi z odprodajo.</p>
               <p>In to velja tudi za stare avte, tudi za Vilo Bled. To, da pride neko premoženje v
                  načrt prodaje, pomeni šele, bi rekel, tisto zeleno luč, da se lahko začnejo
                  postopki, postopki so pa izredno zapleteni. In seveda nobenega postopka ni brez
                  javnega razpisa, ni brez kriterijev, ki jih ponudniki morajo izpolnjevati. In
                  verjemite mi, da vlada tudi zna na nek način oceniti, kdaj je najbolj primeren čas
                  za to, da se začnejo postopek neke prodaje, da se doseže najugodnejša cena in
                  podobno. Prav gotovo ni v interesu vlade, da bi karkoli razprodala.</p>
               <p>In če se vrnem k vprašanju, ki se pokazalo kot najbolj sporno - Vila Bled. Najprej
                  moram povedati, da je status Vile Bled izredno zapleten. Je državni objekt, vendar
                  država od njega ničesar nima, ker obstaja dolgoročna najemna pogodba, ki jo je
                  zdaj pač kot pravni naslednik nasledila kranjska Sava, in po tej najemni pogodbi,
                  mislim, da je neka smešna najemnina, tolar na leto ali nekaj podobnega, skratka,
                  naslednjih 20 do 25 let vlada iz tega objekta nima niti tolarja. Objekt pa
                  razpada. In v objekt seveda tudi Sava v tem trenutku ni pripravljena vlagati.</p>
               <p>Po strokovnih kriterijih tudi ni veliko verjetno, pravzaprav je skorajda nemogoče,
                  da bi se tam odvijali kakršnikoli protokolarni dogodki. Če bi hoteli ta objekt -
                  tudi če bi ga dobili nazaj v vladno upravljanje - uporabljati v protokolarne
                  namene, bi morali vanj vložiti nekje od 10 do 15 milijonov mark - se opravičujem -
                  7 do 10 milijonov evrov, če tako rečem, ki pa jih seveda ni. In tudi nesmiselno bi
                  bilo vlagati v ta objekt, nesmiselno. In jaz bom vesel, če bomo uspeli z razpisom
                  sploh dobiti kupca za tako premoženje, ki bo ponudil tisto, kar bo izklicna cena.
                  Izklicna cena pa, moram reči, mislim, opravljena po sodnih cenitvah, je bistveno
                  višja, mislim, da celo več kot 100%, kot je dejanska današnja tržna vrednost tega
                  objekta in seveda zemljišča, na katerem stoji, kajti moram reči, da Vila Bled brez
                  tistega zemljišča, ki je zraven, to pač ni Vila Bled, to ni več tisti objekt, ki
                  ima neko funkcionalno zaokroženo celoto. In če bomo sploh našli kupca za ta
                  objekt, potem si ne znam predstavljati, da mu prodamo nek objekt, ki naj bi ga
                  tržil za vrhunski hotelski turizem, da mu prodamo brez tistih zemljišč, ki tej
                  vili in tej hiši dajejo nek smisel. Hvala lepa.</p>
            </sp>
            <sp xml:id="SDZ3-Redna-19-2002-10-25.sp17">

               <speaker>PREDSEDNIK BORUT PAHOR:</speaker>

               <p>Kolega mag. Drobnič, za vami kolega Podobnik. Prosim.</p>
            </sp>
            <sp xml:id="SDZ3-Redna-19-2002-10-25.sp18">

               <speaker>MAG. JANEZ DROBNIČ:</speaker>

               <p>Hvala lepa za besedo. Hvala lepa za besedo gospoda generalnega sekretarja
                  vlade.</p>
               <p>Gospod generalni sekretar, vi nas pozivate, da naj zaupamo vladi. Vladi po zadnjih
                  dogodkih in zadnjih dejanjih sploh ne moremo več zaupati, bodisi glede nakupa
                  aviona ali čolna. Vse mogoče reči. Tam, kjer je s prodajo lastnine ali nakupom
                  vedno nekaj narobe. Pri prodaji je en kupec, in vam povem, pri Vili Bled se bo
                  našel samo en kupec. Samo en kupec se bo pojavil, bo že tako narejeno, da bo en
                  vazal dobil to Vilo Bled. Ja, tako se dogaja. Zato mi seveda ne moremo na tak
                  način se iti.</p>
               <p>Glede prodaje starih avtomobilov in tega, tu ni nobene spornosti glede tega, in
                  načrt, program prodaje mora biti. Slabo pripravljen program in pa sploh nezaupanje
                  v vlado, glede na to, kako se je lotevala zadnjih projektov. To je ključni razlog,
                  zakaj mi teh reči tudi ne bomo podprli. In nima smisla pozivati nas, da naj
                  zaupamo, kar tako na prazno.</p>
               <p>Ni razlogov za to, ker ni primerno urejen, ni primerno pripravljen. Hvala
                  lepa.</p>
            </sp>
            <sp xml:id="SDZ3-Redna-19-2002-10-25.sp19">

               <speaker>PREDSEDNIK BORUT PAHOR:</speaker>

               <p>Kolega Podobnik.</p>
            </sp>
            <sp xml:id="SDZ3-Redna-19-2002-10-25.sp20">

               <speaker>JANEZ PODOBNIK:</speaker>

               <p>Hvala za besedo. Jaz bi se še enkrat oglasil. Jaz se strinjam z državnim
                  sekretarjem vlade, da je bila pač odločitev državnega zbora pred kratkim, da ima
                  pristojnost pri vprašanjih prodaje državnega premoženja. In ne nazadnje tudi glede
                  odprodaje starih avtomobilov.</p>
               <p>Tu je lahko zadeva paradoksalna. Ampak formalno bomo danes, ko bomo sprejeli nek
                  sklep, lahko bomo sprejeli odgovornost, bomo sprejeli odgovornost.</p>
               <p>In zato se jaz oglašam. Glejte, gospod Bandelj, moje mnenje je, da je prodaja
                  kompleksa protokolarnega objekta Vile Bled preuranjena. To je bilo moje stališče.
                  Oziroma moje mnenje je še naslednje, da je potrebno pred odprodajo spremeniti
                  namembnost zemljišč.</p>
               <p>Jaz sem to tudi utemeljil in dovolite, da to naredim še enkrat. Še enkrat naredim.
                  Ključni problem je v zemljiščih. Zemljišča obsegajo preko 100 tisoč kvadratnih
                  metrov.</p>
               <p>In bi rad opozoril tudi na to, upam, da smo bili točni, da v programu prodaje pa
                  govorite o 79 tisoč kvadratnih metrih. Morda je to, kar ste prej govorili, nekaj
                  nejasno glede lastništva. Ampak potem se podatki tukaj ne ujemajo. Jaz bi prosil,
                  da se to razčisti.</p>
               <p>Ampak celotni kompleks zemljišča pa sodi v kategorijo Triglavskega narodnega
                  parka. In jasno, je ocenjeno kot običajno kmetijsko zemljišče. Ampak to bo v
                  bistvu postalo stavbno zemljišče potem. Boste videli, da bo postalo.</p>
               <p>Interes bo mnogih, da se bo vsaj del spremenil v kompleks stavbnega zemljišča.
                  Seveda tak postopek bi pa zelo povečal vrednost za kvadratni meter.</p>
            </sp>
            <sp xml:id="SDZ3-Redna-19-2002-10-25.sp21">

               <speaker>PREDSEDNIK BORUT PAHOR:</speaker>

               <p>Mir.</p>
            </sp>
            <sp xml:id="SDZ3-Redna-19-2002-10-25.sp22">

               <speaker>JANEZ PODOBNIK:</speaker>

               <p>Poglejte, upam, da je ta podatek točen, ki je bil pa pridobljen samo z namenom
                  priprave te točke dnevnega reda in odgovornosti. Servis skupnih služb vlade je dal
                  oceniti kompleks nepremičnine Vile Bled. In ta ocena je relativno nizka. In tudi
                  razumljivo je, zakaj je nizka. Ker gre samo za 25 dobro ohranjenih apartmajev,
                  veliko prostorov pa je neustreznih za turizem. Cela vrsta objektovpa je že
                  uničenih.</p>
               <p>Omenjena je bila tukaj Sava Kranj d.d. Nekako se, če sem vas pravilno razumel,
                  gospod Bandelj, se išče dogovor, da bi bila kupec, da bo kupec tega kompleksa
                  protokolarnega objekta Vile Bled Sava d.d., ki je že lastnica Hotela Toplice na
                  Bledu. Ali se vam zdi z vidika dobrega gospodarja, in država mora biti dober
                  gospodar, da pri enem najbolj eminentnih turističnih in protokolarnih objektov gre
                  samo z enim ponudnikom? To je skregano z logiko. Samo en ponudnik bo, je v
                  igri.</p>
               <p>Jaz bi želel s svojo razpravo predvsem vplivati na to, da če danes odpremo začetek
                  postopka za prodajo, da smo tukaj zelo previdni in da delovno telo ponovno
                  obravnava to področje. Ker očitno je stopil državni zbor v politično odgovornost
                  za tako odločitev vlade, ker bo dal, ker bo sprejel sklep.</p>
               <p>V Sloveniji mislim, da imamo, če se ne motim, 12 cenilcev, ki imajo za svoje delo
                  licenco inštituta za revizijo. In eden od teh je: opravil cenitev tega kompleksa.
                  In mnenje teh ljudi je, da ni ključna odločitev sedaj, ampak ključna je odločitev,
                  ali bomo poleg kompleksa, torej stavbnih objektov, istočasno prodali tudi vse, kar
                  je vezano z zemljišči. In pravijo, da če bi bila država dober gospodar, tega ne bi
                  storila.</p>
               <p>Torej jaz bom glasoval proti temu sklepu, ker je neodgovorno, da ga podpremo.
                  Predsednik, če pa je možno še v skladu s poslovnikom, bi pa predlagal, da zaradi
                  podatkov, ki sem jih dal, kot predsedujoči ugotovite, da bi odločanje o tej točki
                  prestavili na naslednjo sejo državnega zbora in da se ugotovi, ali gre za 100.000
                  m2 ali za 79.000 m2. To je pomemben podatek.</p>
            </sp>
            <sp xml:id="SDZ3-Redna-19-2002-10-25.sp23">

               <speaker>PREDSEDNIK BORUT PAHOR:</speaker>

               <p>Kolega Jerovšek, po vrsti gremo. Zelo veliko rok je zdaj dvignjenih, po
                  vrsti...</p>
            </sp>
            <sp xml:id="SDZ3-Redna-19-2002-10-25.sp24">

               <speaker>JOŽEF JEROVŠEK:</speaker>

               <p>Hvala lepa. Tudi jaz bi se odzval na plediranje gospoda generalnega sekretarja
                  vlade, da naj zaupamo vladi, in pridružujem se mnenju gospoda Drobniča, da žal nas
                  vlada in vladna dejanja v preteklih desetih letih, osmih letih ne napeljujejo k
                  temu, da bi lahko izboljševali svoje zaupanje. In zaradi tega bom jaz tudi proti
                  tem sklepom, ker ne omogočajo transparentnega pregleda nad tem, kako in kaj se
                  prodaja državno premoženje.</p>
               <p>Namreč, kako naj zaupamo, če se vladni funkcionarji sedaj, celo, bi rekel, svojih
                  lobistov, ograjujejo od kriterija celo objektivne odgovornosti, kar je v politiki
                  najbolj običajna zadeva. Glejte, minister Keber govori, da ni objektivno odgovoren
                  za dogodke v celjski bolnišnici. Tako katastrofalne zadeve in v vsaki drugi državi
                  bi se politika zavedala svojih odgovornosti. To je en primer. Glede prodaje
                  državnega premoženja je cel kup primerov. Glejte tu po Ljubljani. Županja sedaj
                  kandidira in prodajali so Rdečemu križu, zamenjevali, same afere, samo goljufanje
                  države in državljanov, mi pa naj zaupamo. Ni mogoče zaupati do takrat, dokler ne
                  boste prišli na višji nivo, ko se vam bo dalo dejansko zaupati. Hvala lepa.</p>
            </sp>
            <sp xml:id="SDZ3-Redna-19-2002-10-25.sp25">

               <speaker>PREDSEDNIK BORUT PAHOR:</speaker>

               <p>Glejte, ne gre samo za vprašanje prijaznosti, gre tudi za vprašanje spoštovanja
                  poslovnika. V dvorani mora biti mir, medtem ko kolegice in kolegi sporočajo svoja
                  stališča, in prosim, da je tako.</p>
               <p>Zdaj dajem besedo gospodu generalnemu sekretarju vlade, za njim bodo dobili besedo
                  kolegi dr. Bajuk, Kacin in Pucko.</p>
            </sp>
            <sp xml:id="SDZ3-Redna-19-2002-10-25.sp26">

               <speaker>DR. ANDREJ BAJUK:</speaker>

               <p>Hvala lepa, gospod predsednik.</p>
            </sp>
            <sp xml:id="SDZ3-Redna-19-2002-10-25.sp27">

               <speaker>PREDSEDNIK BORUT PAHOR:</speaker>

               <p>Pardon, najprej je dobil besedo gospod generalni sekretar, za njim pa vi.</p>
            </sp>
            <sp xml:id="SDZ3-Redna-19-2002-10-25.sp28">

               <speaker>DR. ANDREJ BAJUK:</speaker>

               <p>Oprostite. Z veseljem bom poslušal gospoda generalnega sekretarja. Upam, da bo kaj
                  povedal.</p>
            </sp>
            <sp xml:id="SDZ3-Redna-19-2002-10-25.sp29">

               <speaker>PREDSEDNIK BORUT PAHOR:</speaker>

               <p>Gospod generalni sekretar.</p>
            </sp>
            <sp xml:id="SDZ3-Redna-19-2002-10-25.sp30">

               <speaker>MIRKO BANDELJ:</speaker>

               <p>Ne bom veliko povedal in tudi zadnjič se bom zdaj oglasil, kajti moram reči, da
                  ste s podatki opremljeni, vsaj nekateri bolje kot jaz. Jaz se s to prodajo nisem
                  ukvarjal in ne poznam nobenega konkretnega kupca, tudi ne nastopam v imenu
                  nobenega kupca. Če kdo drug, potem nisem jaz ta v tej dvorani, ki bi kakorkoli
                  lobiral za koga, in moram reči, da je program, kar se mene tiče in tudi glede
                  poslovnika in glede odločitev vlade in glede zahtev, ki jih zakon veleva,
                  popolnoma jasen.</p>
               <p>Zame ni diskusija, ali 79 ali 100.000 m2 površin. Tisto je, kar v programu piše,
                  nič drugega. In še enkrat bom rekel, ne vem, od kod ideja, da se dogovarjamo in da
                  prodajamo to nekemu vnaprej določenemu kupcu. Ni res. Prej sem lepo povedal,
                  sprejetje tega programa pomeni šele zeleno luč za začetek sprejemanja odločitev o
                  prodaji. To ne pomeni, da bo Vila Bled prodana. Tudi v lanskem programu prodaje in
                  vseh dosedanjih je cel kup premoženja bilo opredeljenega, ki nikdar ni bilo
                  predmet prodaje, nikdar ni bila sprejeta odločitev, da se v prodajo gre, ravno
                  tudi zaradi tehtanja tržnih razmer, kdaj je smiselno s čim začeti in kaj
                  prodati.</p>
               <p>Tako da seveda kakršnekoli insinuacije, ki bi letele na vlado, funkcionarje ali
                  kogarkoli, ostro zavračam. Moram reči, da se tudi s tem primerom ne ukvarjam,
                  konec koncev imamo za to ustrezne strokovne službe. Me pa nekako čudi ta
                  diskusija. Ne znam si predstavljati, kako bi nekdo lahko grajske oziroma parke,
                  vile opredelil naenkrat za zazidljivo stavbno zemljišče; ne vem, kaj bi potem iz
                  tega kompleksabilo, ne vem, kdo bi ga kupil. Skratka, vem pa, kaj se bo s tem
                  kompleksom zgodilo, če se ne bo nič odločilo - propadel bo, kot propada že vrsta
                  drugega državnega premoženja. Hvala lepa.</p>
            </sp>
            <sp xml:id="SDZ3-Redna-19-2002-10-25.sp31">

               <speaker>PREDSEDNIK BORUT PAHOR:</speaker>

               <p>Hvala lepa. Zdaj pa imate besedo, dr. Bajuk, za vami kolega Kacin.</p>
            </sp>
            <sp xml:id="SDZ3-Redna-19-2002-10-25.sp32">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Še enkrat se oproščam, da sem prej stopil v besedo,
                  napaka pač.</p>
               <p>Spoštovane kolegice in kolegi! Sam bom podprl predlog kolega Podobnika, ker
                  razpolaganje z državnim premoženjem res zahteva od nas večjo pozornost. Verjamem
                  gospodu generalnemu sekretarju, ko je rekel, da ni prišel oborožen z nekimi
                  podatki, to se mi zdi normalno in tudi tega mu ni vzeti za zamero, ker pač tako
                  delamo. A vendar bi rad opozoril vse naše kolege, da če nam je težko zaupati kar
                  tako, je pač na neki resni podlagi, ker v naši državi se dogajajo čudne stvari. Na
                  primer, v komisiji za nadzor proračuna in drugih javnih financ smo pregledali
                  poročilo državnega pravobranilstva glede nekih pogodb med Rdečim križem in
                  ministrstvom za zdravje, in tam smo prodali, izgleda, dokončno še ne, tudi neke
                  terene, zemljišča, ki pa bodo onemogočala dostop v klinični center; na to so nas
                  opozorili, da je to nekaj čudnega. Zdaj čakamo še odgovor ministra za zdravje, in
                  prav gotovo, da do tega ne bo prišlo, jaz upam, da ne. Ampak se dogajajo čudne
                  stvari.</p>
               <p>Tudi v tem poročilu smo brali, kako delujejo naši cenilci. To še ni nek jasen,
                  pregleden sistem, ki bi nam dal zagotovila, da stvari res funkcionirajo tako, kot
                  bi morale. Ker imate tri ocene popolnoma drugačne, potem pa se seveda tisti, ki se
                  odločajo, so se odločili za tisto cenitev, ki je bila za državo najmanj
                  koristna.</p>
               <p>Torej, se splača pregledati to stvar ponovno in pomagati vladi, da ja ne bomo
                  skupaj, tako oni kot mi, prevzeli neke odgovornosti za stvari, ki, če so
                  prepuščene same sebi, če so prepuščene delovanju tega še nepopolnega sistema, nas
                  pripeljejo do zelo žalostnih zaključkov.</p>
               <p>Torej, podprl bom kolega Podobnika, da to točko preložimo na prihodnjo sejo.
                  Hvala. </p>
            </sp>
            <sp xml:id="SDZ3-Redna-19-2002-10-25.sp33">

               <speaker>PREDSEDNIK BORUT PAHOR:</speaker>

               <p>Hvala lepa, dr. Bajuk. Preden dam besedo kolegu Kacinu in naprej kolegu Pucku, naj
                  torej vprašam kolega Podobnika, ali je dal ta svoj predlog v imenu poslanske
                  skupine? Da, kajti tako ste izpolnili potem pogoj iz 74. člena, da lahko državni
                  zbor o predlogu poslanske skupine, da se ta točka preloži na eno izmed naslednjih
                  sej, razpravlja.</p>
               <p>Prav. Potem torej od zdaj naprej vemo, da je poslanska skupina SLS predlagala, da
                  se ta točka preloži na eno izmed naslednjih sej. Kljub temu bom dal besedo naprej,
                  tako kot je bilo prijavljeno. Kolega Kacin ima besedo, potem kolega Pucko.
                  Prosim.</p>
            </sp>
            <sp xml:id="SDZ3-Redna-19-2002-10-25.sp34">

               <speaker>JELKO KACIN:</speaker>

               <p>Hvala za besedo, gospod predsednik. Napore vlade želim podpreti. Ne bom podprl
                  zavlačevanja, ki je logična posledica predloga, ki ga predlaga poslanska skupina
                  Slovenske ljudske stranke.</p>
               <p>V vlogi predsednika odbora za zunanjo politiko se tu in tam in kar pogosto
                  udeležujem protokolarnih dogodkov v Vili Bled. In upam si javno povedati, da ta
                  protokolarni objekt ni v ponos Republiki Sloveniji. Dokler ne bomo rešili
                  vprašanja lastništva, ne bo nujno potrebnega investicijskega vzdrževanja. Kdorkoli
                  je kadarkoli pogledal katero od teh sob, se preprosto mora zgroziti nad dejstvom,
                  kaj mi prodajamo oziroma razglašamo za protokolarni objekt. Ta objekt preprosto ne
                  more več služiti protokolu. Zato se mi zdi, da je ob dejstvu, da vlada danes
                  pravzaprav začenja šele postopek odprodaje, dodatno zavlačevanje nepotrebno. Na
                  vse, kar je bilo danes tukaj zastavljeno kot vprašanje, kot dilema, je mogoče v
                  naslednjih fazah odprodaje jasno odgovoriti in razpršiti vse dvome. Ampak, leta in
                  leta capljamo na mestu in nimamo gospodarja tega objekta. Trenutni najemnik pa,
                  kolikor vem in stvari poznam, ni pripravljen vlagati v ta objekt, če nima jamstva,
                  da bodo te njegove investicijske naložbe v končni fazi upoštevane, tudi v končni
                  bilanci vsega tega, kar je bilo in je potrebno v objekt vložiti.</p>
               <p>Še enkrat povem, nam primanjkuje protokolarnih objektov. Z našim vstopom v
                  Evropsko unijo in zvezo Nato bomo take objekte še bolj potrebovali. In zdi se mi
                  edino prav, da jih odprodamo tistim, ki bodo z njimi gospodarili, državi pa jih
                  bodo oddajali za minimalne stroške takrat, ko jih bomo potrebovali, in v obsegu,
                  kot jih bomo potrebovali. Zato povem, da ne morem podpreti predloga Slovenske
                  ljudske stranke z odlogom odločitve in bom podprl prvotni predlog Vlade Republike
                  Slovenije. Hvala lepa.</p>
            </sp>
            <sp xml:id="SDZ3-Redna-19-2002-10-25.sp35">

               <speaker>PREDSEDNIK BORUT PAHOR:</speaker>

               <p>Naj povem, da bomo o predlogu glasovali tako, da bodo pred tem imele poslanske
                  skupine možnost, da se do predloga poslanske skupine SLS za preložitev izjasnijo.
                  Za besedo so k tej točki želeli besedo kolegi Pucko, Džuban, dr. Bernik in
                  Drobnič. Kolega Pucko, imate besedo.</p>
            </sp>
            <sp xml:id="SDZ3-Redna-19-2002-10-25.sp36">

               <speaker>CIRIL PUCKO:</speaker>

               <p>Hvala lepa, gospod predsednik. Spoštovani kolega Podobnik! Nekajkrat ste omenili
                  poročilo matičnega delovnega telesa. Najbrž je vsem v tej dvorani jasno, da v
                  poročilu ne more biti zapisano nekaj, kar v razpravi ali kako drugače na sami seji
                  odbora ni bilo izrečeno. In zato pač je poročilo odraz tistega, kar se je na seji
                  oziroma na dveh sejah dogajalo. Zdaj, ali je to povšeči vsem ali ne, je drugo
                  vprašanje. Zato je tukaj ta razprava in možnost oziroma predlog, ki ste ga
                  dali.</p>
               <p>Na načelni ravni, ker za razliko od kolega Kacina o konkretnih zadevah ali pa o
                  Vili Bled ne morem govoriti, ker nikoli nisem bil tam, menim, da so bili dani
                  določeni pomisleki oziroma vprašanja postavljena, na katera so nam predstavniki
                  vlade na tej drugi seji, kjer smo tudi sprejeli predlagane sklepe, poskušali
                  odgovoriti in potem tudi ni bilo, tudi iz načelnih razlogov postavljenega ali pa
                  danega zahtevka, da se o teh sklepih ne odloča na oktobrski seji. Zato ne vidim
                  nobenega pametnega razloga za zavlačevanje.</p>
            </sp>
            <sp xml:id="SDZ3-Redna-19-2002-10-25.sp37">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Džuban. Prosim.</p>
            </sp>
            <sp xml:id="SDZ3-Redna-19-2002-10-25.sp38">

               <speaker>GEZA DŽUBAN:</speaker>

               <p>Hvala lepa. Jaz sem bil večkrat tam, ampak privatno. In sicer, moja ugotovitev je
                  naslednja. Kolega Podobnik dela dileme na dveh, treh področjih. In sicer, prvi je
                  ta predlog, da se razmisli o tem, ali bi se vila prodala posebej, brez zemljišč,
                  oziroma nekateri objekti, če sem dobro razumel. Dilema je, kaj z zemljišči, ki so
                  znotraj Triglavskega narodnega parka. Potem je vprašanje površine zemljišč, potem
                  pa mislim da je konec bistvenih dilem. Glede samega objekta ne bom ponavljal tega,
                  kar je rekel kolega Kacin.</p>
               <p>Drugo mislim reči, tisti ki ste imeli opravka kdajkoli s kupoprodajnimi pogodbami,
                  ste verjetno lahko ugotovili, da na površinah, gre za 8 ali 10 ha, 100.000
                  kvadratnih metrov je 10 ha, so v vseh dokumentih, izpisih iz katastra hektarji,
                  ari in kvadratni meri. In če je v kvadratnem metru kakršnakoli razlika med
                  osnovnim dokumentom in podatkom v pogodbi, ta pogodba ne more biti verificirana.
                  Ni variante. Če zaupamo v to, da ta sistem, ki se ukvarja s tovrstnimi posli, še
                  deluje v državi. Pomeni, da tukaj ne more bitinič spornega takrat, ko gre za
                  promet z zemljišči.</p>
               <p>Drugo, ta objekt zdaleč več ni najlepši v državi.</p>
               <p>Tretje, tisti ki malo poznate razmerja na Bledu, boste ugotovili, da ni
                  pretiranega interesa za nakup tovrstnih objektov. Tudi druge raznorazne vile, ki
                  propadajo na način, da se lahko zgrozimo.</p>
               <p>Naslednje, kako si lahko predstavljamo toliko razkošen objekt v propadanju, da ga
                  nekdo kupi brez zemljišč? Kaj mu lahko pomeni? To, kar je kolega Kacin rekel, da
                  bo veliko vložil, vse okoli Vile Bled predstavlja nek zanimiv ambient, cel
                  kompleks. Saj ni vila. Potem je tisti letni objekt, kjer se je kava pila, potem so
                  gospodarski, neki funkcionalni objekti in cel sistem bi se dal usposobiti v
                  bodočnosti za nekaj. Sama Vila Bled ali pa ločeno. Objekti brez zemljišč meni niso
                  vredni nič.</p>
               <p>Naslednje, zemljišča. Če je res, če sem dobro razumel, kolega Podobnik, da so
                  znotraj TNP-ja, tam je vendar poseben varstveni režim in ni možno kar tako, po
                  moje vsaj ni možno kar tako. To pomeni, da to ravno niso razlogi za to, da zadevo
                  preložimo. Se pa strinjam z vami, da pri tovrstnih poslih kaže biti previden in
                  znotraj sistema, ki ga imamo v državi, da se pač iztrži najvišja cena. In mislim,
                  da ne bo nobene bistvene razlike, če bomo to preložili na en mesec pozneje ali pa
                  bomo zdaj o tem glasovali. Hvala lepa.</p>
            </sp>
            <sp xml:id="SDZ3-Redna-19-2002-10-25.sp39">

               <speaker>PREDSEDNIK BORUT PAHOR:</speaker>

               <p>Dr. Bernik, vi ste edini, ki imate besedo.</p>
            </sp>
            <sp xml:id="SDZ3-Redna-19-2002-10-25.sp40">

               <speaker>DR. JOŽEF BERNIK:</speaker>

               <p>Hvala lepa, gospod predsednik. Gospod generalni sekretar, gospe in gospodje! Ja,
                  Vila Bled - res, na odboru za finance ni bilo dovolj diskusije, pa tudi gradiva
                  nismo imeli, da bi se lahko seznanili s to problematiko. Država pravi, da ta vila
                  propada, vendar se mi čudno zdi, da to ugotovimo po enajstih letih samostojnosti,
                  kajti propad se je začel že davno prej in ni država ničesaruredila, in tudi ne
                  verjamem, da bi država ne imela možnosti, da se dogovori ali karkoli s tem, ki je
                  trenutno v pogodbi z državo glede tega prostora. Zdi se mi pa, da je morda tu neka
                  sorodnost s primeri gospodarskih družb, ki so pri nas kar nenadoma začele
                  propadati, tako da so določeni ljudje lahko kupili tisto družbo skoraj za nič.</p>
               <p>Vemo pa tudi to, da ima Bled velike probleme sam s seboj, z ureditvijo tega lepega
                  prostora. Moram tudi reči, da kolikor poznam zadeve, je tudi sedanja občinska
                  uprava povsem nezainteresirana za ureditev tega mesta in turističnega kraja,
                  postavljajo se razni vodnjaki in take banalnosti, medtem ko pa resnična lepota
                  ostaja nedotaknjena oziroma ni poskrbljeno zanjo.</p>
               <p>Naj rečem to, da ne vem, če je Vila Bled v razmišljanju države tudi vključena v
                  razvojni program Bleda, kakršenkoli pač je, kajti brez tega gotovo ne bo mogoče te
                  vile prodati tako, da bo služila Bledu, prebivalcem in obiskovalcem.</p>
               <p>Poglejte, Vila Bled se mi je vedno zdela neke vrste mavzolej, ki je bil zgrajen za
                  določene ljudi, ki so imeli pač tak okus, ampak danes je pa ena stvar, je pa
                  spomenik staremu režimu. Gotovo vemo, da ta spomenik bo treba pošteno predelati,
                  da bo imel tisto kvaliteto, ki jo Bled potrebuje.</p>
               <p>Zaradi tega bi rekel, da se strinjam z dr. Podobnikom, da se naj ta točka preloži.
                  Da dobimo zadostno gradivo in da tudi vemo, kaj je, kam spada ta vila v razvojnem
                  programu Bleda, če ta sploh obstaja. Hvala lepa.</p>
            </sp>
            <sp xml:id="SDZ3-Redna-19-2002-10-25.sp41">

               <speaker>PREDSEDNIK BORUT PAHOR:</speaker>

               <p>Kolega mag. Drobnič.</p>
            </sp>
            <sp xml:id="SDZ3-Redna-19-2002-10-25.sp42">

               <speaker>MAG. JANEZ DROBNIČ:</speaker>

               <p>Hvala lepa ponovno za besedo. Jaz sem tudi zgrožen, gospod Kacin, ampak jaz nisem
                  zgrožen nad Vilo Bled, ampak zgrožen sem nad njegovim gospodarjem oziroma
                  lastnikom. To kaže, kako se vlada vede do tega objekta. Kljub temu, da je dala v
                  najem.</p>
            </sp>
            <sp xml:id="SDZ3-Redna-19-2002-10-25.sp43">

               <speaker>PREDSEDNIK BORUT PAHOR:</speaker>

               <p>Mir.</p>
            </sp>
            <sp xml:id="SDZ3-Redna-19-2002-10-25.sp44">

               <speaker>MAG. JANEZ DROBNIČ:</speaker>

               <p>Ne poznam, kakšna je ta pogodba. Ampak to kaže na zgroženost državljanov lahko,
                  kaj ta vlada počne.</p>
               <p>Drugo, zaradi česar sem jaz zgrožen nad izjavo, je to, da moj kolega jasno
                  poudarja, da država rabi protokolarne objekte, resnično jih rabi in zakaj jih
                  vendar prodaja. A v programu protokolarnih objektov, formiranje države z ustrezno
                  ponudbo, tudi rezidenc, res ni ta Vila Bled v programu? Jo je treba prodati? Ali
                  zato, ker je taka zagamana pogodba, ki jo je nekdo sklenil? A je to posredi?</p>
               <p>Takšno prodajanje, kot se bo vršilo pri tem, ob propadanju, že poznamo. To je
                  način, da se njena vrednost čim bolj zmanjša. Zato da tisti, ki bo to polovil,
                  dobi za čim manjšo ceno.</p>
               <p>Gospod generalni sekretar, če ta Vila Bled ne bo pristala v rokah bližnje žlahte,
                  ki je zdaj v najemu, ki jo ima zdaj v najemu, oziroma tistega, ki vodi, če se to
                  ne bo zgodilo, potem vam jaz plačam kosilo v tej Vili Bled. Če bojo seveda tudi
                  stregli kaj takega ali pa.</p>
               <p>Skratka, jaz ne razumem tega, jaz ne razumem teh dejanj, teh razlag, ki so
                  nelogične. Resnično so nelogične. Skregane z zdravim razumom. In zato, ker so
                  nelogične, seveda ne bojo dobile moje podpore. In mislim, da še mnogih drugih
                  poslancev, ki razmišljajo s trezno glavo. Hvala.</p>
            </sp>
            <sp xml:id="SDZ3-Redna-19-2002-10-25.sp45">

               <speaker>PREDSEDNIK BORUT PAHOR:</speaker>

               <p>Poglejte, prijaznost še ni obdavčena. Dajmo jo malo bolj trošiti, kot jo. Kolegi
                  govorijo, preveč šuma in to jih moti. Mislim, da to ni pošteno. Ja, prosim.
                  Mislim, da je naša dolžnost, da tisti, ki govorijo, uživajo mir v dvorani. Prosim,
                  koleg Brenčič</p>
            </sp>
            <sp xml:id="SDZ3-Redna-19-2002-10-25.sp46">

               <speaker>STANISLAV BRENČIČ:</speaker>

               <p>Hvala lepa. Jaz ne poznam zadeve, pa tudi ne želim o njej diskutirati. Vseeno pa
                  mi nekako ni všeč, da mi nekdo tu v tej dvorani prodaja logiko, ki ne zdrži.</p>
               <p>Država bo ta objekt, ki ga sicer bi rabila, če bi bil v takšnem stanju, kot naj bi
                  bil, prodala. Ta fizična ali kakršnakoli oseba bo pa potem državi opravljala
                  storitve po minimalnih stroških.</p>
               <p>Dajte no mir. Ta logika je povsem drugačna. Kdorkoli pozna situacijo bivanja v tej
                  državi, dobro ve, takrat ko je nekje od zadaj kupec ali plačnik storitve države,
                  se te cene zvrtijo astronomsko visoko. Samo vprašajmo se pri zemljišču, ko se
                  pojavi nek državni projekt in fizična oseba prodaja kvadratni meter tako visoko,
                  da smo šli celo v zakon o razlastitvi. Te logike res ni treba ob taki točki
                  prodajati. Hvala.</p>
            </sp>
            <sp xml:id="SDZ3-Redna-19-2002-10-25.sp47">

               <speaker>PREDSEDNIK BORUT PAHOR:</speaker>

               <p>Kolega Anderlič.</p>
            </sp>
            <sp xml:id="SDZ3-Redna-19-2002-10-25.sp48">

               <speaker>ANTON ANDERLIČ:</speaker>

               <p>Očitno je neka določba v zakonu, ki smo jo sprejeli v državnem zboru, pripeljala
                  tudi do nekaterih absurdnih zadev, kot so odločanje v državnem zboru o odprodaji
                  deset in več let starih avtomobilov in tudi še kaj drugega, ampak očitno je to
                  problem zaupanja, ki ni bilo zgrajeno med vlado in državnim zborom, da je vlada
                  dober gospodar in da bo znala ravnati tudi s takimi vprašanji, kot so odprodaje
                  nepotrebnega, celo obremenjujočega premoženja države in zato je ta določba bila
                  vnesena v te akte, ki to urejajo.</p>
               <p>V tem trenutku ne bi želel, da se to nezaupanje poglablja in da bi silili z
                  nekaterimi odločitvami, ki mogoče resda jih nobeden ni opazil prej, ampak te
                  stvari so, jaz sem pač spremljal, ker so me zanimale nekatere stvari predvsem z
                  enega drugega vidika, zato, ker se nekateri nikakor nočejo otresti državnega
                  objema in biti v državni lasti in se kar vsake toliko časa umikajo, čeprav so na
                  seznamu bili za 2000, za 2001, za 2002, ampak nekako jim rata, da se na koncu
                  izmaknejo in so še naprej v tem državnem objemu in pridejo tudi v državni proračun
                  in se financirajo nekatere stvari.</p>
               <p>Vem pa in prepričan sem, da tiste zadeve, ki bi morale biti na trgu, predvsem kar
                  se tiče nekaterih investicijskih in drugih zadev, pa recimo del letališča pa razne
                  druge zgodbe, da ne govorim o DDC in podobnih firmah, ki bi morale biti na trgu,
                  pa se jih nikakor ne da, bom rekel, po tem postopku odpraviti.</p>
               <p>Zato predlagam, da spremenimo sklep v tem smislu, na način, da dovolimo odprodajo
                  avtomobilov in drobnega inventarja in ve vem, kaj vse tam je, če je vladi to nujno
                  potrebno, da naredi sedaj še verjetno v tem proračunskem letu, da pa drugi del, ki
                  govori o stavbah, o zemljiščih in o raznih drugih zadevah, pa da o tem odločamo na
                  prihodnji seji. Če pa je še čas, da se to prerazporedi na posamezne segmente, tudi
                  vključujoč to, avtomobile in drobni inventar in ne vem, kaj se vse tam prepiše, to
                  vse skupaj naredimo na novembrski seji, da odbor to še enkrat naredi in da dobi
                  tiste odgovore, ki jih ni dobil ali pa jih posamezni poslanci niso dobili. To
                  predlagam predvsem z enega preprostega stališča - nočem spet biti v neki
                  situaciji, da se bo kazalo s prstom, oni razprodajajo, oni silijo, oni ne vem kaj,
                  ker pravim, jaz za tričetrt stvari sploh ne vem, katere, kje so in na kaj se
                  nanašajo, vem pa, ko prebiram te stvari, da ni isto ali prodajaš neko podjetje ali
                  prodajaš neko premoženje oziroma neko stavbo, neko zemljišče ali pa prodajaš na
                  koncueno staro mizo ali pa več kot deset let star avtomobil, ki je tako ali tako
                  že amortiziran po predpisih, ki so.</p>
               <p>Tako da, bi tisto celo moralo iti tam za odpis, da ne bremeni stvari v bilancah.
                  Jaz v tem trenutku ne znam preformulirati predloga. Ne, da ne znam, znam ga,
                  seveda. Ampak, ker je gospod Podobnik začel z neko proceduro predlaganja sklepa,
                  ali ta sklep lahko naredimo na način, da dovolimo prodajo tistega, kar nas ne
                  zanima, in ni treba, da zanima državni zbor, ostalo pa naredimo v prihodnjem
                  mesecu, če pa ne, če se tega ne da narediti na ta način, pa predlagam, da to točko
                  v celoti obravnavamo na prihodnji seji.</p>
            </sp>
            <sp xml:id="SDZ3-Redna-19-2002-10-25.sp49">

               <speaker>PREDSEDNIK BORUT PAHOR:</speaker>

               <p>Preden dam besedo naprej, in dal jo bom, ne glede na dva predloga, ki sta bila
                  dana, kolega Podobnika in kolega Anderliča, naslednje. Državni zbor bo odločal o
                  predlogu SLS. Če ta predlog ne bi bil izglasovan, da torej v celoti preložimo to
                  točko na eno izmed prihodnjih sej, potem bi lahko glasovali o predlogu kolega
                  Anderliča, pri čemer bi seveda moral biti kolegaAnderlič bolj natančen v predlogu,
                  kateri je tisti del sklepa, torej amandma bi bilo treba vložiti, kateri del
                  tistega sklepa se nanaša po njegovem mnenju na področje, o katerem se lahko
                  državni zbor izreče drugič. Zato predlagam, da zdaj končamo razpravo da glasujemo
                  o predlogu kolega Podobnika. Če predlog kolega Podobnika ne bi bil sprejet, bi
                  odredil, da se točka prekine toliko časa, da se lahko kolega Anderlič posvetuje in
                  vloži predlog, o katerem bomo glasovali med današnjo sejo. Kolega Vučko, imate
                  besedo, za vami kolega Podobnik. Prosim za mir v dvorani. Samo hipec. Kolega
                  Kelemina...</p>
            </sp>
            <sp xml:id="SDZ3-Redna-19-2002-10-25.sp50">

               <speaker>DUŠAN VUČKO:</speaker>

               <p>Hvala za besedo, gospod predsednik. Glede na to, da pač sodi Vila Bled v volilni
                  okraj, v katerem sem izvoljen, sem nekaj časa počakal, da slišim, o čem se dvomi
                  in kaj je narobe.</p>
               <p>Poglejte, najprej zaradi korektnosti kolegov in kolegic, ki ne poznajo tega
                  območja. Ne drži trditev, da Vila Bled ali katerokoli zemljišče, ki sodi v ta
                  kompleks bivšega protokolarnega objekta, sodi v območje TNP. To ne drži. Se pravi,
                  tukaj nimamo opravka z območjem TNP. Tudi če bi bilo TNP, potem bi seveda
                  predhodno moral biti postopek po zakonu o ohranjanju narave in tako dalje. Gre za
                  stavbno zemljišče in jaz ne dvomim v podatke, ki so navedeni. Potem lahko dvomim
                  tudi v podatke glede počitniškega doma s kuhinjo, jedilnico in zemljiščem, kjer je
                  navedena neka kvadratura. Kolikor je meni znano, so ti podatki realni. Za lažje
                  odločanje naj pa povem, da je večina teh zemljišč pod teh 6.638 po občinskih
                  prostorskih aktih, po planskih dokumentih občine opredeljeno kot stavbno zemljišče
                  že od "pamtiveka", ker ta sklop ni novogradnja, tu gre za objekt, ki je tam že
                  vrsto let, gre za protokolarni objekt.</p>
               <p>Ostale površine, ki so navedene, so pa opredeljene kot zelene površine, in sicer
                  kot park, kjer je treba za kakršenkoli poseg v prostor pridobiti soglasje, ker je
                  to varovano tako po zakonu o varstvu naravne kot tudi po zakonu o varstvu kulturne
                  dediščine.</p>
               <p>Se pravi, tu ni ad hoc posegov, kot je bilo nekako čutiti, da zdaj bo pa nekdo tam
                  kar pozidaval. Sam dobro poznam, ne samo protokolarni objekt, vilo znotraj, poznam
                  tudi celoten park. Tudi dosedanji najemnik, ki opravlja v tem objektu funkcijo
                  hotela, nikakor ne želi bistvene kvalitete tega prostora uničiti na ta način, da
                  bo zgradil še neke dodatne kapacitete, gre za povsem nekaj drugega.</p>
               <p>Naj še povem, da celotno območje sodi v varovalni pas jezera, Blejskega jezera,
                  kjer je poseben varstveni režim. Sam osebno ne vidim nobenih razlogov, da bi
                  odlašali s tem sklepom, ker menim, da na ta dejstva pač ne moremo vplivati. Sam
                  razumem ta sklep v tej smeri, da bo vlada začela postopek, in osebno bom podprl ta
                  sklep. In upam, da bo vlada začela v skladu z zakonom takoj postopek odprodaje, ob
                  upoštevanju vseh zakonskih določb, na katere je bilo tudi tu opozorjeno. Ne
                  nazadnje bo ta objekt z novim lastnikom, kdorkoli že bo, z jasno usmerjenostjo v
                  razvoj turizma bistveno pripomogel h kakovostnejši turistični ponudbi na Bledu in
                  temu delu Gorenjske. Zato bom za predlog sklepa.</p>
            </sp>
            <sp xml:id="SDZ3-Redna-19-2002-10-25.sp51">

               <speaker>PREDSEDNIK BORUT PAHOR:</speaker>

               <p>Ne želim vsiljevati odločitve državnemu zboru, ampak mislim, da bi bilo zdaj
                  koristno, kolega Podobnik, ker ste vi na vrsti, da bi se o vašem predlogu
                  glasovalo, kajti če bi državni zbor mogoče izglasoval odložitev tega odločanja,
                  potem se bo tako ali tako diskusija še nadaljevala; potem imamo tu še predlog
                  kolega Anderliča. Tako menim, da bi bilo le mogoče dobro, da najprej ugotovimo,
                  ali se bo ta debata nadaljevala, ali ima smisel izmenjevati argumente naprej.
                  Kolega Podobnik, prosim.</p>
            </sp>
            <sp xml:id="SDZ3-Redna-19-2002-10-25.sp52">

               <speaker>JANEZ PODOBNIK:</speaker>

               <p>Hvala, predsednik. Strinjam se z vami.</p>
               <p>Najprej bi rad izrazil pozitivno namernost do razprave spoštovanega poslanskega
                  kolega Toneta Anderliča. Če je poslovniška možnost, smo mi pripravljeni
                  prekvalificirati svoj predlog in v celoti povzeti njegov predlog. Mi nikakor ne
                  želimo zavlačevati. Vse, kar je možno, sprejmimo danes, ampak mislim pa, da bi
                  bilo higienično, da politično odločitev, da bomo danes potrdili odločitev, da se
                  proda kompleks Vile Bled, da si vendarle vzamemo še mesec dni časa.Za to gre, gre
                  za politično odločitev, da prodamo tako pomemben kompleks.</p>
               <p>Druga zadeva, zaupanje do vlade. Kot vodja poslanske skupine, ki je vladna
                  stranka, želim s svojim ravnanjem delovati na način, da pokažem spoštovanje in
                  zaupanje do vlade. To ni kritika do vseh tistih, ki ste pripravljali ta program,
                  ampak smo pokazali, da smo se na to točko pripravili pri enem segmentu, ki se mu
                  reče kompleks vile Bled.</p>
               <p>Naše mnenje je, da dajmo skupaj razmišljati, ali je potrebno, da gremo v to
                  prodajo, ali ni to morda preuranjeno. Zato sem nastopil.</p>
            </sp>
            <sp xml:id="SDZ3-Redna-19-2002-10-25.sp53">

               <speaker>PREDSEDNIK BORUT PAHOR:</speaker>

               <p>Mir.</p>
            </sp>
            <sp xml:id="SDZ3-Redna-19-2002-10-25.sp54">

               <speaker>JANEZ PODOBNIK:</speaker>

               <p>Zato sem nastopil. Hvala, kolegu Pucku, za to opozorilo, glede kompleksa in
                  statusa. Veste, njegov nastop mi daje dodatne argumente za moje prejšnje besede.
                  Če ni niti kvadratnega metra v Triglavskem narodnem parku, potem je postopek še
                  lažji za prekvalifikacijo. Ja, lahko.</p>
               <p>Ampak to pustimo odprto. Če je možno, predsednik, 5 minut pavze.</p>
            </sp>
            <sp xml:id="SDZ3-Redna-19-2002-10-25.sp55">

               <speaker>PREDSEDNIK BORUT PAHOR:</speaker>

               <p>Mir.</p>
            </sp>
            <sp xml:id="SDZ3-Redna-19-2002-10-25.sp56">

               <speaker>JANEZ PODOBNIK:</speaker>

               <p>Poslanska skupina bi povzela predlog kolega Anderliča, da sprejmemo sklepe, da pa
                  v sklepu izvzamemo odločitev oziroma predlog vlade, da se tudi gre v začetek
                  prodaje kompleksa protokolarnega objekta vile Bled, ostalo pa danes sprejmemo. Naš
                  predlog smo pripravljeni spremeniti, vgraditi njegovo stališče in nato bi o tem
                  glasovali.</p>
            </sp>
            <sp xml:id="SDZ3-Redna-19-2002-10-25.sp57">

               <speaker>PREDSEDNIK BORUT PAHOR:</speaker>

               <p>Kolega Podobnik, glede kompleksnosti sklepa in priprave amandmaja, se mi zdi, da
                  bo 5 minut premalo. Moj predlog bi bil, če bi se z njim strinjal ves državni zbor,
                  da bi to točko prekinili, šli na ostale in v času odmorov, recimo pri tajnih
                  glasovanjih, imeli dovolj časa, da se pedantno pripravi ta predlog amandmaja. Ali,
                  se državni zbor strinja s tako odločitvijo, da prekinemo to točko dnevnega reda,
                  in da gremo na naslednjo, v tem časupa bo kolega Podobnik, zdaj kot prvi
                  predlagatelj proceduralnega sklepa, v komunikaciji s kolegom Anderličem, kot
                  predlagateljem drugega, našel rešitev.</p>
               <p>Gremo na 37. točko dnevnega reda.36. je torej prekinjena, vsekakor bomo o njej
                  odločali še v toku te seje. <title>37. TOČKA DNEVNEGA REDA, TO JE OBRAVNAVA
                     SPREMEMBE POROČILA O GOSPODARSKIH DRUŽBAH, PODJETJIH ALI ZAVODIH, ZA KATERE V
                     SKLADU S PRVIM ODSTAVKOM 20. ČLENA ZAKONA O NEZDRUŽLJIVOSTI OPRAVLJANJA JAVNE
                     FUNKCIJE S PRIDOBITNO DEJAVNOSTJO VELJA PREPOVED POSLOVANJA Z DRŽAVO, JAVNIMI
                     PODJETJI IN JAVNIMI ZAVODI.</title> To spremembo poročila je državnemu zboru
                  predložila komisija po zakonu o nezdružljivosti opravljanja javne funkcije s
                  pridobitno dejavnostjo. Želi predsednik besedo? (Ne želi.) Besedo dajem poslankam
                  in poslancem. Želi kdo besedo? (Ne.)</p>
               <p>Komisija po zakonu o nezdružljivosti opravljanje javne funkcije s pridobitno
                  dejavnostjo predlaga zboru, da sprejme naslednji sklep: Državni zbor Republike
                  Slovenije sprejme spremembo poročila o gospodarskih družbah, podjetjih ali
                  zavodih, za katere v skladu s prvim odstavkom 20. člena zakona o nezdružljivosti
                  opravljanja javne funkcije s pridobitno dejavnostjo, velja prepoved poslovanja z
                  državo, javnimi podjetji in javnimi zavodi. Sprememba poročila se objavi v Uradnem
                  listu Republike Slovenije. Želi kdo obrazložiti svoj glas? (Nihče.) Prehajamo na
                  glasovanje. Glasujemo o predlaganem sklepu. Mir v dvorani. Glasujemo o predlaganem
                  sklepu. Smo sredi glasovanja. Navzočih 56. 54 poslank in poslancev za, nihče
                  proti.</p>
               <p>(Za je glasovalo 54.) (Proti nihče.)</p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda.</p>
               <p>Smo pri <title>38. TOČKI DNEVNEGA REDA, PRI MANDATNO-VOLILNIH ZADEVAH.</title>
                  Zbor bo pod to točko dnevnega reda obravnaval, predlog sklepa o ustanovitvi sveta
                  za sistem plač v javnem sektorju, predlog sklepa o spremembi odloka o imenovanju
                  članov upravnega odbora Prešernovega sklada in o predlogu sklepa o izvolitvi v
                  sodniško funkcijo.</p>
               <p>Prehajamo na obravnavo in odločanje o posameznih predlogih. Najprej bomo odločali
                  o predlogu sklepa o ustanovitvi sveta za sistem plač v javnem sektorju. Ta predlog
                  je državnemu zboru predložila vlada. Želi minister besedo? (Želi.) Prosim za
                  pozornost v dvorani. Gospod minister, dr. Rado Bohinc, minister za notranje
                  zadeve. Prosim za pozornost!</p>
            </sp>
            <sp xml:id="SDZ3-Redna-19-2002-10-25.sp58">

               <speaker>DR. RADO BOHINC:</speaker>

               <p>Spoštovani! 34. člen zakona o sistemu plač v javnem sektorju predvideva
                  ustanovitev posebnega organa, to je sveta za sistem plač v javnem sektorju,
                  organa, ki prevzema nase pristojnosti spremljanja, uresničevanja zakona, določanja
                  politike. Ta organ je sestavljen dvopartitno, s strani delodajalcev v njem po
                  zakonu sodelujejo državni organi in lokalne skupnosti, s strani delojemalcev,
                  reprezentativni sindikati. V pripravi tega predpisa je prišlo do preimenovanja
                  predlaganega sklepa v odlok in še nekaterih redakcijskih amandmajev, ki jih je
                  podprl tudi odbor za notranjo politiko. Vlada predlaga, da se te amandmaje sprejme
                  oziroma jih podpira. Hvala lepa.</p>
            </sp>
            <sp xml:id="SDZ3-Redna-19-2002-10-25.sp59">

               <speaker>PREDSEDNIK BORUT PAHOR:</speaker>

               <p>To je obravnaval odbor za notranjo politiko. Želi poročevalec besedo? (Ne.) Potem
                  vabim, da predstavijo stališča, če tako želijo, poslanske skupine. Želijo besedo
                  poslanke in poslanci? (Ne.) Prehajamo na odločanje o predlaganih amandmajih. Za
                  trenutek bom prekinil.</p>
               <p>Pred seboj imate pregled amandmajev. Ti so bili podani 10. tega meseca in so na
                  petih straneh. K uvodu imamo amandma poslanskih skupin DeSUS, LDS, SLS in ZLSD.
                  Odpiram razpravo. Ne želi nihče besede? (Ne.) Potem bomo glasovali o amandmaju pod
                  zaporedno številko 1 k uvodu. Glasujemo! 57 navzočih. 49 za in 2 proti..</p>
               <p>(Za je glasovalo 49.) (Proti 2.)</p>
               <p>Ugotavljam, da je amandma sprejet.</p>
               <p>K naslovu ter k 1., 4., 6. in 9. razdelku imamo predlog amandmaja istih poslanskih
                  skupin. Odpiram razpravo. (Ni razprave.) Zaključujem jo in prehajamo na odločanje.
                  Glasujemo! 59 navzočih. 48 za in 1 proti.</p>
               <p>(Za je glasovalo 48.) (Proti 1.)</p>
               <p>Ugotavljam, da je amandma sprejet.</p>
               <p>Imamo amandma k besedilu vseh razdelkov istih poslanskih skupin. Želi kdo besedo?
                  (Nihče.) Prehajamo na odločanje. 61 navzočih, 52 za in 1 proti.</p>
               <p>(Za je glasovalo 52.) (Proti 1.)</p>
               <p>Ugotavljam, da smo amandma sprejeli.</p>
               <p>K prvemu razdelku imamo amandma štirih poslanskih skupin. Odpiram razpravo.
                  Zaključujem jo in dajem na glasovanje. Amandma k prvemu razdelku je sprejet. Od 52
                  navzočih jih je 44 glasovalo za in nihče proti.</p>
               <p>(Za je glasovalo 44.) (Proti nihče.)</p>
               <p>K drugemu razdelku imamo amandma štirih poslanskih skupin. Odpiram razpravo in jo
                  zapiram ter dajem amandma na glasovanje. Glasujemo. 58 navzočih, 46 za in 1
                  proti.</p>
               <p>(Za je glasovalo 46.) (Proti 1.)</p>
               <p>Amandma je sprejet.</p>
               <p>Te štiri poslanske skupine so dale amandma tudi k tretjemu razdelku. Odpiram
                  razpravo, jo zapiram in dajem amandma na glasovanje. 53 navzočih, 45 za in 1
                  proti.</p>
               <p>(Za je glasovalo 45.) (Proti 1.)</p>
               <p>Ugotavljam, da je amandma sprejet.</p>
               <p>Štiri poslanske skupine so dale amandma tudi h četrtemu razdelku. Želi kdo besedo?
                  (Nihče.) Zapiram razpravo in dajem amandma na glasovanje. Glasujemo. 59 navzočih,
                  46 za, 1 proti.</p>
               <p>(Za je glasovalo 46.) (Proti 1.)</p>
               <p>Amandma je sprejet.</p>
               <p>Odbor za notranjo politiko daje amandma k petemu razdelku. Želi kdo besedo?
                  (Nihče.) Glasujemo. Glasujemo o amandmaju odbora k petemu razdelku. Mir v dvorani.
                  Drugič bomo glasovali o amandmaju odbora za notranjo politiko. Pozornost, prosim
                  za mir v dvorani. Glasujemo o amandmaju. Prosim za mir v dvorani. 60 navzočih, 45
                  za, 1 proti.</p>
               <p>(Za je glasovalo 45.) (Proti 1.)</p>
               <p>Ugotavljam, da smo amandma odbora sprejeli.</p>
               <p>Končno imamo amandma štirih poslanskih skupin k sedmemu razdelku. Odpiram
                  razpravo. Jo zapiram. Dajem amandma na glasovanje. 60 navzočih, 49 za in 1
                  proti.</p>
               <p>(Za je glasovalo 49.) (Proti 1.)</p>
               <p>Ugotavljam, da smo ta amandma sprejeli in končali glasovanje o amandmajih.</p>
               <p>Tako bomo glasovali o predlogu sklepa v celoti. Želi pred glasovanjem kdo besedo
                  za obrazložitev glasu? (Nihče.) Glasujemo o predlogu sklepa v celoti.</p>
               <p>Glasujemo o predlogu sklepa v celoti. 63 navzočih, 53 za in nihče proti.</p>
               <p>(Za je glasovalo 53.) (Proti nihče.)</p>
               <p>Ugotavljam, da smo predlog sklepa v celoti sprejeli.</p>
               <p>Tako lahko preidemo na odločanje o predlogu vlade o spremembi odloka o imenovanju
                  članov upravnega odbora Prešernovega sklada. Predlog je dala v obravnavo zboru
                  vlada. Želi minister besedo? (Ne.) Predlog je obravnavala mandatno-volilna
                  komisija. Želi predsednik besedo?(Ne želi.) Želijo besedo predstavniki poslanskih
                  skupin? (Ne želijo.) Želijo besedo poslanke in poslanci? (Ne želijo.) Razprave
                  ni.</p>
               <p>Prehajamo na odločanje o predlogu sklepa o spremembi odloka o imenovanju članov
                  upravnega odbora Prešernovega sklada. Glasujemo. Smo sredi glasovanja o predlogu
                  sklepa. 56 navzočih, 46 za in 3 proti.</p>
               <p>(Za je glasovalo 46.) (Proti 3.)</p>
               <p>Ugotavljam, da smo predlog vlade o spremembi odloka sprejeli.</p>
               <p>In končno, imamo predlog sodnega sveta o izvolitvi v sodniško funkcijo. Sodni svet
                  predlaga, da se gospo Branko Drozg izvoli v sodniško funkcijo na sodniško mesto
                  okrajne sodnice na okrajnem sodišču v Brežicah. Želi besedo predstavnik sodnega
                  sveta? (Ne želi.)</p>
               <p>Predlog je obravnavala mandatno-volilna komisija. Želi predsednik besedo? (Ne
                  želi.) Želijo besedo predstavniki poslanskih skupin? (Ne želijo.) Želijo besedo
                  poslanke in poslanci? (Ne želijo.) Razprave ni.</p>
               <p>Prehajamo na odločanje o predlogu sklepa o izvolitvi v sodniško funkcijo - prosim
                  za pozornost - gospe Branke Drozg na sodniško mesto okrajne sodnice na okrajnem
                  sodišču v Brežicah. Glasujemo. 60 navzočih, 51 za in eden proti.</p>
               <p>(Za je glasovalo 51.) (Proti 1.)</p>
               <p>Ugotavljam, da smo gospo Branko Drozg izvolili na sodniško mesto.</p>
               <p>Zdaj prehajamo na <title>38.A TOČKO DNEVNEGA REDA - OBRAVNAVA PREDLOGA PREDSEDNIKA
                     REPUBLIKE SLOVENIJE ZA IZVOLITEV KANDIDATA ZA SODNIKA NA MEDNARODNEM KAZENSKEM
                     SODIŠČU.</title>
               </p>
               <p>Predsednik Republike Slovenije gospod Milan Kučan je na podlagi 6. člena zakona o
                  predlaganju kandidatov iz Republike Slovenije za sodnike mednarodnih sodišč zboru
                  predlagal, da za kandidata za sodnika na mednarodnem kazenskem sodišču izvoli dr.
                  Boštjana M. Zupančiča. Želi dr. Miha Ribarič, predstavnik urada predsednika
                  republike, dodatno obrazložiti ta predlog? (Ne želi.)</p>
               <p>Želi predsednik mandatno-volilne komisije besedo? (Prav tako ne.) Želijo
                  kvalificirani razpravljavci besedo? (Ne želijo.) Želijo besedo poslanke in
                  poslanci? Da, kolega Miha Brejc. Prosim.</p>
            </sp>
            <sp xml:id="SDZ3-Redna-19-2002-10-25.sp60">

               <speaker>DR. MIHA BREJC:</speaker>

               <p>Gospod predsednik, imam proceduralno vprašanje, ali je mogoče, da bi glasovanje o
                  točki 38.a in b bilo izvedeno hkrati, recimo, da se razprava opravi, da potem
                  dobimo dva lističa skupaj in to opravimo, da ne bi izgubljali časa. Hvala.</p>
            </sp>
            <sp xml:id="SDZ3-Redna-19-2002-10-25.sp61">

               <speaker>PREDSEDNIK BORUT PAHOR:</speaker>

               <p>Da. Tako bo tudi izvedeno glasovanje. Razpravo bomo vodili o vsakem posebej,
                  glasovali bomo pa o obeh skupaj, tako da bosta obe kandidaturi na ločenih volilnih
                  listih. Želi še kdo besedo? Prav. Ne želi nihče več razpravljati.</p>
               <p>Glasovanje o predlogu predsednika republike bomo opravili potem, ko bomo opravili
                  razpravo še o predlogu v zvezi z naslednjo <title>38.B TOČKO DNEVNEGA REDA,
                     PREDLOGOM PREDSEDNIKA REPUBLIKE ZA IZVOLITEV KANDIDATA ZA SODNIKA MEDNARODNEGA
                     SODIŠČA ZA RUANDO.</title> Predsednik Republike Slovenije gospod Milan Kučan je
                  namreč na podlagi istega zakona predlagal gospoda Pavla Dolenca zboru za kandidata
                  sodnika mednarodnega kazenskega sodišča za Ruando. Želi dr. Ribarič, predstavnik
                  za kabineta besedo? (Ne.) Želi predsednik mandatno volilne komisije? (Ne.) Želijo
                  predstavniki poslanskih skupin besedo? Poslanke in poslanci? (Da.) Prosim, imate
                  besedo. Dr. Bernik, prosim.</p>
            </sp>
            <sp xml:id="SDZ3-Redna-19-2002-10-25.sp62">

               <speaker>DR. JOŽEF BERNIK:</speaker>

               <p>Hvala lepa, gospod predsednik. Ponovil bom isto, kot sem povedal v imenu poslanske
                  skupine Nova Slovenija gospodu predsedniku države na kratkem posvetovanju, da
                  nismo zadosti vedeli o tem gospodu Pavlu Dolencu. Ker je imel za seboj dolgo
                  zgodovino članstva v tožilstvu na raznih krajih, se nam je zdelo neprimerno, da ga
                  podpremo. Namreč, neke dostojnosti moramo le spoštovati v državnih odnosih in pa
                  tudi v človeških odnosih. Zdi se mi, da je človek, ki je bil v državnem tožilstvu
                  toliko časa, in sicer prav v dobi režima, ki je zelo pritiskal tiste čase, se mi
                  zdi, da je potrebno, da tudi predsednik države in tudi vsi člani našega parlamenta
                  moramo začeti nekoliko razmišljati o tem, kdo je primeren za kakšno funkcijo.
                  Čisto gotovo je, da če bi bil tukaj gospod Dolenc, bi ga nekatere stvari vprašal.
                  Poleg tega je pa tudi neka revija pred kratkim objavila nekatere podatke o njem,
                  da je zaplenil, mislim, celo Mladino ali nekaj podobnega, kar se mi ne zdi čudno
                  za tiste čase. Človek bi mislil, da je imenovana oseba na sodišče za kršenje
                  človekovih pravic neprimerna, zaradi tega bomo glasovali proti in tudi pozivam
                  vse, ki vam je do tega, da se enkrat končno soočimo s situacijo, ki je bila, in z
                  ljudmi, ki so v tej situaciji sodelovali in jim ne dajemo zaupanja v tako
                  pomembnih pozicijah, kot je sodišče za človekove pravice v Ruandi ali kjerkoli.
                  Pri nas bi tudi rabili eno tako sodišče, da razmislimo nekatere stvari, vendar na
                  žalost do tega ne bo prišlo. Mislim pa, da se bomo vsakič oglasili, ko bo potrebno
                  povedati, kaj je z nekim človekom bilo, ki ga predsednik imenuje za to funkcijo.
                  Sicer je pa tako, da bi moral predsednik države sam te stvari prej pregledati in
                  šele potem poslati v imenovanje. Hvala lepa.</p>
            </sp>
            <sp xml:id="SDZ3-Redna-19-2002-10-25.sp63">

               <speaker>PREDSEDNIK BORUT PAHOR:</speaker>

               <p>Želi še kdo besedo? Prosim, kolega Anderlič.</p>
            </sp>
            <sp xml:id="SDZ3-Redna-19-2002-10-25.sp64">

               <speaker>ANTON ANDERLIČ:</speaker>

               <p>Jaz bom seveda podprl ta predlog, ker menim, da argumenti, ki so bili ravnokar
                  povedani, ne držijo ali pa drugače, da je verifikacija strokovne usposobljenosti
                  kandidata in pa nepristranskosti ali pa celo še kaj več potrjena v mednarodnih
                  razmerah in da bi bilo dokaj čudno, ali pa se bi lahko razumelo, da je bilo kaj
                  narobe s kandidatom tudi v prvem mandatu, ki ga je opravljal v mednarodnem
                  kazenskem sodišču kot sodnik, kot je bilo iz dokumentov, ki smo jih dobili za to
                  sejo oziroma preden je predsednik države predlagal kandidata ponovno za kandidata
                  za to sodišče, je bilo eksplicitno navedeno in povedano, da gre tudi za željo
                  mednarodnih institucij, da bi kandidat nadaljeval delo na tem sodišču. Mislim, da
                  tako ali drugače omenjati nekatere stvari iz preteklosti, je prav, da se ve, kaj
                  je kandidat počel, da pa če to diši po lustraciji brez utemeljenih navedb, je pa
                  to lahko slabo.</p>
               <p>Slučajno poznam tudi zadeve v zvezi z Mladino, v kateri se omenja, kajti bil sem
                  na drugi strani, moral sem na tisto sodišče hoditi zato, da smo branili pred
                  zaplembami Mladino, ampak to je druga zgodba in seveda sodi v osebne spomine in ne
                  obremenjujem s tem nikoli, če ste opazili, druge v dvorani. Me pa moti, če nekdo
                  te argumente uporablja za nekaj, kar bi rad dosegel, torej povedal, da je nekdo v
                  prejšnjem režimu pač bil že nosilec nekih funkcij, nekega dela, pa da zaradi tega
                  ne more biti nosilec določenih stvari v prihodnje.</p>
               <p>Ne bi me to tudi ne zbodlo, če ne bi ravno sedaj konec koncev potekala
                  predsedniška kampanja, v kateri se mi tudi zdi, da so nekateri kandidati in
                  kandidatka v prejšnjem režimu opravljali določene funkcije in določena dela in bi
                  jih torej prav tako morali uvrstiti na ta seznam, da nimajo več zaupanja in
                  verifikacije v tem režimu, ki je sedaj.</p>
               <p>Ampak zaključujem s tistim, kar sem rekel na začetku. Gospod Dolenc je dobil
                  potrditev, ne samo znotraj slovenske države, in ni predlagan zaradi zaslug ali
                  takega ali drugačnega načina delovanja v sistemu do leta 1991 oziroma 1990, ampak
                  zaradi tega, ker se je v tem mandatu, ki se izteka na mednarodnem kazenskem
                  sodišču v Ruandi, dokazal kot sodnik in je zato ponovno predlagan. In seveda bom
                  ta predlog tudi podprl.</p>
            </sp>
            <sp xml:id="SDZ3-Redna-19-2002-10-25.sp65">

               <speaker>PREDSEDNIK BORUT PAHOR:</speaker>

               <p>Kolega mag. Drobnič.</p>
            </sp>
            <sp xml:id="SDZ3-Redna-19-2002-10-25.sp66">

               <speaker>MAG. JANEZ DROBNIČ:</speaker>

               <p>Hvala lepa. Ne bi rad prilival kakršnegakoli olja na ogenj in ne bi rad delal
                  gospodu Dolencu kakršnekoli krivice. Vendar da bi se odvrnil kakršenkoli sum, bi
                  seveda lepo prosil predsednika države oziroma predstavnika njegovega kabineta, da
                  pojasni te zadeve.</p>
               <p>Namreč, gospod Dolenc ni kdorkoli in ne opravlja karkoli in tudi ni opravljal
                  kakršnihkoli funkcij v prejšnjem sistemu, pač pa najbolj izpostavljene. Zato se mi
                  zdi, da je treba presoditi, kaj je to.</p>
               <p>Drugo, ali so v mednarodni javnosti vedeli za njegove funkcije in za njegove
                  dolžnosti ter njegove aktivnosti, tiste, ki jih je sam tudi aktiviral v prejšnjem
                  režimu - da se nam ne bi zgodil fenomen Kurta Waldheima. Kurt Waldheim je imel
                  dobro kariero v Organizaciji združenih narodov, potem se je pa naknadno ugotovili,
                  da je neka senca, in hočeš nočeš je potem bil ob položaj tudi v svoji matični
                  državi. S tem bi lahko izpostavljali državo post festum, čeprav je morda že on to
                  opravljal.</p>
               <p>Jaz samo želim, da predstavnik kabineta predsednika države pojasni, kaj je s temi
                  funkcijami, koliko lahko to vpliva na to, da se mi kot država izpostavimo v
                  mednarodnem prostoru. Do tega smo upravičeni, da izvemo, ne gre za nobeno
                  lustracijo, ampak gre za to, da smo poslanci in državljani seznanjeni, koga
                  delegiramo v mednarodno javnost, kajti le-ta je tudi ambasador Slovenije v tujini.
                  Hvala lepa. </p>
            </sp>
            <sp xml:id="SDZ3-Redna-19-2002-10-25.sp67">

               <speaker>PREDSEDNIK BORUT PAHOR:</speaker>

               <p>Želite, gospod Ribarič, odgovoriti? Prosim, imate besedo.</p>
            </sp>
            <sp xml:id="SDZ3-Redna-19-2002-10-25.sp68">

               <speaker>DR. MIHA RIBARIČ:</speaker>

               <p>Hvala lepa, gospod predsednik. Spoštovane poslanke in poslanci! Povedal bi
                  naslednje.</p>
               <p>Po zakonu o predlaganju kandidatov za sodnike mednarodnih sodišč iz Republike
                  Slovenije je ministrstvo za pravosodje pristojno za ugotavljanje, ali prijavljeni
                  kandidati na razpis, ki ga da ministrstvo za pravosodje, izpolnjujejo pogoje, ki
                  jih zakon zahteva. Če ministrstvo za pravosodje ugotovi, da ne izpolnjujejo teh
                  pogojev, potem zavrne z aktom njihovo kandidaturo, prizadeti ima pravico do
                  sodnega varstva, in v zakonu so določeni tudi roki. Skratka, stvar je zelo jasno
                  določena in ni predsednik republike tisti, ki bi ugotavljal pri teh kandidatih za
                  sodnike mednarodnih sodišč, ali nekdo izpolnjuje pogoje. To je prva zadeva.</p>
               <p>Druga zadeva. Ministrstvo za pravosodje je v svojem predlogu izrecno ugotovilo, da
                  kandidat izpolnjuje pogoje, da je primeren. Potem je po zakonu predsednik
                  republike pridobil mnenje vlade, ki je pozitivno, pridobil je mnenje sodnega
                  sveta, ki je prav tako pozitivno. Morda bi bilo najbolj zanimivo ne spregledati,
                  da je ta kandidat bil... (Prosil bi za malo pozornosti, ker sem bil izrecno
                  povabljen, da kaj povem.) Da je bil ta kandidat v tem državnem zboru leta 1997
                  izvoljen za sodnika vrhovnega sodišča Republike Slovenije. Takrat, kot je vam in
                  nam zelo znano, pri vseh teh volitvah se je upoštevaje posebno določbo zakona o
                  sodniški službi, ali tisti, ki so že opravljali funkcije v pravosodju, ali
                  izpolnjujejo pogoje, ali ne, takrat ni bilo najmanjše pripombe in je ta kandidat
                  dobil zaupanje državnega zbora. To se pravi, da je državni zbor že dal zaupanje,
                  je že ocenil. Če mi dovoli reči, to, kar je bilo objavljeno v reviji, da je
                  prijavljenikandidat sprožil nek postopek, sodišče je pa po celotnem postopku
                  odločilo drugače. O kakšni kršitvi človekovih pravic, če lahko direktno rečem, iz
                  vsega tega ni govora. In tudi ni predsednik republike tisti, ki bi to lahko
                  ugotovil. Tukaj je zdaj po zakonu, za razliko od postopka za sodnika ustavnega
                  sodišča, zdaj popolnoma jasno določeno, kako ta postopek teče. Predsednik
                  republike ni imel tukaj najmanjšega razloga, da bi po objavi v tej reviji umaknil
                  svoj predlog. In seveda, ni za prezreti tudi tega, da je kandidat že tri leta in
                  da bo še drugo leto sodnik še naprej, da poteče njegov sedanji mandat tega
                  mednarodnega sodišča, celo po ureditvi, kakršna tam velja, bi moral, tudi če ne bi
                  bil ponovno pri nas kandidiran in potem v varnostnem svetu izvoljen, bi moral
                  potem še končati vse svoje zadeve. Ko bi tam končal, ali ta mandat, ali če ne bi
                  bil izvoljen, da bi prišel nazaj v Slovenijo, mu po zakonu izrecno pripada
                  pravica, da se vrne na mesto sodnika vrhovnega sodišča. To je zdaj dejanska
                  situacija. Mislim, da je prav, da sem vam to čisto direktno razložil. Res je tudi
                  to, kar je bilo povedano v razpravi, da so v krogih Organizacije združenih narodov
                  izrazili poseben interes, da bi sodnik iz Slovenije Dolenc še dobil nov mandat in
                  so prav zaradi tega v varnostnem svetu podaljšali rok za razpis, kot ste lahko
                  videli, verjamem, iz dosti obširne dokumentacije. Tako so omogočili Sloveniji, da
                  še ponovno kandidira to osebnost. Hvala lepa.</p>
            </sp>
            <sp xml:id="SDZ3-Redna-19-2002-10-25.sp69">

               <speaker>PREDSEDNIK BORUT PAHOR:</speaker>

               <p>Hvala lepa vam, dr. Ribarič. Imate besedo, kolega Potrč. Nihče drug.</p>
            </sp>
            <sp xml:id="SDZ3-Redna-19-2002-10-25.sp70">

               <speaker>MIRAN POTRČ:</speaker>

               <p>Hvala lepa. Po pojasnilih gospoda dr. Ribariča najbrž ni treba veliko govoriti.
                  Rad bi pa poudaril, da smo v poslanski skupini Združene liste socialnih demokratov
                  na razgovoru pri predsedniku države podprli kandidaturo in da jo mislimo podpreti
                  tudi danes.</p>
               <p>Zdi se nam, da bi bilo prav, če bi se ob tem, ko govorimo o konkretnih ljudeh,
                  zavedali, da samo splošne ocene o nekem preteklem delu, tudi pred letom 1990, ne
                  morejo biti podlaga za negativno ocenjevanje, tudi kadar gre za pravosodne
                  funkcije in funkcije v okviru tožilstva. Temeljni kriterij mora biti tudi v tistem
                  času spoštovanje zakonitosti in eventualne konkretne pripombe in dokazi o
                  sodelovanju v procesih, kjer je šlo za očitno kršenje človekovih pravic. Dokler
                  takšnih zahtev ni, je vse drugo pavšalna izjava.</p>
               <p>Gospod predsednik, pričakoval sem pa, da boste vi, ker pa niste, bom to storil
                  jaz, in bom povedal, da je vsakršno primerjanje nacizma s časi pred letom 1990
                  žaljivo za državo. In kdor to dela, dela tej državo škodo, pa čeprav v državnem
                  zboru. Hvala lepa.</p>
            </sp>
            <sp xml:id="SDZ3-Redna-19-2002-10-25.sp71">

               <speaker>PREDSEDNIK BORUT PAHOR:</speaker>

               <p>Želi še kdo besedo? (Ne.) Zaključujem razpravo. Prehajamo na izvedbo glasovanja o
                  obeh predlogih predsednika republike v zvezi z 38.a in 38.b točko dnevnega reda. V
                  skladu s 7. členom zakona o predlaganju kandidatov iz Republike Slovenije za
                  sodnike mednarodnih sodišč državni zbor o izvolitvi kandidata za sodnika na
                  mednarodnem kazenskem sodišču in kandidata za sodnika mednarodnega kazenskega
                  sodišča za Ruando glasuje tajno.</p>
               <p>V skladu s prvim odstavkom 92. člena poslovnika vodi tajno glasovanja komisija, ki
                  jo sestavljajo predsedujoči ter štirje poslanci, ki jih izvoli državni zbor na
                  predlog predsedujočega. Komisiji bo pomagala pri izvedbi glasovanja tudi generalna
                  sekretarka državnega zbora. Predstavniki poslanskih skupin so mi že posredovali
                  predloge za člane komisije. To so kolega Rudi Moge, Branko Kelemina, Aurelio Juri
                  in Sonja Areh Lavrič. Član te komisije se tudi jaz kot predsednik. Ali kdo temu
                  predlogu nasprotuje? (Nihče.) Potem bomo o taki sestavi komisije glasovali.
                  Glasujemo o sestavi komisije. 51 navzočih. 50 za in nihče proti.</p>
               <p>(Za je glasovalo 50. (Proti nihče.)</p>
               <p>Komisija je tako v predlagani sestavi izvoljena.</p>
               <p>V skladu s tretjim odstavkom 92. člena poslovnika državnega zbora bosta poslancem
                  vročeni glasovnici tako, da pride vsak poslanec k mizi predsedujočega in pove
                  svoje ime in priimek. Glasuje se tako, da se na glasovnici obkroži beseda ZA ali
                  PROTI.</p>
               <p>V skladu s petim odstavkom 91. člena poslovnika državnega zbora je neizpolnjena
                  glasovnica neveljavna. Neveljavna je tudi glasovnica, iz katere volja poslanca ni
                  jasno razvidna.</p>
               <p>V skladu s 7. členom zakona o predlaganju kandidatov iz Republike Slovenije za
                  sodnike mednarodnih sodišč bo posamezni kandidat izvoljen, če bo zanj glasovala
                  večina vseh poslancev, to je 46 ali več.</p>
               <p>Glasovali bomo v dvorani, v glasovalnih kabinah. Poslanke in poslanci bodo
                  izpolnjeni glasovnici oddali v glasovalno skrinjico, ki bo v dvorani na mizi ob
                  kabinah za glasovanje.</p>
               <p>Prehajamo na izvedbo tajnega glasovanja. Prosim kolege, ki mi bodo pomagali pri
                  glasovanju, da se takoj zglasijo v sobi 217, kjer bomo prevzeli volilni
                  material.</p>
               <p>Glasovanje se bo pričelo ob 11. uri in 55 minut in bo trajalo do 12.15.</p>
               <p>Po končanem glasovanju prosim poslance, ki mi bodo pomagali pri glasovanju, da se
                  zberemo v sobi 217. Nadaljevali bomo ob 12.25 uri. Naj še enkrat ponovim ure: ob
                  11.55 se začne glasovanje, 12.15 konec glasovanja, 12.25 je razglasitev rezultatov
                  in nadaljevanje dela državnega zbora. Do takrat prekinjam sejo.</p>
               <p>(Seja je bila prekinjena ob 11.47 uri in se je nadaljevala ob 12.30 uri.)</p>
            </sp>
            <sp xml:id="SDZ3-Redna-19-2002-10-25.sp72">

               <speaker>PREDSEDNIK BORUT PAHOR:</speaker>

               <p>Vabim vse kolegice in kolege, da pridejo nazaj v veliko razpravno dvorano
                  državnega zbora. Nadaljevali bomo s sejo. Prosim, da pridete v dvorano. Nadaljeval
                  bom točno čez tri minute. Ob 12.33 prosim vse, da pridejo v dvorano, da bi lahko
                  sporočil izid glasovanja o volitvah obeh kandidatov. Potem predlagam, da
                  nadaljujemo in da ne delamo odmora za kosila, tako da bi poskušali približnov
                  dobri uri končati sejo.</p>
               <p>Kolega Podobnik je vložil ta predlog, ki se je vezal na sklepe vlade o prodaji
                  državnega premoženja, tako da je tudi glede tega možno odločati.</p>
               <p>Kolegice in kolegi, nadaljujemo s sejo državnega zbora. Smo pri točki predlog
                  predsednika Republike Slovenije za izvolitev kandidatov za sodnike v mednarodnih
                  sodiščih. Prosim za pozornost v dvorani. Državni zbor bom obvestil o izidu
                  glasovanja. Najprej bom prebral zapisnik o ugotovitvi izida glasovanja o volitvah
                  za kandidata so sodnika na mednarodnem kazenskem sodišču. Glasovanje je bilo v
                  prostorih državnega zbora danes, 25. oktobra 2002. Razdeljenih je bilo 68
                  glasovnic, prav toliko jih je bilo oddanih. Ena je bila neveljavna. Veljavnih je
                  bilo 67.</p>
               <p>Za kandidata je glasovalo 55 poslank in poslancev, proti pa 12.</p>
               <p>Na podlagi izida glasovanja je bil izvoljen z večino glasov vseh poslank in
                  poslancev za kandidata za sodnika na mednarodnem kazenskem sodišču gospod dr.
                  Boštjan M. Zupančič. V imenu vseh mu čestitam k izvolitvi.</p>
               <p>Zapisnik o ugotovitvi izida glasovanja o volitvah za kandidata za sodnika
                  mednarodnega sodišča za Ruando. Glasovanje je bilo opravljeno danes, 25. oktobra
                  2002 leta. Razdeljenih je bilo 68 glasovnic, prav toliko jih je bilo oddanih.
                  Neveljavna ni bila nobena, veljavne so bile vse.</p>
               <p>Za je glasovalo 51 poslank in poslancev, proti pa 17.</p>
               <p>Na podlagi izida glasovanja je bil izvoljen za kandidat za sodnika mednarodnega
                  kazenskega sodišča za Ruando gospod Pavel Dolenc in tudi njemu v imenu državnega
                  zbora čestitke in obema iskrene, dobre želje za delo na obeh sodiščih.</p>
               <p>S tem smo končali to točko dnevnega reda.</p>
               <p>Nadaljujemo z odločitvami. Kot rečeno, naj obvestim državni zbor, mi je kolega
                  Janez Podobnik v imenu poslanske skupine SLS že dal predlog amandmaja na sklep
                  odprodaje državnega premoženja. Ko bo razdeljen, bomo o njem tudi odločali.</p>
               <p>Tako predlagam, da gremo zdaj na nadaljevanje <title>2. TOČKE DNEVNEGA REDA -
                     TRETJA OBRAVNAVA PREDLOG ZAKONA O EKSPLOZIVIH.</title> Mi smo v torek opravili
                  drugo obravnavo. K dopolnjenemu predlogu zakona amandmaji niso bili vloženi. V
                  skladu s 139. členom poslovnika zdaj prehajamo na tretjo, in sicer na samo
                  odločanje o predlogu zakona. Sprašujem, ali želi pred odločanjem kdo besedo za
                  obrazložitev svojega glasu. Ugotavljam, da nihče. Dajem zakon na glasovanje.
                  Glasujmo o dopolnjenem predlogu zakona. 46 navzočih. 41 za, nihče proti.</p>
               <p>(Za je glasovalo 41.) (Proti nihče.)</p>
               <p>Ugotavljam, da je zakon sprejet.</p>
               <p>Prehajamo na nadaljevanje <title>3. TOČKE DNEVNEGA REDA - TRETJA OBRAVNAVA
                     PREDLOGA ZAKONA O SPREMEMBAH IN DOPOLNITVAH ZAKONA O DETEKTIVSKI
                     DEJAVNOSTI.</title>
               </p>
               <p>Tudi za ta predlog zakona veljajo ugotovitve iz prejšnje točke. Končali smo drugo
                  obravnavo. Ni bil sprejet noben amandma. V skladu s 139. členom poslovnika
                  prehajamo na <title>tretjo obravnavo,</title> in sicer, na odločanje o zakonu v
                  celoti. Želi pred tem kdo besedo? (Nihče.) Dajem na glasovanje predlog zakona.
                  Glasujemo! 49 navzočih. 46 za, nihče proti.</p>
               <p>(Za je glasovalo 46.) (Proti nihče.)</p>
               <p>Ugotavljam, da je zakon sprejet.</p>
               <p>Smo pri nadaljevanju <title>4. TOČKE DNEVNEGA REDA - TRETJA OBRAVNAVA PREDLOGA
                     ZAKONA O VOLITVAH POSLANCEV V EVROPSKI PARLAMENT IZ NAŠE DRŽAVE.</title> Niso
                  bili vloženi amandmaji. Smo pri tretji obravnavi in odločanju o zakonu v celoti.
                  Želi kdo pred tem obrazložiti svoj glas? (Nihče.) Glasujemo o predlogu zakona. Smo
                  sredi glasovanja o predlogu zakona. 50 navzočih, 48 za in 2 proti.</p>
               <p>(Za je glasovalo 48.) (Proti 2.)</p>
               <p>Ugotavljam, da je zakon sprejet.</p>
               <p>Smo pri odločanju o <title>5. TOČKI DNEVNEGA REDA, PREDLOGU ZAKONA O SPREMEMBAH IN
                     DOPOLNITVAH ZAKONA O DRŽAVLJANSTVU REPUBLIKE SLOVENIJE.</title>
               </p>
               <p>K predlogu zakona ni bil sprejet noben amandma.</p>
               <p>Prehajamo na <title>tretjo obravnavo,</title> odločanje o zakonu v celoti.</p>
               <p>Ugotavljam, da nihče ne želi besede in da lahko državni zbor odloči o sprejemu
                  zakona. Prosim. 49 navzočih, 43 za in 2 proti.</p>
               <p>(Za je glasovalo 43.) (Proti 2.)</p>
               <p>Ugotavljam, da je zakon sprejet.</p>
               <p>Smo pri <title>6. TOČKI DNEVNEGA REDA - TRETJI OBRAVNAVI PREDLOGA ZAKONA O
                     SPREMEMBAH IN DOPOLNITVAH ZAKONA O PRAVDNEM POSTOPKU.</title>
               </p>
               <p>Smo pred odločanjem o zakonu v celoti. Želi kdo besedo? (Nihče.)</p>
               <p>Glasovali bomo o predlogu zakona o spremembah in dopolnitvah zakona o pravdnem
                  postopku. Prosim, glasujemo. 49 navzočih, 46 za in nihče proti.</p>
               <p>(Za je glasovalo 46.) (Proti nihče.)</p>
               <p>Ugotavljam, da smo predlog zakona sprejeli.</p>
               <p>Nadaljevali bomo s <title>7. TOČKO DNEVNEGA REDA - TRETJO OBRAVNAVO PREDLOGA
                     ZAKONA O SODELOVANJU MED REPUBLIKO SLOVENIJO IN MEDNARODNIM KAZENSKIM SODIŠČEM.</title>
               </p>
               <p>Smo pred odločanjem o zakonu v celoti. Želi kdo obrazložiti svoj glas?
                  (Nihče.)</p>
               <p>Glasovali bomo o predlogu zakona. 49 navzočih, 46 za in 2 proti.</p>
               <p>(Za je glasovalo 46.) (Proti 2.)</p>
               <p>Ugotavljam, da smo zakon sprejeli.</p>
               <p>Smo pri <title>8. TOČKI DNEVNEGA REDA - TRETJI OBRAVNAVI PREDLOGA ZAKONA O
                     URESNIČEVANJU JAVNEGA INTERESA ZA KULTURO.</title>
               </p>
               <p>Državni zbor je to obravnavo opravil v torek, 22. tega meseca. Ker so bili v drugi
                  obravnavi sprejeti amandmaji k manj kot desetini členov dopolnjenega predloga
                  zakona, je takrat zbor sprejel predlog predlagatelja in odločil, da bomo na
                  podlagi prvega odstavka 138. člena poslovnika še na tej seji, torej danes,
                  opravili tretjo obravnavo. Tako smo zdaj sredi <title>tretje obravnave.</title>
               </p>
               <p>Imate pregled sprejetih amandmajev in členov dopolnjenega predloga zakona, h
                  katerim so bili ti amandmaji sprejeti (to je dokument, ki ga imate na klopeh, od
                  25.10. naprej).</p>
               <p>Imamo amandmaje k štirim členom, najprej k členu 10, in sicer gre za amandma vlade
                  Republike Slovenije. Želi kdo besedo v zvezi s tem? Lahko preidemo na odločanje?
                  Prosim, gospa ministrica? (Ne.)</p>
               <p>Prehajamo na odločanje. Kolega Školč, prosim.</p>
            </sp>
            <sp xml:id="SDZ3-Redna-19-2002-10-25.sp73">

               <speaker>JOŽEF ŠKOLČ:</speaker>

               <p>Razpravljamo o vseh amandmajih hkrati?</p>
            </sp>
            <sp xml:id="SDZ3-Redna-19-2002-10-25.sp74">

               <speaker>PREDSEDNIK BORUT PAHOR:</speaker>

               <p>Ne, bomo šli o vsakem posebej - k temu členu, da ne bomo mešali diskusije. Če bo
                  več amandmajev k enemu členu, bomo razpravljali o vseh, sicer bomo pa o vsakem
                  členu posebej.</p>
               <p>Smo torej pri 10. členu in edinem amandmaju, ki ga je vložila vlada. Ker ni želje
                  za pojasnilo glasu oziroma za razpravo, bom dal ta predlog na glasovanje.</p>
               <p>Glasujemo. Amandma je sprejet. Od 51, je za glasovalo 46 poslank in poslancev,
                  nihče mu ni nasprotoval.</p>
               <p>(Za je glasovalo 46.) (Proti nihče.)</p>
               <p>K 28. členu je prav tako dala amandma vlada. Želi kdo besedo? Prosim, kolegica
                  Majnikova, imate besedo.</p>
            </sp>
            <sp xml:id="SDZ3-Redna-19-2002-10-25.sp75">

               <speaker>LIDIJA MAJNIK:</speaker>

               <p>Hvala lepa. Ta člen smo v prvi...</p>
            </sp>
            <sp xml:id="SDZ3-Redna-19-2002-10-25.sp76">

               <speaker>PREDSEDNIK BORUT PAHOR:</speaker>

               <p>Mir.</p>
            </sp>
            <sp xml:id="SDZ3-Redna-19-2002-10-25.sp77">

               <speaker>LIDIJA MAJNIK:</speaker>

               <p>...in pravzaprav še v drugi obravnavi dokaj mrcvarili. In to dopolnilo sedaj, ki
                  je prišlo iz vladne službe, v prvem delu, »javne kulturne dobrine iz prejšnjega
                  odstavka se zagotavljajo kot javne službe ali pod enakimi pogoji in na način, ki
                  velja za javno službo«, je dokaj nerazumljivo. Bolj ko ga beremo, manj ga
                  pravzaprav razumemo. Menimo, da je v 28. členu dikcija, ki smo jo v drugi
                  obravnavi sprejeli, dokaj jasna in natančna. Pa bi prosila za pojasnilo. Hvala
                  lepa.</p>
            </sp>
            <sp xml:id="SDZ3-Redna-19-2002-10-25.sp78">

               <speaker>PREDSEDNIK BORUT PAHOR:</speaker>

               <p>Želi še kdo besedo, preden dam besedo ministrici? Gospa ministrica, lahko daste
                  pojasnilo? Prosim, gospod državni sekretar.</p>
            </sp>
            <sp xml:id="SDZ3-Redna-19-2002-10-25.sp79">

               <speaker>CIRIL BAŠKOVIČ:</speaker>

               <p>Spoštovani državni zbor. Vlada, predlagatelj, obratno meni, da so predložene
                  dikcije tiste, ki jasneje povedo, da se javne kulturne dobrine, kadar gre za režim
                  javne službe, zagotavljajo na tri načine: kot javna služba, na način javne službe
                  ali pa pod pogoji kot javna služba. S tem se zajamejo vsi možni izvajalci, ki
                  imajo po tem členu možnost zagotavljati z državno pomočjo javne kulturne dobrine v
                  režimu javneslužbe.</p>
               <p>Te dikcije, ki smo jih napisali, vsebinsko ničesar ne spreminjajo, pač pa sledeč
                  napotilom zakonodajno-pravne službe državnega zbora, podanim že tudi po sprejemu
                  dopolnjenega besedila, isto stvar še bolj jasno povedo. Zato vlada meni, da je
                  priporočljivo sprejeti to besedilo natanko iz razlogov, na katere sicer opozarja
                  spoštovana gospa poslanka.</p>
            </sp>
            <sp xml:id="SDZ3-Redna-19-2002-10-25.sp80">

               <speaker>PREDSEDNIK BORUT PAHOR:</speaker>

               <p>Želi še kdo besedo? Prosim. Imate besedo. Prosim, da ostali ne klepetate.</p>
            </sp>
            <sp xml:id="SDZ3-Redna-19-2002-10-25.sp81">

               <speaker>LIDIJA MAJNIK:</speaker>

               <p>Če sledimo mnenju zakonodajno-pravne službe, ta služba opozarja na prvi odstavek
                  sprejetega amandmaja v drugi obravnavi, kjer govori, da je potrebno izraz
                  neposredno v prvem odstavku, kjer govorimo, neposredno nam ali na način javne
                  službe, besedo spremeniti tako, da bi bolj jasno napisali "z organiziranjem javne
                  službe" namesto besede "neposredno".</p>
               <p>Novi amandma, ki je tukaj, pa razširja možnost vseh tistih izvajalcev, ki bi
                  funkcionirali na način javne službe in pomeni, da se bodo v tem členu našla tudi
                  najrazličnejša društva, ne samo nekatera, ki bodo funkcionirala na način javne
                  službe. To pomeni kompletno financiranje.</p>
            </sp>
            <sp xml:id="SDZ3-Redna-19-2002-10-25.sp82">

               <speaker>PREDSEDNIK BORUT PAHOR:</speaker>

               <p>Gospod državni sekretar.</p>
            </sp>
            <sp xml:id="SDZ3-Redna-19-2002-10-25.sp83">

               <speaker>CIRIL BAŠKOVIČ:</speaker>

               <p>Hvala, gospod predsednik, za besedo. Zadnji odstavek, ki se ga predlaga, ravno
                  dodeli pravico in pristojnost povedati, kdo sme razen javnih zavodov še vstopati v
                  ta režim, področnim zakonom, ki jih sprejema ta spoštovani zbor. Tako ni prav
                  nobene nevarnosti proti volji državnega zbora, da bi se to lahko zgodilo, na kar
                  opozarjate. Hvala.</p>
            </sp>
            <sp xml:id="SDZ3-Redna-19-2002-10-25.sp84">

               <speaker>PREDSEDNIK BORUT PAHOR:</speaker>

               <p>Želi še kdo besedo? Nihče.</p>
               <p>Zdaj bomo glasovali o amandmaju vlade k 28. členu. Prosim, glasujemo o amandmaju
                  vlade k 28. členu. Amandma je sprejet, izmed 57, ga je podprlo 48 kolegic in
                  kolegov, 1 mu je nasprotoval.</p>
               <p>(Za je glasovalo 48.) (Proti 1.)</p>
               <p>Tako smo ta amandma sprejeli in prehajamo na razpravo in odločanje o amandmaju, da
                  se črta 87. a/ člen. Vložil ga je poslanski klub Liberalne demokracije. Želi kdo
                  besedo? Kolega Školč.</p>
            </sp>
            <sp xml:id="SDZ3-Redna-19-2002-10-25.sp85">

               <speaker>JOŽEF ŠKOLČ:</speaker>

               <p>Spoštovani kolegi! Zakon o javnem interesu za kulturo govori, da se javni interes
                  zagotavlja tudi preko različnih nosilcev, da temu na kratko rečem, se pravi preko
                  zavodov, ustanov in pa tudi samostojnih kulturnih delavcev v svojih teh uvodnih
                  pojasnilih. Ergo so samostojni kulturni delavci ena od konstituenc tega
                  zagotavljanja javnega interesa. Cenzus kot oblika omejevanja prispevkov za
                  socialne pravice je po moje kljub vsemu nekaj, kar govori o socialnem korektivu,
                  ne pa kar govori o sistemu na tem področju. Ne trdim, da cenzus ni mogoč, menim
                  pa, da je v tem trenutku nepotreben, če ne rečem, omejujoč za neke izjeme.</p>
               <p>Samostojni kulturni delavci se pod določenimi pogoji vpišejo v razvid, pravico do
                  prispevkov pa lahko dobijo samo takrat, ko izpolnijo pogoje iz uredbe, ki jo mora
                  sprejeti ministrstvo. V tej uredbi pa mora biti določeno, kateri poklici so
                  deficitarni in kateri dosežki so izjemni. To je vse v zakonu in ti členi so
                  sprejeti in niso dotaknjeni.</p>
               <p>Se pravi, da je podeljevanje teh pravic, bom rekel, lahko eden od ključnih
                  elementov kulturne, ne pa socialne politike. Če primerjamo to s številkami in vam
                  bom povedal na točki, kjer se cenzus stika potencialnega svobodnjaka s tistim, ki
                  je zaposlen v javnem zavodu, se pravi s primerljivim, potem je treba povedati, da
                  javne finance stane, bom rekel, redno zaposlen, tako kot bi bil v šolstvu, v
                  znanosti, kjerkoli na področju kulture na tej točki, da ne bom govoril kakšne
                  številke preveč, približno 4 milijone 624 tisoč. Plačilo prispevkov na tej točki,
                  kar se tiče svobodnjakov, je pa 650 tisoč. To pomeni, da je sedemkratnik med temi,
                  ki so v javnem zavodu, in onimi, ki pač, spet zanalašč govorim, v javnem interesu
                  opravljajo ta poklic kot svobodnjaki.</p>
               <p>Drugo, kar velja povedati, je, da nekdo, ki doseže ta cenzus, ki je za tekoče leto
                  3 milijone 583 tisoč, plača teh dohodninskih prispevkov v blagajno 1 milijon 339.
                  Se pravi, že dvakrat več, kot dobi iz tega naslova.</p>
               <p>Tretje, kar velja povedati, je, da tisti, ki je zaposlen v javnem sektorju, nima
                  ali pa ima redko omejitve, da dela še honorarno. Se pravi, da direktor nekega
                  gledališča lahko nastopa na televiziji kot režiser, lahko nastopa v humorističnih
                  oddajah, lahko poje, lahko piše in tako naprej. S tega vidika ga to v tistem
                  javnem delu ne udari. Ko govorimo o tej »fovšiji«, češ da nekdo veliko služi kot
                  svobodnjak, je treba vedeti, da svobodnjak na neki točki pač pade v to zanko, da
                  rečem, da se mu mogoče ne splača več.</p>
               <p>Tisto, kar je problem s tem cenzusom, je, da ko nekdo ta cenzus izgubi, naslednje
                  leto mora plačevati prispevke sam. Potem ga seveda spet lahko dobi. Ne bom govoril
                  o imenih, ampak veliko primerov je bilo, ko je nekdo pripravljal projekt dalj časa
                  ali pa tudi več let, v enem letu pobral več avtorskih honorarjev in v naslednjem
                  letu, recimo, ni imel spet prihodkov in je spet sam plačeval. Zgodbe so na osebni
                  ravni lahko zelo dramatično. Ampak tisto, kar velja kljub vsemu povedati, je, da
                  to, če se odpravi cenzus, to ne pomeni, da bo nekdo ne vem koliko dobil »šenkanga«
                  od države, ker sem vam že s številkami pokazal, da že na tej točki plačujeiz teh
                  prispevkov, če primerjamo samo dajatve iz plače, več, kot dobi, s tem da večina
                  teh ljudi dela s pogodbami, kar pomeni, da se iz naslova avtorskih pogodb tudi
                  dodatno odvaja v proračun. Pomeni pa to zares stabilen socialni status in socialno
                  varnost in s tega vidika se mi zdi to smiselno podpreti. Sicer bo izgledalo tako,
                  da vsakdo, ki dela v kulturi, lahko, ne vem, hipotetično, zasluži, na tej točki pa
                  ne. Ampak ni poanta v tem. Poanta je v tem, da mora ministrstvo, če se boji
                  finančnih posledic, izdelati zelo natančne kriterije, komu da in komu ne da. In za
                  to je podlaga v zakonu in za to ne more biti podlaga v cenzusu. Hvala lepa.</p>
            </sp>
            <sp xml:id="SDZ3-Redna-19-2002-10-25.sp86">

               <speaker>PREDSEDNIK BORUT PAHOR:</speaker>

               <p>Hvala lepa. Najprej bom dal besedo kolegu Kanglerju, za njim kolegu Pečetu, kolegu
                  Bevku, kolegu Džubanu in potem tudi ministru, po vrsti.</p>
            </sp>
            <sp xml:id="SDZ3-Redna-19-2002-10-25.sp87">

               <speaker>FRANC KANGLER:</speaker>

               <p>Hvala za besedo. Spoštovani! Tega amandmaja ne bom podprl.</p>
               <p>Presenečen pa sem, čeprav spoštujem vsako odločitev posameznika, da je ta amandma
                  vložila Liberalna demokracija Slovenije, celotna poslanska skupina. To me pa zelo
                  preseneča. Da me kdo ne bo napak razumel: spoštujem vse samostojne kulturne
                  delavce, vendar je tu treba ločevati - tiste, ki so mladi, ki so na začetku poti,
                  ki so začeli ustvarjati, in tiste, ki so že... /Oglašanje iz klopi./ Ali lahko
                  gospoda Anderliča umirite, da bom lahko v skladu s poslovnikom, ki ga je on
                  sprejel, dokončal svojo misel?</p>
            </sp>
            <sp xml:id="SDZ3-Redna-19-2002-10-25.sp88">

               <speaker>PREDSEDNIK BORUT PAHOR:</speaker>

               <p>Prosim, imate besedo, toda samo za predmet razprave. Vse ostale sem že velikokrat,
                  in bom zdaj še enkrat, prosil, da...</p>
            </sp>
            <sp xml:id="SDZ3-Redna-19-2002-10-25.sp89">

               <speaker>FRANC KANGLER:</speaker>

               <p>Točno to se dogaja, predsedujoči, da gospod "delničar" govori, da ima 60 glasov,
                  in...</p>
            </sp>
            <sp xml:id="SDZ3-Redna-19-2002-10-25.sp90">

               <speaker>PREDSEDNIK BORUT PAHOR:</speaker>

               <p>Prosim, ne dovolim te diskusije v parlamentu, tudi vam ne. Imate pravico, da
                  govorite o predmetu diskusije, in nihče vam ne sme vpadati v besedo. Prosim.</p>
            </sp>
            <sp xml:id="SDZ3-Redna-19-2002-10-25.sp91">

               <speaker>FRANC KANGLER:</speaker>

               <p>A njemu pa dovolite, da mi govori, da ima 60 glasov?</p>
            </sp>
            <sp xml:id="SDZ3-Redna-19-2002-10-25.sp92">

               <speaker>PREDSEDNIK BORUT PAHOR:</speaker>

               <p>Prosim, kolega Anderlič, mislim, da ta nervoza ni potrebna ta hip. Smo
                  sredi...</p>
            </sp>
            <sp xml:id="SDZ3-Redna-19-2002-10-25.sp93">

               <speaker>FRANC KANGLER:</speaker>

               <p>Točno to imamo, kar sem enkrat že povedal, da smo...</p>
            </sp>
            <sp xml:id="SDZ3-Redna-19-2002-10-25.sp94">

               <speaker>PREDSEDNIK BORUT PAHOR:</speaker>

               <p>Prosim, kolega Kangler, za obzirnost do vseh. Vse ostale pa prosim, da dajo mir.
                  Edini, ki ima besedo, je kolega Kangler. Prosim.</p>
            </sp>
            <sp xml:id="SDZ3-Redna-19-2002-10-25.sp95">

               <speaker>FRANC KANGLER:</speaker>

               <p>Prosil bi, če imam jaz spoštovanje do vseh ostalih, da tudi gospod, ki govori na
                  drugi strani, ima spoštovanje do mene kot poslanca, ne kot člana Slovenske ljudske
                  stranke.</p>
            </sp>
            <sp xml:id="SDZ3-Redna-19-2002-10-25.sp96">

               <speaker>PREDSEDNIK BORUT PAHOR:</speaker>

               <p>Kolega Kangler ima besedo. /Oglašanje iz klopi./ Kolega Kangler ima besedo.
                  Prosim.</p>
            </sp>
            <sp xml:id="SDZ3-Redna-19-2002-10-25.sp97">

               <speaker>FRANC KANGLER:</speaker>

               <p>Kdo je zdaj predsednik državnega zbora?</p>
            </sp>
            <sp xml:id="SDZ3-Redna-19-2002-10-25.sp98">

               <speaker>PREDSEDNIK BORUT PAHOR:</speaker>

               <p>Prosim, kolega Kangler ima besedo. Imate besedo, in vas prosim, da
                  nadaljujete.</p>
            </sp>
            <sp xml:id="SDZ3-Redna-19-2002-10-25.sp99">

               <speaker>FRANC KANGLER:</speaker>

               <p>V glavnem, tega amandmaja ne bom podprl. In sem bil zelo presenečen nad tem, da je
                  liberalna demokracija kot poslanska skupina vložila ta amandma.</p>
               <p>Sam imam vse spoštovanje do gospoda Školča, vendar bi vas danes tu vprašal: kako
                  bodo reagirali nekateri drugi -profesorji in še kdo drug? Kako bodo tisti mladi
                  ustvarjalci v kulturi gledali na to, da nekateri prodajajo umetniške slike za 400
                  tisoč, pa jim odpišemo cenzus za socialne pravice, nekateri pa shajajo s 50
                  tisoči.</p>
               <p>Imamo pravno državo in imamo pravne pravice po tem, kar kolega Školč govori.
                  Nimamo pa socialnih pravic. Vsi enako.</p>
               <p>In če jaz in vsi ostali delavci, ki zaslužijo po 70 ali pa po 100 tisoč na mesec,
                  morajo plačati potem tudi tisti, naj plačajo, ki sliko prodajo za 400 tisoč ali za
                  en koncert računajo 700 tisoč, pa imajo po 5 ali pa 10 koncertov na mesec.</p>
               <p>Še enkrat pa poudarjam, sem za to, da predvsem mladim ustvarjalcem, tistim, ki so
                  na začetni poti, pa da odpišemo tisti cenzus za socialne pravice. Za tiste pa sem,
                  ne pa za vsepovprek enako. Hvala.</p>
            </sp>
            <sp xml:id="SDZ3-Redna-19-2002-10-25.sp100">

               <speaker>PREDSEDNIK BORUT PAHOR:</speaker>

               <p>Kolega Bevk. Kolega Peče je namreč umaknil prijavo. Prosim.</p>
            </sp>
            <sp xml:id="SDZ3-Redna-19-2002-10-25.sp101">

               <speaker>SAMO BEVK:</speaker>

               <p>Hvala lepa, gospod predsednik. Spoštovani zbor.</p>
               <p>Tudi sam ne bom podprl amandmaja kolega Školča. Namreč, v drugi obravnavi smo v
                  državnem zboru podprli in ponovno uvedli v zakon o uresničevanju javnega interesa
                  v kulturi tako imenovani dohodkovni cenzus v zvezi s plačilom oziroma pravice do
                  plačila prispevkov za socialno zavarovanje iz državnega proračuna za samostojne
                  ustvarjalce na področju kulture.</p>
               <p>Iz te pravice izhaja tudi obveznost državnega proračuna. In ta obveznost je leta
                  2002</p>
            </sp>
            <sp xml:id="SDZ3-Redna-19-2002-10-25.sp102">

               <speaker>PREDSEDNIK BORUT PAHOR:</speaker>

               <p>Mir.</p>
            </sp>
            <sp xml:id="SDZ3-Redna-19-2002-10-25.sp103">

               <speaker>SAMO BEVK:</speaker>

               <p>...znašala 815 milijonov. V razvidu oziroma v tem opisu imamo 2144 ustvarjalcev iz
                  8 različnih dejavnosti. Pravico do plačila prispevka pa ima trenutno 1437
                  upravičencev. Če bi upoštevali predlog kolega Školča, potem bi moralo ministrstvo
                  plačati še dodatnim 607 upravičencem, kar bi znašalo skoraj 400 milijonov
                  tolarjev.</p>
               <p>V tem primeru ne gre samo za koncept na področju kulturne politike do samostojnih
                  ustvarjalcev, ampak gre tudi za zelo pomembno socialno vprašanje. Mislim, da ni
                  prav, da izenačimo vse samostojne ustvarjalce na ta način, da so vsi upravičeni do
                  te pravice, do te socialne pravice, do plačila teh prispevkov.</p>
               <p>Posebej zanimivo je pa to, da imamo od 8 dejavnosti, se pravi na področju
                  literature, prevodne dejavnosti, likovne umetnosti, gledališča, filma, glasbe,
                  plesa in oblikovanja, da posebej dve dejavnosti izstopata. To je oblikovanje, kjer
                  so vključeni dizajnerji in arhitekti, in pa tudi glasbeno področje, kjer so
                  vključeni tudi nekateri zelo znani izvajalci sodobne ali pa zabavne glasbe pri nas
                  na Slovenskem. Na področju oblikovanja - se pravi, vključili bi točno 382
                  arhitektov in dizajnerjev oziroma oblikovalcev dodatno - od 2.144; se pravi 382 na
                  tem področju. To pa vidite sami zdaj, tudi na področju kampanje, koliko
                  zaračunavajo »razni ti«, ki nudijo usluge političnim strankam; pa tudi sicer
                  storitve oblikovalcev in arhitektov niso tako poceni in ne vem, da je to kakšna
                  posebej ogrožena socialna kategorija. Pa tudi na področju glasbe bi bilo 87 novih
                  vpisov, tako da mislim, da je prav, da sledimo usmeritvi vlade Republike Slovenije
                  in ne podpremo amandmaja kolega Školča. Hvala lepa.</p>
            </sp>
            <sp xml:id="SDZ3-Redna-19-2002-10-25.sp104">

               <speaker>PREDSEDNIK BORUT PAHOR:</speaker>

               <p>To je amandma poslanskega kluba LDS.</p>
            </sp>
            <sp xml:id="SDZ3-Redna-19-2002-10-25.sp105">

               <speaker>SAMO BEVK:</speaker>

               <p>Oprostite. Se opravičujem. To je amandma poslanske skupine oziroma poslanskega
                  kluba LDS, čeprav moram povedati tudi to, čeprav ni za splošno rabo, da smo se na
                  koalicijskem usklajevanju dogovorili za drugačno rešitev, kot jo zdaj
                  ponujajo.</p>
            </sp>
            <sp xml:id="SDZ3-Redna-19-2002-10-25.sp106">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Džuban, imate besedo. Za vami bom dal besedo gospe
                  ministrici.</p>
            </sp>
            <sp xml:id="SDZ3-Redna-19-2002-10-25.sp107">

               <speaker>GEZA DŽUBAN:</speaker>

               <p>Hvala lepa. Tudi jaz ne bom podprl tega amandmaja, čeprav je ta amandma vložen -
                  glede na očitke - po čisto demokratični poti, ker se je pač pri nas večina
                  odločala, da ga vložimo. Ta amandma je vložen korektno in tukaj nimamo nobenih
                  pripomb. Sam ga pa ne bom podprl iz več razlogov.</p>
               <p>Eden od teh je, zakaj samo v kulturi? Mi imamo v kulturi že določene izjeme v
                  preteklosti, ko posamezniki, ki tolarja v pokojninsko blagajno niso prispevali,
                  dobivajo izjemne pokojnine. Imeli smo priliko tudi spremljati reakcijo javnosti do
                  tega, ampak se je zadeva potem utišala in je tako, kot je. Danes imamo ponovno
                  podobno zgodbo na mizi.</p>
               <p>Ne mi zameriti če bo morda malo socialne demagogije, ampak po drugi strani,
                  glejte, v Jutranjki bodo po sodni poti izterjali od zaposlenih, ne vem kdaj
                  izplačan regres, ki je bil morda nezakonito plačan. Mi bomo pa tukaj kar tako
                  ljudem, ki imajo izjemne dohodke, tu ne gre za ljudi z 20.000, 30.000, 50.000,
                  100.000 prihodkov namesec. Gre za ljudi, ki so izjemni v svoji ustvarjalnosti in
                  ta izjemnost je plačana. Gre za nekaj sto tisoč ali pa milijonov na mesec. In že
                  sedaj bodo dobili tiste - do 280.000 - odpise, tukaj pa gre naprej v nedogled. In
                  seveda, če je zdaj izračun ne vem koliko sto milijonov, se potem ta zadeva lahko
                  potencira, množi. Tudi ne kupim, ne sprejemam finančne primerjave, da ti odpisi
                  znesejo 600.000, če bi se pa on zaposlil v državni službi, bi pa 105 milijonov.
                  Kje pa piše, da se bodo vsi ti lahko zaposlili Če imamo državni orkester z
                  dvajsetimi violinisti - a pomeni, da lahko ta orkester potem sprejme štirideset
                  dodatno na državno plačilno listo?</p>
               <p>Torej ti argumenti me niso prepričali - jih je še več. Ampak ne bi, da ne bi
                  izgledalo, da zganjam socialno demagogijo. Te zadeve toliko odstopajo, da v tem
                  trenutku v tej državi si tega ne bi smeli privoščiti in tega ne bom podprl. Hvala
                  lepa.</p>
            </sp>
            <sp xml:id="SDZ3-Redna-19-2002-10-25.sp108">

               <speaker>PREDSEDNIK BORUT PAHOR:</speaker>

               <p>Gospa ministrica, zdaj imate vi besedo. Drugih prijavljenih, razen kolega
                  Partljiča za vami, ni.</p>
            </sp>
            <sp xml:id="SDZ3-Redna-19-2002-10-25.sp109">

               <speaker>ANDREJA RIHTER:</speaker>

               <p>Hvala lepa za besedo. Spoštovani državni zbor, gospod predsednik! Že v razpravi ob
                  prvem in drugem branju bi danes še enkrat argumentirala zavrnitev oziroma
                  nepodpore tema dvema členoma. In sicer, vlada, ministrstvo za kulturo, je
                  pripravila zakon. V poglavju socialne pravice in z odstranitvijo teh dveh členov
                  pomeni tudi zrušitev celotnega poglavja. Menimo, da s tem smo argumentirali prav
                  tako tudi že na odboru za finance, kajti s tem se ruši sprejeti proračun na vladi
                  ministrstva za kulturo za obdobje leta 2003 in 2004.</p>
               <p>Zelo se strinjam s poslancem Školčem, da je treba razvid samostojnih ustvarjalcev
                  dopolniti z novimi kriteriji in tudi terminologijo, predvsem pa dopolniti z novimi
                  poklici, ki so se v zadnjih desetih letih na področju kulture pojavili.</p>
               <p>Vseeno menimo, da je področje kulture toliko pomembno v zgodovinskem procesu
                  nastajanja slovenskega naroda, da je posebno - in da ga tukaj ne bi izvzemali iz
                  področja, kakor ga vlada že podeljuje nekaterim drugim področjem športa, kjer
                  prepoznavamo posamezne ustvarjalce, prav tako z določitvijo cenzusa, kmetom in še
                  nekaterim drugim področjem.</p>
               <p>Področje kulture...</p>
            </sp>
            <sp xml:id="SDZ3-Redna-19-2002-10-25.sp110">

               <speaker>PREDSEDNIK BORUT PAHOR:</speaker>

               <p>Prosim za mir v dvorani.</p>
            </sp>
            <sp xml:id="SDZ3-Redna-19-2002-10-25.sp111">

               <speaker>ANDREJA RIHTER:</speaker>

               <p>Področje kulture danes, v letu 2001 oziroma v letu 2001 prepoznava 1.437 oseb,
                  katerim država podeljuje oziroma plačuje osnovo za pokojninsko, invalidsko in
                  zdravstveno zavarovanje, in prepoznava tudi cenzus v višini 3.580.000,00, kar
                  pomeni neto v izračunu 290.000,00 tolarjev neto mesečno. To je pa tudi ta znesek,
                  od katerega menimo, da trenutno stanje v Sloveniji dopušča nad tem plačevanje vseh
                  prispevkov, ki smo jih dolžni ne nazadnje tudi vsi državljani te države.</p>
               <p>Seveda je pa vseeno možno, kakor tudi zakon predvideva, da se cenzus vsakoletno
                  tudi povečuje, to se pravi, da se prav tako ta cenzus zvišuje in tudi neto
                  prejemek v mesečnem obračunu. Zato predlagamo, kakor slišim tudi iz razprave, da
                  resnično potrebujemo še nekaj let, da bi lahko izravnali čisto vse ustvarjalce na
                  področju kulture in prepoznali tiste, ki so najkvalitetnejši. Pri tem pa mislim,
                  da predvsem potrebujemo razvoj kulturnega trga in industrije, ki bo omogočila
                  samozaposlitev in predvsem, bom rekla, samopridobivanje prihodka za dostojno
                  življenje v Sloveniji. Hvala lepa.</p>
            </sp>
            <sp xml:id="SDZ3-Redna-19-2002-10-25.sp112">

               <speaker>PREDSEDNIK BORUT PAHOR:</speaker>

               <p>Kolega Partljič in za njim Školč.</p>
            </sp>
            <sp xml:id="SDZ3-Redna-19-2002-10-25.sp113">

               <speaker>ANTON (TONE) PARTLJIČ:</speaker>

               <p>Morda bi moral obrazložiti svoj glas, ko bomo sprejemali zakon v celoti.</p>
               <p>V principu sem bil zelo zadovoljen s sprejemanjem tega zakona, tako s strani ljudi
                  z ministrstva kot odbora, ki si je vzel veliko časa. Žal na zadnji seji odbora
                  niti na tem sestanku liberalne demokracije, kjer se je sprejel ta sklep, iz
                  objektivnih razlogov nisem mogel biti proti in zdaj tudi ne bi rad kot član odbora
                  rušil, kar se je tam dogovorilo.</p>
               <p>Ne da bi zapletal, bi na nek način omenil, da vendar ti argumenti, ki ste jih tu
                  naštevali, seveda vzdržijo na nek način pa pravzaprav po neki logiki iz drugega
                  sveta. V logiki ustvarjalcev pride do zelo značilnih zgodb, tudi iz preteklosti.
                  Veste, da je Prešernova hči- pa je on takrat izdal poezije - umrla v sirotišnici.
                  Da se tudi nekomu, ki lahko eno leto zasluži - zdaj imam tudi sam doma tak primer,
                  ki ga vidim, je hči po 20 letih dela, eno leto je ta cenzus prebila, zdaj ji pa
                  jaz plačujem socialno, kar z velikim veseljem, saj tudi dovolj zaslužim; samo
                  povem, da je sama lahko padla v neko luknjo. Vendar to niso take vsote. Mi morda
                  včasih zamenjujemo tudi s kakšnimi estradnimi umetniki ali kaj podobnega.</p>
               <p>Tako mislim, da Školčev predlog ni kapriciozen, četudi včasih pri kakšnih drugih
                  predlogih tako izgleda. Ni kapriciozen, je stvar premisleka, in se mi zdi, da je
                  pošten.</p>
            </sp>
            <sp xml:id="SDZ3-Redna-19-2002-10-25.sp114">

               <speaker>PREDSEDNIK BORUT PAHOR:</speaker>

               <p>Kolega Školč.</p>
            </sp>
            <sp xml:id="SDZ3-Redna-19-2002-10-25.sp115">

               <speaker>JOŽEF ŠKOLČ:</speaker>

               <p>Tonetu se za ta zadnji stavek res zahvaljujem in lahko rečem, da je to, kar
                  zagovarjam, ena od stvari, za katero mi je žal, da je nisem mogel takrat narediti,
                  ko sem bil na ministrstvu - zagovarjal sem jo pa seveda ves čas, pogorel sem pa v
                  različnih situacijah. Ampak poglejte, govoril bom tistim ljudem, ki so tu govorili.</p>
               <p>Gospod Kangler pravi, da je treba dati priložnost mladim. Zakon to priložnost
                  daje. Pravica do plačila prispevkov za mlade so dosegljive pod enostavnejšimi
                  pogoji, kot če zaprosi to nekdo kasneje, se pravi, dve leti zatem, ko je končal
                  študij. Ampak tudi za te pravice jetreba imeti neka priporočila in je treba imeti
                  nek, bom rekel, izjemen vsaj uspeh na področju izobrazbe.</p>
               <p>Ali je temu tako ali temu ni tako, vis-ŕ-vis teh številk, o katerih je govoril
                  kolega Bevk, ne vem. Ampak to je možno urediti na osnovi tistega zakona, ki že
                  velja, in na osnovi tega, kar zdaj prinašamo s to uredbo. In tudi ministrica
                  pravi, mogoče je treba dodelati uredbo. Trdno sem prepričan, da jo je treba
                  dodelati iz preprostega razloga, ker je to lahko ključni instrument kulturne
                  politike.</p>
               <p>Če se pa mi vrtimo okoli teh primerjav, ki so vse legitimne, koliko kdo kje
                  zasluži in kako in v drugih panogah, potem ponavljam, tretjič in šestič, to ni
                  razprava o kulturni politiki, ampak o socialni politiki. S tega vidika se lahko
                  strinjam s kolego Džubanom in z drugimi.</p>
               <p>Ampak poglejte, to, kar pa govori kolega Bevk, je pa zavajanje. Moj predlog - in
                  zdaj bom rekel - predlog poslanske skupine ne govori o tem, da bi vsi, ki so
                  vpisani v register, dobili pravico do plačila prispevka. Ta številka, o kateri se
                  govori, da bi bila posledica za proračun, je, če prav razumem zdaj te številke,
                  to, da bi še preostali to dobili. Tega nisem nikoli zagovarjal. In tudi zdaj ne
                  zagovarjam tega. In tudi v prihodnje tega ne bom zagovarjal. Ker to se mi pa zdi
                  pogubno in to se mi zdi razmetavanje denarja kot na marsikaterem drugem področju.
                  Ni možno razlike med temi, ki so vpisani, in temi, ki imajo to pravico, pomnožiti
                  s 650 tisoč in reči: toliko bo stalo proračun. Pravice je možno podeliti samo na
                  osnovi tega, kar piše v zakonu, da so ljudje izjemni in da so poklici deficitarni.
                  Če tega ni, potem seveda je to nesmiselno, potem preselimo ta status ven in
                  drugam. Čeprav na zavod za zaposlovanje, ker v tem primeru bi pa ti ljudje tam več
                  dobili, kot dobijo preko tega instrumenta. Dobili bi, pač, tisto osnovno
                  zavarovanje in dobili bi, pač, še neke tiste minimalne prispevke, ampak nočem
                  špekulirati s tem.</p>
               <p>Poglejte, on govori o tem, kako so po strukturi vpisa arhitekti, pisatelji in tako
                  naprej. Dajmo pogledati tudi, kaj se je zgodilo v zadnjih desetih letih. Deset let
                  in nazaj so bile založbe v družbeni lasti. In te založbe so zaposlovale pisatelje.
                  Zaposlovale so Toneta Pavčka, Nikota Grafenauerja, da ne naštevam drugih, če
                  hočete, iz različnih polov. Danes založbe ne rabijo več pisateljev v tem smislu,
                  da so tam kot pisatelji, ampak od pisateljev rabijo tekst. Za to, da pišejo tekst,
                  ni treba, da so v službi v založbi. Ravno tako je bilo niz teh ljudi, da tako
                  rečem, »parkiranih« na televiziji in po drugih javnih službah. Mi odvseh teh služb
                  pričakujemo neko učinkovito delo in organiziranost. Se pravi, ne morejo biti
                  odlagališče za kulturnike. Zato je ta status še kako pomemben in zato je tudi
                  pomembno, da se ga s temi instrumenti izjemnosti tudi vzdržuje.</p>
               <p>Ko govorimo o arhitektih. Kaj se je zgodilo? Po eni strani se je povečal vpis na
                  univerzo in je število diplomantov veliko. Prvi, ki so diplomirali iz oblikovanja,
                  nimajo 15 let diplome, da se ne bi varali, in tudi ni javnih zavodov, ki bi jih
                  direktno zaposlovali. Ob tem, daso pri velikih gradbenih podjetjih, kjer so bili
                  arhitekti svoj čas zaposleni, arhitekturni biroji razpadli. Ni se kje zaposliti. S
                  tega vidika, pač, to opravljajo kot samostojni poklic, zato je to nesorazmerje med
                  različnimi, ki se vpišejo.</p>
               <p>Veliko je likovnikov. Zakaj? Ampak, vsi tisti, ki so uspeli priti bodisi v šole
                  ali na akademijo, so pač, kot oni sami pravijo, rešeni. Poučujejo, hkrati pa lahko
                  v času, ki jim ostane, ustvarjajo. S tega vidika je zavajanje to, da se bo potem
                  plačalo vsem. Menim, da je za neko spodobno politiko, ki temelji na spodobni
                  uredbi, možno celo zmanjšati število tistih, ki se jim plačuje.</p>
               <p>Mi smo v tem zakonu tudi naredili nekaj, česar prej ni bilo, kar je omogočalo
                  manipulacijo - da so ti razvidi javni. Ta moment ni mogoče govoriti na glas o tem,
                  kdo ima in kdo nima, ker so to podatki, ki zapadejo pod varstvo osebnih podatkov.
                  Ta zakon prinaša transparentnost tudi na tem področju. Podatki bodo javni. Pritisk
                  na ministrstvo, zakaj je nekomu dal, drugemu ne, bo seveda zaradi tega večji, ker
                  se bo videlo, kdo je vpisan in kdo ima to pravico. S tega vidika je ta cenzus nek
                  anahronizem. Ne trdim, da ti ljudje ne morejo tega plačati, če zaslužijo več kot
                  3,5 milijone. Povedal sem, da oni že v tem primeru plačajo več, kot dobijo.
                  Dejansko pa dobijo - tisti, ki pač vzdihujete, mahate z rokami in tako naprej -
                  dobijo ta cenzus, ta status, ne pozabiti, zato ker to delajo v javnem interesu. To
                  je tisto, kjer je pač to.</p>
               <p>In če še primerjam, recimo, s športniki, tam imate različne rešitve. Verjetno bo o
                  tem kolega Gaber govoril. Eno je cenzus, da se vpiše - kjer je, mislim, da nek
                  trikratnik neke povprečne plače. Medtem pa je treba povedati, da na področju
                  športa je še neka izjema, o kateri ne govorimo: da tisti, ki so zares vrhunski -
                  in o takih bi jaz rad tukaj govori -, tisti pa imajo možnost, da se zaposlijo v
                  državnih organih. In za to dobijo socialno zavarovanje in neko plačo: podisi na
                  carini, bodisi v vojski, bodisi v policiji. In jih nihče ne vpraša, če so njihove
                  sponzorske pogodbe težje od trikratnika plače. Res pa je, da morajo doseči nek
                  rezultat in sam plediram z istim, da ministrstvo zahteva od ljudi, da dosegajo
                  rezultat in da daje tistim, za katere pač meni, da jih je premalo na trgu. V tem
                  smislu lahko odgovori - ne jaz, ampak ministrica - kolegu Bevku: ne bomo dajali
                  arhitektom, ker jih je preveč. To je možen odgovor. Ali pa, ker jih je dovolj.</p>
               <p>Ampak to ne govori kontra temu, kar sam predlagam. Verjemite mi pa, da ni možno
                  transformirati kulture mimo tega, da se naredi bolj fleksibilen sistem.</p>
            </sp>
            <sp xml:id="SDZ3-Redna-19-2002-10-25.sp116">

               <speaker>PREDSEDNIK BORUT PAHOR:</speaker>

               <p>Za besedo so prosili po vrsti dr. Gaber, kolega Bevk, prosim kolega dr. Gaber.</p>
            </sp>
            <sp xml:id="SDZ3-Redna-19-2002-10-25.sp117">

               <speaker>DR. SLAVKO GABER:</speaker>

               <p>Hvala, predsednik. Sam tega .../Opozorilni znak za konec./...</p>
            </sp>
            <sp xml:id="SDZ3-Redna-19-2002-10-25.sp118">

               <speaker>PREDSEDNIK BORUT PAHOR:</speaker>

               <p>Prosim za mir. Lahko se še enkrat vključite, prosim?</p>
            </sp>
            <sp xml:id="SDZ3-Redna-19-2002-10-25.sp119">

               <speaker>DR. SLAVKO GABER:</speaker>

               <p>Hvala, gospod predsednik. Sam tega dopolnila ne bom podprl, razlog pa je
                  pravzaprav preprost in sestavljen iz dvojega. Prvič, verjamem, da obstajajo
                  področja, tako znotraj kulture kot tudi druga področja, ki so bistveno bolj
                  potrebna resnega razmisleka in eventualnega namenjanja sredstev, ki jih bo za to
                  vendar treba nameniti, kot je to področje, o katerem tukaj danes govorimo, in
                  drugi razlog je razlog pravičnosti.</p>
               <p>Mislim, da je pač preprosto tako, da je sicer res, da bi bilo, če bi bilo sredstev
                  neomejeno, pametno podpreti tudi rešitev, ki jo predlaga kolega Školč. Vendar, ker
                  sredstev ni neomejeno, bi morali tisti, ki to predlagajo, o tem razmisliti. In ta
                  razmislek me vodi v to, da tega dopolnila, pač, seveda ne bom podprl. Hvala.</p>
            </sp>
            <sp xml:id="SDZ3-Redna-19-2002-10-25.sp120">

               <speaker>PREDSEDNIK BORUT PAHOR:</speaker>

               <p>V mojem seznamu je kolega Bevk zadnji. Še kolega Džuban želi, potem bo na vrsti
                  kolega Partljič. Prosim. Predlagam, da so tukaj zdaj nekoliko krajše razprave in
                  osredotočene na argumente, ker bi bilo dobro se premakniti h glasovanju. Prosim,
                  kolega Bevk.</p>
            </sp>
            <sp xml:id="SDZ3-Redna-19-2002-10-25.sp121">

               <speaker>SAMO BEVK:</speaker>

               <p>Hvala lepa, gospod predsednik, spoštovani.</p>
               <p>Da ponovim: ne gre smo za kulturni koncept, gre tudi za eminentno socialno
                  vprašanje. Ponavljam. Namreč, vrhunski športnik oziroma športniki, ki so bili prej
                  omenjeni, podoben status...</p>
            </sp>
            <sp xml:id="SDZ3-Redna-19-2002-10-25.sp122">

               <speaker>PREDSEDNIK BORUT PAHOR:</speaker>

               <p>Trenutek, telefon je, lahko vsakdo poskrbi za svoje...?</p>
            </sp>
            <sp xml:id="SDZ3-Redna-19-2002-10-25.sp123">

               <speaker>SAMO BEVK:</speaker>

               <p>...velja tudi za vrhunske športnike, vendar je teh, zanje sem namreč iz državnega
                  proračuna plačuje in se obračunava oziroma dohodkovni cenzus v višini trikratnega
                  povprečnega dohodka, kar je manj, kot je bilo tisto prej, vendar je zanimivo to:
                  država plačuje ta prispevek tridesetim vrhunskim športnikom. Če to primerjamo z
                  2.144, ki so vpisani v razvid, in pa s 1.437, ki se jim dejansko plačuje te
                  prispevke iz državnega proračuna, je to neko nesorazmerje. Ne vem, zakaj imamo
                  potem na področju športa tako majhno število športnikov, ki se jim te prispevke
                  plačuje. Konec koncev imamo v državi tudi druge ustvarjalce in pomembne ljudi, ki
                  ustvarjajo na različnih področjih. Imamo zasebne raziskovalce, ki niso iz
                  državnega proračuna upravičeni prav do nobenega povračila. 86. člen pravi, da
                  imajo pravico do plačila prispevka za socialno zavarovanje v primerih, ko delo
                  ustvarjalcev pomeni izjemen kulturni prispevek ali ko gre za poklice, ki jih je
                  treba zaradi kadrovskih potreb v kulturi posebej podpirati. Ampak tu imamo med
                  2.144 v razvid vpisnih samostojnih ustvarjalcev kar 872 oblikovalcev, arhitektov.
                  Ali je res to tako velika kadrovska potreba v kulturi, da jih je treba tako
                  množično vpisovati in, seveda, zanje po novem, kot predlaga poslanski klub, tudi
                  plačevati socialne prispevke? Hvala lepa. </p>
            </sp>
            <sp xml:id="SDZ3-Redna-19-2002-10-25.sp124">

               <speaker>PREDSEDNIK BORUT PAHOR:</speaker>

               <p>Kolega Džuban, kolega Partljič in Školč, po vrsti.</p>
            </sp>
            <sp xml:id="SDZ3-Redna-19-2002-10-25.sp125">

               <speaker>GEZA DŽUBAN:</speaker>

               <p>Trenutno ne razumem razhajanj pri tem problemu okoli tega, kdo pride na ta seznam
                  in kdo ne pride. Metodologija, kako prideš v izjemne dosežke, je takšna, kot je,
                  verjetno je tudi dostikrat prisotna neka subjektivnost, ampak to zdaj ni
                  vprašanje.</p>
               <p>Vprašanje je, ali 290 - mislim, da je takšen podatek ministrice - 290 tisoč neto
                  prihodka na mesec za posameznika plača vse prispevke za pokojninsko in zdravstveno
                  blagajno država. Naprej, po tem predlogu pa v neskončnost pri teh, ki so na
                  seznamu. Ta zadeva se mi ne zdi poštena in tega jaz nikoli ne bom podprl. In bi
                  bilo dobro, da te rešitve ne bi podprli, ker bo to izzvalo upravičen revolt pri
                  mnogih, o katerih tu govorite ali govorimo. Hvala lepa.</p>
            </sp>
            <sp xml:id="SDZ3-Redna-19-2002-10-25.sp126">

               <speaker>PREDSEDNIK BORUT PAHOR:</speaker>

               <p>Hvala lepa. Predvsem se zahvaljujem za to, da razprave niso več tako dolge. Kolega
                  Partljič, potem kolega Školč.</p>
            </sp>
            <sp xml:id="SDZ3-Redna-19-2002-10-25.sp127">

               <speaker>ANTON (TONE) PARTLJIČ:</speaker>

               <p>Sem že rekel, da bom pač ta amandma podprl. Drugače pa opažam še eno nevarno
                  diskusijo, ki jo je na nek način že izgovoril tudi kolega Školč, pa ste poprijeli
                  za njo.</p>
               <p>Ko se začne pogovarjati, koliko je teh, ki so v razvidu, in koliko čez tisoč in
                  plačamo tem, in koliko oblikovalcem, vam zatrdim: v vsaki oblasti, ki jo jaz
                  poznam, in v vsaki državni ureditvi je absolutno preveč pisateljev. Zakaj imamo
                  toliko pisateljev, pa vsi bi radi neke.../nerazumljivo/. Je preveč igralcev, je
                  preveč glasbenikov, je preveč slikarjev. Nisem še slišal - za nas pravijo, dva
                  milijona nas je, pa vas je toliko v društvu pisateljev, pa toliko igralcev... Če
                  bomo to diskusijo načeli pa začeli tu krčiti in delati veliko selekcijo in nemlade
                  povprek podpirati - ne bi rad bil literaren ali pa neresen pred vami, ampak nekoč
                  so umirali - Murn pa Kette, tu zraven, v Cukrarni, tako mladi, tako mladi, danes
                  pa ima država ta korektiv - vsaka čast, da ga ima - in, recimo, ta reč je na ta
                  način rešena. Če bomo to začeli zajedati in če bo ta kapitalistična družba
                  presodila, da bomo plačevali samo to, kar rabimo, ne bo nihče sanjal, nihče ni
                  rabil Prešerna, samo napoti je bil vsem.</p>
               <p>Zato se mi zdi, da gremo v to glasovanje, diskusije pa ne začnimo širiti na nekaj,
                  kar bi lahko postalo celo zelo boleče.</p>
            </sp>
            <sp xml:id="SDZ3-Redna-19-2002-10-25.sp128">

               <speaker>PREDSEDNIK BORUT PAHOR:</speaker>

               <p>Kolega Školč.</p>
            </sp>
            <sp xml:id="SDZ3-Redna-19-2002-10-25.sp129">

               <speaker>JOŽEF ŠKOLČ:</speaker>

               <p>Seveda bi najprej tistim, ki jih boli, da mogoče še kje drugje ni to urejeno na
                  podoben način, rekel, da bom z veseljem to podprl, če bomo odprli zakone tudi tam.
                  Predvidevam, da bi bilo mogoče marsikaj učinkoviteje organizirati, če bi
                  sprostili, hipotetično, v teh znanstveno - raziskovalnih institucijah, ali pa
                  visokošolskih, možnostza bolj fleksibilno organiziranje. Ne verjamem, da je ta
                  instrument, o katerem se zdaj tu pogovarjamo, lahko mamljiv za vrhunske
                  raziskovalce ali pa profesorje. Mogoče je. Če je, dajmo to preveriti in dajmo tudi
                  to narediti, ker sem vam povedal, da to omogoča fleksibilnost in v osnovi proračun
                  stane manj, kjer odgovarjam tako gospodu Bevku kot gospodu Gabru.</p>
               <p>Gospod Bevk noče poslušati, da jaz ne zagovarjam, da vsi, ki so vpisani, morajo
                  dobiti te prispevke. Tega nisem nikoli zagovarjal, da ne ponavljam te diskusije od
                  prej. Ne upam si pa reči tega, da me ne bo vlekel za jezik, za koga, ampak menim,
                  da bi bilo mogoče s preglednimi kriteriji, s strogimi komisijami, ki smo jih zdaj
                  namesto enih dveh vpeljali, zmanjšati število teh, ki imajo lahko to pravico.
                  Zmanjšati, ne povečati.</p>
               <p>Podatek, ki smo ga dobili, ampak ki je bil tako neuraden, iz ministrstva, je, da
                  je mogoče 70 ljudi, ki je pravico izgubilo zaradi cenzusa, samo 70. Če pomnožite
                  70 s 60, s 600.000, je to 35 milijonov, ne pa 280 - če govorimo o posledicah, če
                  se nikjer drugje nič ne spremeni. Ampak teh podatkov, mislim, da zares v tem
                  trenutku ni mogoče dobiti, koliko ljudi bi lahko padlo, ob nespremenjenih
                  kriterijih, iz uredbe, da so pač vrhunski in deficitarni, v ta razred. Zato ne gre
                  za to, da bi vsi dobili denar, s čimer hočete pač opraviti s tem predlogom, ampak
                  gre za to, da bi dejansko vodili politiko.</p>
               <p>Gospod Gaber je vprašal, ali je mogoče tudi na drugačen način rešiti del tega. Je,
                  ampak bo dražji. Povedal bom za dve področjih, ki jih mi nimamo nacionalno
                  primerljivo urejene, kot jih imajo Avstrijci, Belgijci in tako naprej. Eno je
                  sodobni ples, ki je pri nas v razmahu, nima pa nobenega profesionalnega teatra.
                  Ustanovitev profesionalnega teatra za sodobni ples bi odrešil neko število ljudi,
                  ampak taka ustanovitev bi sama po sebi samo za to skupino 20 do 30 ljudi pomenila
                  večje stroške, kot jih je za praktično skupino 500 prosilcev v drugem statusu.</p>
               <p>Drugo je področje teh medmrežnih umetnosti, video umetnosti, ki je v bistvu že
                  zelo stara. Mi nimamo nacionalnih muzejev in nacionalnih ustanov za ti dve
                  področji. Lahko ravnamo tako kot pri knjižnicah, kot pri galerijah, da ustanovimo
                  tudi za to. To bi bil obrazec, ki velja.</p>
               <p>Ampak ko bi naredili izračun, kaj pomeni ustanovitev dveh takih novih ustanov, se
                  pravi na vitalnih področjih kulture, bi se pokazalo, da ti dve ustanovi spet
                  staneta - brez prostorov, brez te infrastrukture - bistveno več kot to, da se
                  ljudi vzdržuje v tem statusu s temi minimalnimi pravicami.</p>
               <p>In to, kar sprašuje kolega Džuban: ne gre za to, da bi država plačala prispevke do
                  290 tisoč. Plačuje jih v vsakem primeru v višini 51 tisoč, kolikor so ti minimalni
                  prispevki. Medtem ko tisti, ki pa ima 290 tisoč, plača in je v istem sektorju, pa
                  pridemo do tega razkoraka, kot semrekel, na letni ravni, da gre za čez milijon 300
                  plačanih prispevkov, medtem ko gre tukaj za 650 tisoč. V vsakem primeru: nikoli se
                  ne plačuje za prihodke, ampak za ta minimum. In o tem se pogovarjamo. Seveda se
                  zavedam, da je to anahronizem in da je to nek privilegij vis-ŕ-vis drugim državam.
                  Ampak mi pa zavestno držimo izven teh institucij leta in leta veliko število
                  ljudi, da potem lahko po pogodbah delajo z njimi ali pa za svoj račun. In o tem se
                  pogovarjamo.</p>
               <p>Zato menim, da to ne bo imelo velikih finančnih posledic, ob predpostavki, da se
                  zakon izvaja v celoti, da bo pa absolutno sprostilo to, kar sem že večkrat rekel,
                  potrebo po reorganiziranju na tem področju.</p>
               <p>Če bomo pa mi dajali od tu te signale, kot je govoril Partljič, in to, potem pa
                  seveda bomo prihajali v nek konflikt z ustvarjalnostjo. In mislim, da je to
                  nevarno. In s tega vidika se mi zdi, da gre seveda za absolutno politično
                  odločitev, ki lahko sproti nek instrument vis-a-vis ljudi, ki si pa na koncu sami
                  dobijo ta posel od minimalno plačanih prispevkov do tega, da zaslužijo za kruh,
                  ali pa, če hočete, za jahto. O tem se pogovarjamo. Ne more biti za vsakega
                  priložnost, da dobi službo v javnem sektorju. To je katastrofa, verjemite mi. Če
                  pa mi tega ne odpremo, potem bo to edina priložnost ker ko bo prišel v službo, bo
                  lahko ob službi pač, če mu bo služba dopuščala, delal karkoli, kar bo pač znal in
                  kdo plačal.</p>
            </sp>
            <sp xml:id="SDZ3-Redna-19-2002-10-25.sp130">

               <speaker>PREDSEDNIK BORUT PAHOR:</speaker>

               <p>Hvala lepa. To je bila precej izčrpna razprava. Smo pri 87. a členu in predlogu
                  poslanskega kluba LDS, da se ta črta. Če ta ni sprejet, je brezpredmeten tudi
                  amandma k 89. členu. Predlagam, da državni zbor z glasovanjem odloči. Najprej o
                  predlogu, da se člen 87. a črta. Kdo je za in kdo je proti, prosim, da glasujemo.
                  47 navzočih, 11 za in 31 proti.</p>
               <p>(Za je glasovalo 11.) (Proti 31.)</p>
               <p>Ugotavljam, da ni bil sprejet in da je torej tudi predlog za amandma k 89. členu v
                  tem smislu brezpredmeten.</p>
               <p>S tem smo odločili o amandmajih.</p>
               <p>Na podlagi petega odstavka 140. člena zdaj sprašujem zakonodajno-pravno službo in
                  vlado, če je zakon zaradi sprejetih amandmajev neusklajen. Nimam takega sporočila,
                  zato lahko državni zbor preide na odločanje o predlogu zakona v celoti. Glasujemo
                  o zakonu v celoti. Glasujemo o zakonu v celoti. 55 navzočih, 41 za in 9 proti.</p>
               <p>(Za je glasovalo 41.) (Proti 9.)</p>
               <p>Ugotavljam, da je državni zbor zakon sprejel.</p>
               <p>Smo pri nadaljevanju <title>10. TOČKE DNEVNEGA REDA, PRI TRETJI OBRAVNAVI PREDLOGA
                     ZAKONA O RAZISKOVALNI IN RAZVOJNI DEJAVNOSTI.</title>
               </p>
               <p>Mi smo ta predlog obravnavali v sredo, 24. tega meseca. Ker so bili v drugi
                  obravnavi sprejeti amandmaji k manj kot desetini členov, smo sprejeli odločitev,
                  da bomo obravnavo končali s tretjo obravnavo danes. Tako smo pri pregledu
                  sprejetih amandmajev in členov dopolnjenega predloga zakona, h katerim so bili
                  amandmaji sprejeti. Ta pregled imate pred seboj.</p>
               <p>Najprej bomo - želi kdo besedo k predlogu zakona v celoti? (Ne.) Potem bomo šli na
                  odločanje o vloženih amandmajih k členom. Imamo tri predloge amandmajev. Najprej
                  amandma k 11. členu. Vlagatelj je vlada. Potem k 29. členu štiri poslanske skupine
                  - in spet vlada k 29. Če bo predlog poslanskih skupin LDS, ZLSD, SLS in DeSUS
                  sprejet, bo amandma k 29. členu, ki ga vlaga vlada, brezpredmeten. Državnemu zboru
                  je jasno, kako bomo odločali? Prav. Potem gremo najprej k 11. členu in razpravi o
                  amandmaju, ki ga predlaga vlada. Želi kdo besedo? (Nihče.) Glasujemo o predlogu
                  vlade za amandma k 11. členu. 55 navzočih. 43 za in nihče proti.</p>
               <p>(Za je glasovalo 43.) (Proti nihče.)</p>
               <p>Ugotavljam, da je amandma sprejet.</p>
               <p>Zdaj imamo predlog štirih poslanskih skupin za amandma k 29. členu. Želi kdo
                  besedo? Prosim, imate besedo.</p>
            </sp>
            <sp xml:id="SDZ3-Redna-19-2002-10-25.sp131">

               <speaker>LJUBO GERMIČ:</speaker>

               <p>Hvala lepa, gospod predsednik. Torej, z amandmajem, ki ima dva dela, dopolnjujemo
                  in natančneje opredeljujemo vsebino, ki je bila predstavljena s predlogom vlade že
                  v drugem branju, in mislimo, da v celoti izboljšujemo besedilo in tudi vključujemo
                  amandma, ki ga je predložila vlada.</p>
               <p>Torej, gre pa za to, da tako, kot je v zakonu o visokem šolstvu zapisano, možnost
                  izpopolnjevanja vrhunskih visokošolskih delavcev omogočamo tudi na področju
                  znanosti za področje raziskovalcev.</p>
               <p>Zato predlagam, da se podpre amandma štirih poslanskih skupin in seveda potem, kot
                  ste že sami ugotovili, je amandma vlade nepotreben. Hvala lepa.</p>
            </sp>
            <sp xml:id="SDZ3-Redna-19-2002-10-25.sp132">

               <speaker>PREDSEDNIK BORUT PAHOR:</speaker>

               <p>Želi še kdo? (Nihče.) Ali lahko glasujemo? Glasujemo o predlogu štirih poslanskih
                  skupin k 29. členu, predlog amandmaja. Prosim. Od 53 je 45 poslank in poslancev
                  glasovalo za.</p>
               <p>(Za je glasovalo 45.) (Proti 0.)</p>
               <p>Ugotavljam, da je amandma sprejet.</p>
               <p>S tem smo hkrati odločili, da je amandma k 29. členu, ki ga vlaga vlada
                  brezpredmeten.</p>
               <p>Sprašujem pristojne, ali je po odločanju o amandmajih predlog zakona neusklajen?
                  (Je.) Prosim, predstavnik vlade. Vi opozarjate, da je neusklajen? Dobro. Torej,
                  ugovora zoper usklajenost ni, zato prehajamo na odločanje o predlogu zakona v
                  celoti.</p>
               <p>Glasujemo. 55 navzočih, 50 za in nihče proti.</p>
               <p>(Za je glasovalo 50.) (Proti nihče.)</p>
               <p>Ugotavljam, da je državni zbor zakon sprejel.</p>
               <p>Ta točka je končana.</p>
               <p>Nadaljujemo z <title>11. TOČKO DNEVNEGA REDA - TRETJO OBRAVNAVO PREDLOGA ZAKONA O
                     TEMELJNIH RAZVOJNIH PROGRAMIH NA PODROČJU IZOBRAŽEVANJA IN ZNANOSTI.</title>
               </p>
               <p>Ta predlog smo obravnavali v sredo, 23. tega meseca. V drugi obravnavi ni bil
                  sprejet noben amandma, tako da zdaj lahko preidemo na glasovanje o zakonu v
                  celoti. Želi kdo pred tem besedo? Da, kolega Moge.</p>
            </sp>
            <sp xml:id="SDZ3-Redna-19-2002-10-25.sp133">

               <speaker>RUDOLF MOGE:</speaker>

               <p>Hvala lepa, predsedujoči. Bom zelo kratek.</p>
               <p>Ta zakon, kot vidite skozi proceduro, smo sprejeli brez velikih zapletov in je v
                  bistvu vnuk prvega zakona, ki ga je sprejel državni zbor pred našim mandatom;
                  takrat smo ta zakon sprejeli z aklamacijo, to pomeni, da smo vsi glasovali za
                  zakon, ki vlaga v mlade in v znanje. In bi poprosil kolege, če bi lahko tudi
                  tokrat tako naredili.</p>
            </sp>
            <sp xml:id="SDZ3-Redna-19-2002-10-25.sp134">

               <speaker>PREDSEDNIK BORUT PAHOR:</speaker>

               <p>Želi še kdo besedo? (Nihče.)</p>
               <p>Glasujemo o zakonu v celoti. 57 navzočih, 54 za in nihče proti.</p>
               <p>(Za je glasovalo 54.) (Proti nihče.)</p>
               <p>Ugotavljam, da je zakon sprejet brez glasu proti.</p>
               <p>Smo pri <title>15. TOČKI DNEVNEGA REDA - TRETJI OBRAVNAVI PREDLOGA ZAKONA O
                     UPORABI SLOVENSKEGA ZNAKOVNEGA JEZIKA</title>
               </p>
               <p>O tem smo govorili v sredo v sklopu druge obravnave... /Oglašanje iz klopi./
                  Prosim, kolega Jerovšek... /Oh, pardon, pardon! Se opravičujem!/</p>
            </sp>
            <sp xml:id="SDZ3-Redna-19-2002-10-25.sp135">

               <speaker>PREDSEDNIK BORUT PAHOR:</speaker>

               <p>Opravičilo sprejmemo.</p>
               <p>V drugi obravnavi so bili sprejeti amandmaji k manj kot desetini členov
                  dopolnjenega predloga zakona, zato smo odločili, da danes dokončno v tretji
                  obravnavi odločamo o predlogu zakona.</p>
               <p>Prehajamo torej na <title>tretjo obravnavo.</title>
               </p>
               <p>Predlog sprejetih amandmajev in členov ste dobili na klopi. Novih amandmajev
                  ni.</p>
               <p>Prehajamo na odločanje o zakonu v celoti. Želi kdo besedo? (Nihče.)</p>
               <p>Potem bomo glasovali o predlogu zakona v celoti. Glasujemo. 55 navzočih, prav
                  toliko za, nihče proti.</p>
               <p>(Za je glasovalo 55.) (Proti nihče.)</p>
               <p>Ugotavljam, da je zakon sprejet.</p>
               <p>Smo pri <title>18. TOČKI DNEVNEGA REDA - TRETJI OBRAVNAVI V OKVIRU SKRAJŠANEGA
                     POSTOPKA PREDLOGA ZAKONA O SPREMEMBAH IN DOPOLNITVAH ZAKONA O VARSTVU
                     TOPOGRAFIJE POLPREVODNIŠKIH VEZIJ.</title>
               </p>
               <p>To smo obravnavali v četrtek, 24. tega meseca, včeraj, opravili drugo obravnavo,
                  ni bil sprejet noben amandma. Državni zbor lahko preide na odločanje o zakonu v
                  celoti. Sprašujem, ali želi kdo pred tem besedo? (Nihče.) Glasujemo o zakonu v
                  celoti! 53 navzočih. 50 za, nihče proti.</p>
               <p>(Za je glasovalo 50.) (Proti nihče.)</p>
               <p>Ugotavljam, da je zakon sprejet.</p>
               <p>Smo pri <title>23. TOČKI DNEVNEGA REDA - TRETJA OBRAVNAVA PREDLOGA ZAKONA O
                     SPREMEMBAH ZAKONA O PRVEM POKOJNINSKEM SKLADU REPUBLIKE SLOVENIJE IN
                     PREOBLIKOVANJU POOBLAŠČENIH INVESTICIJSKIH DRUŽB.</title> Smo v okviru
                  skrajšanega postopka. To smo obravnavali včeraj.</p>
               <p>Prehajamo na <title>tretjo obravnavo.</title> Pred seboj imate predlog sprejetih
                  amandmajev in členov, novih nimamo. Tako lahko preidemo na odločanje o zakonu v
                  celoti. Želi kdo besedo pred glasovanjem? Prosim, kolega Kavčič.</p>
            </sp>
            <sp xml:id="SDZ3-Redna-19-2002-10-25.sp136">

               <speaker>BLAŽ KAVČIČ:</speaker>

               <p>Ugotoviti moramo, da je s sprejetim amandmajem postal zakon neusklajen. Zato smo
                  se odločili, da vložimo uskladitveni amandma k 2. členu. Pri tem smo predlagatelji
                  upoštevali, da je vsebinsko odločanje bilo opravljeno že včeraj in da je bila
                  izražena volja večine, da se povečanje števila pokojninskih bonov z 10.000 na
                  30.000 ne podpre. Mi spoštujemo tako voljo večine. Jo obžalujemo, ker mislimo, da
                  je šlo za zelo koristen predlog. Vendar bi kakršnokoli odlašanje odločanja o tem
                  zakonu, kar je poslovniška možnost, še bolj približalo eventualno sprejetje tega
                  zakona koncu tega leta. Zato smo se odločili in vlagamo uskladitveni amandma, ki
                  ne nasprotuje včeraj izraženi volji ob sprejetju amandmaja, ki ga je predlagala
                  poslanska skupina DeSUS. Je pa ta uskladitveni amandma potreben.</p>
            </sp>
            <sp xml:id="SDZ3-Redna-19-2002-10-25.sp137">

               <speaker>PREDSEDNIK BORUT PAHOR:</speaker>

               <p>Kolega Kavčič, jaz ga nimam pred seboj.</p>
            </sp>
            <sp xml:id="SDZ3-Redna-19-2002-10-25.sp138">

               <speaker>BLAŽ KAVČIČ:</speaker>

               <p>Uskladitveni amandma imam tukaj, ker je treba najprej ugotoviti, da je zakon
                  notranje neskladen, potem pa seveda lahko šele vložimo uskladitveni amandma.</p>
            </sp>
            <sp xml:id="SDZ3-Redna-19-2002-10-25.sp139">

               <speaker>PREDSEDNIK BORUT PAHOR:</speaker>

               <p>Tukaj slišim, da ga imajo tudi drugi kolegi.</p>
            </sp>
            <sp xml:id="SDZ3-Redna-19-2002-10-25.sp140">

               <speaker>BLAŽ KAVČIČ:</speaker>

               <p>Ne, amandma tu, ker je poslovniško treba najprej ugotoviti neskladnost zakona.</p>
            </sp>
            <sp xml:id="SDZ3-Redna-19-2002-10-25.sp141">

               <speaker>PREDSEDNIK BORUT PAHOR:</speaker>

               <p>Prav. V redu. Ne, razumel sem, da ga imajo tudi drugi kolegi.</p>
            </sp>
            <sp xml:id="SDZ3-Redna-19-2002-10-25.sp142">

               <speaker>BLAŽ KAVČIČ:</speaker>

               <p>Ne še.</p>
            </sp>
            <sp xml:id="SDZ3-Redna-19-2002-10-25.sp143">

               <speaker>PREDSEDNIK BORUT PAHOR:</speaker>

               <p>Zato sem bil začuden, ker ga jaz nimam. Prosim.</p>
            </sp>
            <sp xml:id="SDZ3-Redna-19-2002-10-25.sp144">

               <speaker>BLAŽ KAVČIČ:</speaker>

               <p>Ker še ni osnove za vložitev. Se pravi, predlagamo torej, da se ugotovi, da je
                  zakon notranje neskladen.</p>
               <p>Želel pa sem samo komentirati uskladitveni amandma, ki ne prinaša vsebinske
                  spremembe, ampak samo notranje usklajuje zakon z včeraj sprejetim amandmajem.</p>
            </sp>
            <sp xml:id="SDZ3-Redna-19-2002-10-25.sp145">

               <speaker>PREDSEDNIK BORUT PAHOR:</speaker>

               <p>Če nihče v dvorani ne bo protestiral, ker ga nimamo napisanega, da bi lahko o njem
                  tudi razpravljali, če se bo ugotovilo, da je zakon notranje neusklajen. Sicer bomo
                  morali počakati, da se razmnoži in bomo prekinili to točko in šli na 36. Ali lahko
                  kolega Kavčič preberete ta amandma? Prosim kolega, mir mora biti v dvorani, sicer
                  bom prekinil to točko. Prosim.</p>
            </sp>
            <sp xml:id="SDZ3-Redna-19-2002-10-25.sp146">

               <speaker>BLAŽ KAVČIČ:</speaker>

               <p>Uskladitveni amandma se glasi: "Na podlagi petega odstavka 140. člena poslovnika
                  državnemu zboru predlagamo uskladitveni amandma k 2. členu, ki se glasi: "Člen se
                  črta." Amandma je potreben zaradi nastalega neskladja med 1. in 2. členom, kar je
                  posledica sprejetega amandmaja v drugi obravnavi. S sprejetjem le tega je postal
                  2. člen brezpredmeten.</p>
            </sp>
            <sp xml:id="SDZ3-Redna-19-2002-10-25.sp147">

               <speaker>PREDSEDNIK BORUT PAHOR:</speaker>

               <p>Lahko zdaj pristojna vlada oziroma služba potrdita, da je neusklajenost zakona,
                  takega, kot je bil sprejet z amandmaji? Prosim, lahko pristojni z vlade to
                  potrdijo ali službe? Drugače bom prekinil to točko. Prekinil jo bom in bomo
                  nadaljevali s 36. Do takrat pa prosim, da se ta amandma kolega Kavčiča razmnoži na
                  klop in da pristojni lahko državnemu zboru takoj odgovorijo, ali gre za
                  neusklajenost ali ne. <title>36. TOČKA JE PRED NAMI.</title>
               </p>
               <p>Mislim, da je to predzadnja o kateri bomo odločali, zato prosim za pozornost. Rad
                  bi spomnil, da smo danes v dopoldanskem delu odprli razpravo o predlogu sklepa v
                  zvezi z odpravo državnega premoženja. Prosim za mir.</p>
               <p>V okviru te točke je poslanska skupina SLS in njen predstavnik, vodja, kolega
                  Podobnik predlagal amandma k sklepu k dopolnitvi spremenjenega in dopolnjenega
                  programa odprodaje državnega premoženja za leti 2002 in 2003. Ta predlog imate
                  pred seboj na klopi.</p>
               <p>Ali želi kolega Podobnik dodati kaj k temu predlogu? Prosim, kolega Podobnik.</p>
            </sp>
            <sp xml:id="SDZ3-Redna-19-2002-10-25.sp148">

               <speaker>JANEZ PODOBNIK:</speaker>

               <p>Hvala, predsednik za besedo. Povsem na kratko. Dve varianti sta bili. Na dva možna
                  načina bi se eventualno lahko državni zbor odločil, da danes ne bi še potrdil
                  odločitve, da da soglasje za prodajo protokolarnega objekta Vila Bled. En način bi
                  bil, da bi pač amandmajsko posegel v gradivo, kot ga je pripravila vlada. Druga
                  možnost pa je, da se amandmajsko spremeni sklep.</p>
               <p>Posvetoval sem se tudi z nekaterimi strokovnimi službami državnega zbora, tudi s
                  službo matičnega delovnega telesa, in sem se na koncu odločil, da predlagam sklep,
                  ki - torej dodatek, amandma k sklepu, da se na koncu besedila sklepa črta pika in
                  se doda naslednje besedilo: "tako da se iz dela, ki se nanaša na gradbene objekte
                  in zemljišča izloči vila Bled".</p>
               <p>To pa pomeni, da bo državni zbor pač imel morda še mesec dni časa, da se potem to
                  detajlneje razpravlja in odloči, ali bo šel in podprl to odločitev glede prodaje
                  kompleksa vile Bled. Hvala lepa.</p>
            </sp>
            <sp xml:id="SDZ3-Redna-19-2002-10-25.sp149">

               <speaker>PREDSEDNIK BORUT PAHOR:</speaker>

               <p>Dobro, to je bil amandma, ki je vložen k prvemu sklepu; namreč, prosim za
                  pozornost, ta sklep se glasi: "Sprejme se dopolnitev spremenjenega in dopolnjenega
                  programa odprodaje državnega premoženja za leti 2002 in 2003." Najprej bomo
                  glasovali o amandmaju, ki ga je vložil kolega Podobnik v imenu poslanske skupine.
                  Lahko odločamo? Prosim. Mir v dvorani. Ta predlog je bil sprejet. 54 navzočih, 41
                  za in 6 proti.</p>
               <p>(Za je glasovalo 41.) (Proti 6.)</p>
               <p>Tako zdaj lahko odločimo o sklepu v celoti, z dopolnjenim amandmajem, torej z
                  dopolnilom - sprejme se dopolnitev spremenjenega in dopolnjenega programa
                  odprodaje državnega premoženja za leti 2002 in tri. Glasujemo. Kolega Jerovšek! 54
                  navzočih, 41 za in 6 proti.</p>
               <p>(Za je glasovalo 41.) (Proti 6.)</p>
               <p>Sklep je sprejet.</p>
               <p>Prehajamo na drugi sklep. Prosim za pozornost. Sprejmejo se spremembe in
                  dopolnitve programa prodaje in oziroma zamenjave državnega stvarnega premoženja za
                  leto 2002, katerega uporabniki so pravosodni organi. Glasujemo. Glasujemo o drugem
                  sklepu. 54 navzočih, 38 za in 9 proti.</p>
               <p>(Za je glasovalo 38.) (Proti 9.)</p>
               <p>Sklep je sprejet.</p>
               <p>Prehajamo na tretje, zadnje glasovanje v okviru te točke o sklepu, ki se glasi:
                  "Sprejme se druga dopolnitev spremenjenega in dopolnjenega programa odprodaje
                  državnega premoženja za leti 2002 in 2003." Glasujemo. Končali smo odločanje o tej
                  točki, 55 navzočih, 39 za in 9 proti.</p>
               <p>(Za je glasovalo 39.) (Proti 9.)</p>
               <p>Sklep je sprejet.</p>
               <p>Zdaj se vračamo k zadnji nedokončani točki, <title>to je 23. točka</title> ki jo
                  zadeva tudi predlog kolega Kavčiča, če sem prav seznanjen, torej tudi pristojna
                  služba ugotavlja, da gre za neusklajenost in da moramo to neusklajenost odpraviti.
                  Ta amandma je že v fotokopiranju. Služba je sporočila, da, služba je sporočila
                  vodstvu državnega zbora, da je neusklajenost pri zakonu treba odpraviti. Prosim,
                  dr. Bajuk.</p>
            </sp>
            <sp xml:id="SDZ3-Redna-19-2002-10-25.sp150">

               <speaker>DR. ANDREJ BAJUK:</speaker>

               <p>Hvala lepa. Rad bi, da bi služba prišla in nam tudi to razložila, v čem vidijo
                  neusklajenost, ker končno tukaj imamo tri člene. Prvi člen je bil amandmiran tako,
                  kot je bil včeraj. Ne vem, kaj sploh počenjamo. Ta zakon nima nobenega smisla in
                  mislim, da bi lahko glasovali o celotnem zakonu s tem amandmajem, kakršen je pač
                  bil sprejet, in je konec te zgodbe. Rad bi, če mi nekdo razloži iz te službe, ne
                  pa, da se iz ozadja nekaj razlaga - v čem vidijo neusklajenost, s čim, kako bi pa
                  sploh bil lahko usklajen. Ne razumem.</p>
            </sp>
            <sp xml:id="SDZ3-Redna-19-2002-10-25.sp151">

               <speaker>PREDSEDNIK BORUT PAHOR:</speaker>

               <p>Kolega Anderlič.</p>
            </sp>
            <sp xml:id="SDZ3-Redna-19-2002-10-25.sp152">

               <speaker>ANTON ANDERLIČ:</speaker>

               <p>Kar se tiče vsebine, je gospod Kavčič že prej govoril. Ampak na žalost je to tako,
                  da služba je res ugotovila neskladje, in glede na to, da bi zakon ostal samo z
                  redakcijskim popravkom osnovnega zakona, ki je bil tako ali tako spremenjen, je
                  tako ali tako predlog na koncu, da se zakon zavrne, ker nima smisla, da se samo
                  redakcijski popravek objavi v Uradnem listu in je to zakon. Po vsebini je
                  popolnoma spremenjen, ali pa - vsebina, ki naj bi se urejala s tem zakonom, ni
                  bila sprejeta. In je mogoče, brez da dobite na mizo ta predlog, o katerem je
                  govoril gospod Kavčič, da ga sprejmemo. Naslednje glasovanje o zakonu v celoti
                  predlagam, da glasujemo "proti" in stvar zavrnemo in smo končali zakonodajno
                  pot.</p>
            </sp>
            <sp xml:id="SDZ3-Redna-19-2002-10-25.sp153">

               <speaker>PREDSEDNIK BORUT PAHOR:</speaker>

               <p>Kolega dr. Bajuk je zahteval, da je tukaj pristojna služba in to zahtevo zdaj tudi
                  sporočam. Prosim, da delo, ki se mu sicer zdaj posvečajo v ozadju, pustijo in da
                  pridejo v dvorano. Prosim, gospa namestnica, imate besedo. Čimbolj na glas.</p>
            </sp>
            <sp xml:id="SDZ3-Redna-19-2002-10-25.sp154">

               <speaker>ALENKA OGRINC:</speaker>

               <p>Hvala lepa, gospod predsednik. Torej, s sprejetim amandmajem na dopolnjeni predlog
                  predlaganega zakona je prišlo po naši oceni do neskladja med 1. in 2. členom
                  zakonskega predloga. Namreč, tako v 1. kot v 2. členu je predlagana sprememba
                  prvotne rešitve 10.000 pokojninskih bonov, kolikor naj bi se lahko zamenjalo za
                  polico dodatnega pokojninskega zavarovanja. Torej, ta vsota pokojninskih bonov v
                  1. členu, s katerim se spreminja 28. člen veljavnega zakona, seveda je ta znesek
                  bil enak tudi v 30. členu, ker sta medsebojno povezana že v osnovnem, veljavnem
                  zakonu, s tem ko je bila predlagana sprememba in je bil amandma tudi podprt na
                  dopolnjeni predlog zakona in je ta amandma posegel v 1. člen, se pravi, je samo v
                  1. členu prišlo do spremembe in opustitve predlagane spremembe od 10.000
                  pokojninskih bonov na 30.000. V 2. členu, s katerim se spreminja 30. člen, pa je
                  ostalo prvotno predlagano število 30.000, s tem je prišlo do vsebinskega neskladja
                  med obema členoma predlaganega zakona.</p>
               <p>Dodatno k temu še: če se predlaga sprememba 2. člena oziroma tako, da bi se 2.
                  člen predlaganega zakona črtal, pa pomeni, da nam ostane samo 1. člen zakona, ob
                  upoštevanju sprejetega amandmaja v drugi obravnavi, ko se vsebinska dopolnitev
                  oziroma sprememba opušča, nam ostane v 1. členu samo zgolj redakcijski popravek,
                  in to minimalen redakcijski popravek, kjer se samo ena besedica spremeni oziroma
                  celo samo ena črka spremeni in dejansko se na ta način vsebinski pomen in tudi
                  razlogi za predlagano spremembo zakona pravzaprav razvrednotijo. Tako je vprašanje
                  - torej takšna sprememba je možna vselej z navadnim popravkom zakona. Hvala
                  lepa.</p>
            </sp>
            <sp xml:id="SDZ3-Redna-19-2002-10-25.sp155">

               <speaker>PREDSEDNIK BORUT PAHOR:</speaker>

               <p>Hvala, gospa namestnica. Prosim, kolega Anderlič.</p>
            </sp>
            <sp xml:id="SDZ3-Redna-19-2002-10-25.sp156">

               <speaker>ANTON ANDERLIČ:</speaker>

               <p>Zgleda sicer čudno, ampak ker je postopek tak, da o zakonu na koncu ne moremo
                  glasovati, dokler ni odpravljeno neskladje, pa četudi je zakon nastal brez
                  vsebine. Obžalujem, da je seveda Kebrič vložil slabe amandmaje, ker bi moral
                  vložiti na vse člene in bi bilo to odpravljeno in takrat tega uskladitvenega
                  amandmaja ne bi bilo treba sprejemati. Ampak zdaj, če hočemo priti do glasovanja,
                  moramo imeti usklajen zakon. Samo to je, nič drugega. In da nečakamo tistih
                  razmnoženih uskladitvenih amandmajev, lahko dvakrat glasujemo in je stvar
                  končana.</p>
            </sp>
            <sp xml:id="SDZ3-Redna-19-2002-10-25.sp157">

               <speaker>PREDSEDNIK BORUT PAHOR:</speaker>

               <p>Sam temu ne nasprotujem, če ne nasprotuje nihče v dvorani; če en sam, bomo čakali,
                  da se razmnoži. Ali kdo nasprotuje temu, da nimamo razdeljenega amandmaja pred
                  seboj? (Nihče.)</p>
               <p>Potem bomo glasovali najprej o predlogu uskladitvenega amandmaja kolega Blaža
                  Kavčiča, kolega Podobnika in Anderliča. Uskladitveni amandma k 2. členu se glasi:
                  "Člen se črta."</p>
               <p>Glasujemo. 56 navzočih, 51 za in nihče proti.</p>
               <p>(Za je glasovalo 51.) (Proti nihče.)</p>
               <p>Ugotavljam, da je ta amandma sprejet.</p>
               <p>Zdaj lahko torej glasujemo o predlogu zakona v celoti, v skladu z opozorili, ki
                  smo jih tudi dobili. Kolega Podobnik, obrazložitev glasu.</p>
            </sp>
            <sp xml:id="SDZ3-Redna-19-2002-10-25.sp158">

               <speaker>JANEZ PODOBNIK:</speaker>

               <p>Hvala lepa. Znašel sem se v situaciji, o kateri je prej govoril kolega Anderlič,
                  in bom pač glasoval tako, kot je logično - Pirova zmaga na koncu. Sinoči veliko
                  socialne demagogije, mnoge vas je zaneslo resnično v smer čustev. Posledica bo pa
                  naslednja: nič sene bo hudega zgodilo, Kapitalska družba bo dobila prvi
                  pokojninski sklad, v katerem bo zelo veliko udeležencev s po nekaj tisoč tolarji,
                  zelo veliko dela bo imela. In včeraj smo se slabo odločili, slabo smo se odločili,
                  ampak večina ima v državnem zboru vedno prav, pa tudi če se odloči napačno. Hvala
                  lepa.</p>
            </sp>
            <sp xml:id="SDZ3-Redna-19-2002-10-25.sp159">

               <speaker>PREDSEDNIK BORUT PAHOR:</speaker>

               <p>Kolega Kebrič.</p>
            </sp>
            <sp xml:id="SDZ3-Redna-19-2002-10-25.sp160">

               <speaker>IVAN KEBRIČ:</speaker>

               <p>Obrazložitev glasu. Spoštovani predsednik, kolegice in kolegi! Čas je zlato, tudi
                  za nas, poslance.</p>
               <p>Včerajšnje glasovanje je pravi argument, zakaj smo predlagali ta amandma in
                  predlog spremembe zavrnili. Hvala lepa in se zahvaljujem predlagateljem, da smo
                  zadevo tako hitro rešili danes.</p>
            </sp>
            <sp xml:id="SDZ3-Redna-19-2002-10-25.sp161">

               <speaker>PREDSEDNIK BORUT PAHOR:</speaker>

               <p>Kolega Peče. Edini ima besedo kolega Peče.</p>
            </sp>
            <sp xml:id="SDZ3-Redna-19-2002-10-25.sp162">

               <speaker>SAŠO PEČE:</speaker>

               <p>Če je bilo maloprej rečeno, da je bilo včeraj veliko socialne demagogije, moram
                  popraviti in vsaj povedati, da v naših očeh, s stališča Slovenske nacionalne
                  stranke, je bilo včeraj veliko socialne pravičnosti. Kako pa to jemljete, gospod
                  Podobnik, je pa razvidno iz interesa, ki ste ga vložili skozi zakon. Hvala.</p>
            </sp>
            <sp xml:id="SDZ3-Redna-19-2002-10-25.sp163">

               <speaker>PREDSEDNIK BORUT PAHOR:</speaker>

               <p>Še kdo? Kolega dr. Bajuk.</p>
            </sp>
            <sp xml:id="SDZ3-Redna-19-2002-10-25.sp164">

               <speaker>DR. ANDREJ BAJUK:</speaker>

               <p>Hvala lepa. Zelo na kratko. Gospod predsednik! Mi smo amandma kolega Kebriča
                  podprli. Sicer se ne strinjamo z njegovimi argumentacijami, kar se tiče prvega
                  pokojninskega sklada in tega. Mi smo glasovali za to, da se to izniči. Ker je to
                  nesprejemljiva procedura, kar je počenjal KAD in kar je počenjala vlada, s tem da
                  je prepozno prišla s tem predlogom v javnost. Zaradi tega in zaradi razvoja našega
                  kapitalskega trga ocenjujemo, da je nujno potrebno, da se ta zakon zavrne in pa
                  zavračam ocene, ki jih je ravnokar izjavil gospod kolega Podobnik.</p>
            </sp>
            <sp xml:id="SDZ3-Redna-19-2002-10-25.sp165">

               <speaker>PREDSEDNIK BORUT PAHOR:</speaker>

               <p>Še kdo? (Nihče.) Glasujemo! Pozor pri glasovanju! 51 navzočih. 5 za in 42
                  proti.</p>
               <p>(Za je glasovalo 5.) (Proti 42.)</p>
               <p>Ugotavljam, da zakon ni sprejet.</p>
               <p>To je bilo tudi zadnje glasovanje v okviru oktobrske seje državnega zbora. Vsem se
                  zahvaljujem za sodelovanje in želim tako vam, kot tistim, ki so spremljali sejo,
                  prijeten vikend. Hvala lepa.</p>
               <p>(Seja je bila zaključena 25. oktobra 2002 ob 14.03 uri.)</p>
            </sp>
         </div>
      </body>
   </text>
</TEI>
