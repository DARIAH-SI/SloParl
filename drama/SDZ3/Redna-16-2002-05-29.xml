<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-16-2002-05-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1A7BE06ED7743B2FC1256BCD003E11CE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=1A7BE06ED7743B2FC1256BCD003E11CE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-16-2002-05-29.DZ" n="16">
               <name>Redna</name>
               <date when="2002-05-29"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-16-2002-05-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 16. seje</stage>
            <stage type="date">(29. maj 2002)</stage>
            <stage type="chairman">Sejo je vodil dr. Miha Brejc, podpredsednik državnega zbora.</stage>
            <stage type="time">Seja se je pričela ob 10.09 uri. </stage>


            <sp xml:id="SDZ3-Redna-16-2002-05-29.sp1">

               <speaker>PODPREDSEDNIK DR. MIHA BREJC:</speaker>

               <p>Spoštovane gospe in gospodje, kolegice in kolegi, dober dan! Pričenjam nadaljevanje
               16. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Franc Kangler, Roman Jakič, Marko Diaci, Leopold Kremžar, Jelko
               Kacin za dopoldanski del seje, Franc Čebulj, Franc Pukšič, Jože Avšič, Matjaž Švagan
               za pričetek seje in Jurij Malovrh za pričetek seje.</p>
               <p>Prosim, da vstavite kartice, da ugotovimo prisotnost v dvorani. Prosim, "kvorum". V
               dvorani nas je več kot 43, tako da imamo spet nekaj težav. Lahko prosim, gospe in
               gospodje, da pogledate, če ste vložili kartice.</p>
               <p>Ugotavljamo prisotnost v dvorani, drugič. "Kvorum". Ugotavljam, da je prisotnih 56
               poslank in poslancev, zbor je sklepčen in lahko odloča.</p>
               <p>Na današnje nadaljevanje seje so vabljeni predstavniki vlade Republike Slovenije, ki
               jih lepo pozdravljam - gospoda ministra in gospo državno sekretarko.</p>
               <p>Včeraj smo prekinili obravnavo <title>3. TOČKE DNEVNEGA REDA,</title> TO JE PREDLOGA ZAKONA O SPREMEMBAH IN DOPOLNITVAH ZAKONA O LOKALNI
               SAMOUPRAVI.</p>
               <p>S tem bomo danes nadaljevali in potem obdelali še preostale zadeve v zvezi z lokalno
               samoupravo. Včeraj smo razpravo, kot sem že dejal, prekinili in po mojem seznamu so
               včeraj ostali še gospod Tanko, gospa Zupanova in gospa Širca.</p>
               <p>Smo pri 14. členu, za vsak slučaj povem še enkrat. Gospod Tanko želi besedo. Želite
               besedo, gospod Tanko?</p>
            </sp>
            <sp xml:id="SDZ3-Redna-16-2002-05-29.sp2">

               <speaker>JOŽE TANKO:</speaker>

               <p>Hvala za besedo. Včeraj smo razpravljali o členu, mislim, da 14. členu, in je bilo
               precej tudi dobrih pobud oziroma tudi utemeljitev, ki se nanašajo na določene zadeve.</p>
               <p>Tu bi dopolnil nekatere stvari samo s tem, da za vključitev romskih skupnosti ni
               dovolj, da se njihove lokacije samo lokacijsko opremijo z ustrezno komunalno
               infrastrukturo, ampak morajo občine poskrbeti tudi za nekatere druge zadeve.
               Poskrbeti morajo, da se ti otroci lahko enakopravno vključijo tudi v otroško varstvo,
               da se lahko enakopravno vključijo v šole. Praviloma povsod je treba za te zadeve
               zagotavljati tudi določene stroške, ki sodijo v kategorijo tako imenovanega
               nadstandarda, bodisi da gre za dodatno izobraževanje, bodisi da gre za uvedbo
               dodatnih logopedov in podobnih stvari. Zato tudi predlagam, da se v tem amandmaju
               priznajo občinam, kjer imajo Romi stalno prebivališče, to pa niso samo občine, ki so
               navedene v 14. členu osnovnega predloga, ampak so tudi druge občine, in tudi v teh
               občinah živijo Romi v neurejenih lokacijah, ki niso navedene, zato predlagam, da se
               dodajo vsem tem občinam, tudi tistim, ki niso navedene, dodatni stroški za
               vzpostavitev pogojev, da se romska skupnost lahko enakopravno vklopi, ne samo po
               komunalnem standardu, ampak tudi v tem izobraževalnem procesu, ki je navsezadnje
               ključen. Brez dobrih pogojev pri izobraževanju romska skupnost nima nobenih realnih
               možnosti niti za sodelovanje v organih lokalnih skupnosti, niti za vključitev v
               družbo, bodisi v poslovni svet, bodisi v družbeno dejavnost. Zato vam predlagam, da
               amandma, ki nadomešča amandma poslanske skupine ljudske stranke, da naš amandma
               podprete. Hvala.</p>
            </sp>
            <sp xml:id="SDZ3-Redna-16-2002-05-29.sp3">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospa Zupanova, prosim.</p>
            </sp>
            <sp xml:id="SDZ3-Redna-16-2002-05-29.sp4">

               <speaker>MAJDA ZUPAN:</speaker>

               <p>Hvala lepa. Glede na to, da je veliko nejasnosti glede tega 14. člena in da vsi kar
               na besedo ne zaupamo vladi, predlagam, da nam vlada dostavi seznam vseh občin, kjer
               živijo Romi, koliko živečih Romov je v teh občinah in kako so homogeni in
               integrirani. Jaz mislim, da to ne bi smel biti problem in da bi to lahko dobili na
               mizo. Hvala lepa.</p>
            </sp>
            <sp xml:id="SDZ3-Redna-16-2002-05-29.sp5">

               <speaker>PODPREDSEDNIK DR. MIHA BREJC:</speaker>

               <p>Gospe Širce ni tukaj. Gospod Fabjan.</p>
            </sp>
            <sp xml:id="SDZ3-Redna-16-2002-05-29.sp6">

               <speaker>ANDREJ FABJAN:</speaker>

               <p>Hvala za besedo, spoštovani predsedujoči. Minister, gospe in gospodje! Jaz bi se
               nekako navezal predvsem na včerajšnjo razpravo. Ker sem jo dobro poslušal sem
               ugotovil in lahko rečem, da se večina razpravljavcev na to temo s problemom v živo ni
               soočila. Župani, občinski sveti, predvsem pa krajani v tistih občinah, kjer romska
               skupnost živi, še kako dobro vedo, kakšni so ti problemi, predvsem pa kakšne
               obveznosti občinskih proračunov tudi do njihovih naseljev so potrebne. Predvsem
               materialne obveznosti so tiste, ki bi problem začele reševati. Dejstvo tudi je, da
               Romi v Sloveniji živijo in tudi bodo živeli.</p>
               <p>Tretje dejstvo je vsekakor tudi to, da je država v preteklosti temu problemu
               namenila premalo. Vsekakor se strinjam z razpravo včerajšnjega govornika, gospoda
               Janše, ki je rekel, da bi bilo potrebno čimprej pripraviti ta krovni zakon, ki bi
               tudi nekako zabetoniral ali postavil temelje za finančno reševanje tega problema.</p>
               <p>Treba je povedati tudi to, da se Romi zavedajo predvsem pravic, premalo pa
               dolžnosti, in s tem bi osebno tudi podprl predlog, da dobijo možnost kot predstavniki
               Romov v občinskih svetih. S tem, ko bodo dobili to možnost in bili morda tudi v
               občinskem svetu, bo ta pravica do sedeža v občinskem svetu pomenila predvsem tudi
               prevzem določenih dolžnosti. Te dolžnosti so tiste, ki jih bodo danes, jutri začele
               vključevati v družbo in tudi v te probleme.</p>
               <p>Slovenska ljudska stranka je tudi vložila amandma k 14. členu in če si ga dobro
               preberete, predvsem obrazložitev amandmaja, nakazuje začetek poti reševanja tega
               problema. Zato vas tudi prosim, ko bomo prišli do tega amandmaja, da ga podprete.
               Hvala lepa.</p>
            </sp>
            <sp xml:id="SDZ3-Redna-16-2002-05-29.sp7">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Lahko razpravo s tem... Aha, še gospa Širca. Izvolite.</p>
            </sp>
            <sp xml:id="SDZ3-Redna-16-2002-05-29.sp8">

               <speaker>MAJDA ŠIRCA:</speaker>

               <p>Hvala lepa. Že včeraj sem opozorila, da mogoče pri amandmiranju tega člena, v
               navednicah rečeno, "prodajamo" druge vsebine ali pa medvrstično, poskuša vsakdo
               uveljaviti svoje vidike. Ugotovili smo tudi včeraj že, da so nekateri zelo
               diskriminatorni. Pri amandmaju, ki ga je vložila ljudska stranka, opozarjam, da bi se
               uveljavila in naj bi se reševal položaj s finančnega vidika, in to v členu, ki rešuje
               zgolj imenovanje romske skupnosti v svet. Mislim, da je cepljenje pridobivanja nekih
               dodatnih finančnih sredstev znotraj ureditve, ki jo predlaga, ki rešuje to vprašanje,
               nekoliko sprenevedavo. Hvala.</p>
            </sp>
            <sp xml:id="SDZ3-Redna-16-2002-05-29.sp9">

               <speaker>PODPREDSEDNIK DR. MIHA BREJC:</speaker>

               <p>Replika, gospod Fabjan. Prosim.</p>
            </sp>
            <sp xml:id="SDZ3-Redna-16-2002-05-29.sp10">

               <speaker>ANDREJ FABJAN:</speaker>

               <p>Glejte, glede na to, da tudi vlada ni imela mnenja na matičnem odboru, bi prosil
               vlado, da se glede amandmaja poslanske skupine slovenske ljudske stranke tudi
               opredeli. Hvala.</p>
            </sp>
            <sp xml:id="SDZ3-Redna-16-2002-05-29.sp11">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ3-Redna-16-2002-05-29.sp12">

               <speaker>DR. RADO BOHINC:</speaker>

               <p>Hvala lepa. Spoštovani! Položaj Romov in njihove pravice urejajo, kot vam je znano,
               številne mednarodne konvencije in priporočila, predvsem Združenih narodov, Sveta
               Evrope in tudi evropske komisije oziroma Evropske unije. Zelo pomembno je tudi to, da
               je bilo v naših pogajanjih z Evropsko unijo to vprašanje posebej izpostavljeno in bo
               v končnem poročilu o napredku tudi poročilo o tem, kaj je država kandidatka storila
               za zaščito pravic romskih skupnosti.</p>
               <p>Poleg tega je eden ključnih vzrokov za sedanjo novelo zakona o lokalni samoupravi,
               ki jo sprejemamo po našem predlogu po hitrem postopku, znana, večkrat omenjena
               odločba ustavnega sodišča, ki zahteva močnejše pravno varstvo Romom, kot je bilo
               doslej, ko se je po doslej še veljavnem zakonu moralo zagotoviti navzočnost v
               občinskih svetih povsod tam, kjer avtohtono živijo romske skupnosti. To pravno
               varstvo po kriterijih, ki jih je oblikovalo ustavno sodišče oziroma po njihovem
               mnenju, ni zadostno. Zato je bilo potrebno oblikovati močnejše pravno varstvo, in to
               je to, kar je zaobseženo v vladnem predlogu, ki našteva občine, v katerih je treba
               zagotoviti Romom to pravico.</p>
               <p>Vlada je prvotno razpravljala o predlogu ministrstva za notranje zadeve, ki je bil
               nekoliko drugačen, ki je pravzaprav želel našteti zgolj kriterije, razdelati kriterij
               avtohtonosti, predvsem pa vključiti kriterija trajne poseljenosti in pa
               organiziranosti Romov. Vendar je v razpravi na vladi predvsem ob upoštevanju
               mednarodnih primerjav na tem področju prevladalo stališče, da opredelitev pravic
               Romov preko kriterijev in prepustitev občinam, da na tej podlagi odločajo, ali bodo
               Romom podelili te pravice ali ne, da to ne zadošča. Država mora,tako je bilo enotno
               stališče vlade, zagotoviti, da se te pravice uresničujejo in ne na način, da takšno
               odločitev o tem, ali bo pravica ali ne z različnim upoštevanjem kriterijev, da bo ta
               odločitev prepuščena občini. Zato je v besedilu, ki ga predlagamo,našteto 20 občin,
               za katere obstaja po tem predlogu zakonska obveznost, da realizirajo to pravico. Po
               stališču vlade edino na takšen način zagotovimo dovolj visoko stopnjo trdnosti
               pravnega varstva romskih pravic, kot to izhaja iz mednarodnih dokumentov, pa tudi iz
               intence, iz obrazložitve ustavnega sodišča.</p>
               <p>Zastavlja se seveda vprašanje, na kakšen način smo prišli do teh 20 občin. To
               vprašanje se utemeljeno in upravičeno zastavlja. Povedal bi, da je to predlog, ki ga
               je izdelala stroka in relevantni organi pri vladi. Predvsem imam tu v mislih inštitut
               za narodna vprašanja, ki ima o tem številne raziskave in študije. Mimogrede, te
               študije odgovarjajo tudi na vprašanja, ki jih je zastavila kolegica poslanka
               Zupanova, o pogostosti, naseljenosti romskih skupnosti po posameznih občinah in o
               stanju njihove organiziranosti.</p>
               <p>Mimogrede naj dodam podatek, ki smo ga v zvezi z včerajšnjo razpravo še posebej
               proučevali oziroma ugotavljali. Namreč, stopnja organiziranosti v teh 20 občinah, če
               jo merimo po tem, kolikšno je število romskih društev v teh občinah, je takšna, da je
               po tem kriteriju zgolj v 11 občinah ustanovljeno romsko društvo, društvo ki se
               ukvarja s pravicami Romov oziroma se ukvarja z vprašanji njihovega statusa. Odločitev
               o 20 občinah torej temelji na študijah inštituta za narodnostna vprašanja ter na
               izrecnem stališču dveh vladnih institucij, to sta urad za narodnosti in pa komisija
               za zaščito romskih in drugih etičnih skupnosti. Podatek temelji na raziskavi in na
               stališču dveh relevantnih vladnih institucij. Štejemo, da je to dovolj trdna podlaga
               za to, da vlada lahko predlaga takšno odločitev. Seveda se pa strinjamo z vsemi
               tistimi, ki ste opozarjali na to, da to ni statičen ampak dinamičen podatek. Odgovor
               na to vprašanje je seveda možen edino na ta način, da se v primeru relevantnih
               sprememb, ki se ugotovijo na enak način, kot so se ugotavljala stanja v 20 občinah,
               pride s spremembo zakona, ki seznam občin spremeni, razširi ali skrči.</p>
               <p>To je edini možni način, če sprejmemo stališče, da mora država in ne občina
               zagotoviti varstvo pravic tako, kot to velevajo mednarodne konvencije.</p>
               <p>Predlagam torej, da podprete temeljno besedilo, ki je v noveli, v 14. členu
               določeno, in ne amandmajev, ki so vloženi k temu členu. Hvala.</p>
            </sp>
            <sp xml:id="SDZ3-Redna-16-2002-05-29.sp13">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Veber.</p>
            </sp>
            <sp xml:id="SDZ3-Redna-16-2002-05-29.sp14">

               <speaker>JANKO VEBER:</speaker>

               <p>Hvala za besedo. Ob teh dodatnih razlagah bi rad dopolnil še naslednje. Dejstvo, ki
               bo sledilo sprejemu tega zakona, da te občine, ki so tukaj navedene, prevzamejo
               odgovornost reševanja problematike romske skupnosti, bo imelo za posledico zagotovo
               tudi to, da vse ostale občine, torej tam nekje blizu stopetdeset občin bo napotilo
               svoje Rome v te občine, ker bodo enostavno rekli, mi pa nismo pristojni za reševanje
               vaše problematike in bo v teh občinah prišlo do koncentracije romskih skupnosti. Še
               večje, kot je že danes. Čakati na to, da se bo zgodila romska skupnost v občini, ki
               tukaj ni navedena, je sicer lepo, vendar opozarjam na problem, da do tega ne bo
               prihajalo, ker bodo vse ostale občine elegantno reševale ta problem s tem, da jih
               bodo napotile v te občine, ki so zapisane v zakonu.</p>
               <p>Izredno nekorektna rešitev, hkrati pa ponovno opozarjam, da te rešitve teh
               obveznosti ni mogoče prevzemati brez ustreznih, tudi finančnih kriterijev, da lahko
               izpelješ vse te zahteve ali pa sprejmeš vse te zahteve in jih poskušaš potem
               realizirati, ki bodo zagotovo nastale s to obveznostjo.</p>
               <p>Gre za zadevo oziroma rešitev, ki ni dobro premišljena in bo zagotovo povzročala
               dodatne težave, dodatne obveznosti tem občinam. Rešitev, ki je nakazana v amandmaju
               ljudske stranke in ki ga tudi dopolnjuje potem kolega Tanko, je pač rešitev, ki
               omogoča v tem hipu skrajšani postopek. Če bi imeli redni postopek ali pa hitri
               postopek bi seveda lahko odpirali tudi druge člene. Ta hip v skrajšanem postopku ni
               mogoče odpirati drugih členov, vendar brez ustreznega mehanizma za zagotavljanje
               dodatnih sredstev smo naložili, trdim, prevelike obveznosti tem občinam.</p>
               <p>Poleg tega pa je zapisano, da te občine morajo zagotoviti predstavnike v občinskem
               svetu v rednih lokalnih volitvah v letu 2002. Če bi bil ta rok prilagojen temu, da se
               spremeni tudi ostala zakonodaja, ki bo to poskušala reševati, bi bil problem
               obvladljivejši. Vendar tukaj je zelo kratek rok. Leto 2002 je tisto, ko bomo morali
               zagotoviti prisotnostpredstavnika v občinskem svetu, vse ostalo je pa praktično
               nedorečeno, nedefinirano in zato je ta rešitev izredno nekorektno pripravljena. Tudi
               sicer, za ponazoritev teh obveznosti, normativi, ki že obravnavajo prisotnost Romov
               na nekem področju na področju ministrstva za šolstvo, govorijo o tem, če imaš oddelek
               po normativih, v katerem je 28 otrok, in če so v tem oddelku trije romski otroci, se
               ta oddelek lahko zmanjša na 21 otrok. Če pa gre zgolj za oddelek, ki je sestavljen
               samo z romskimi otroki, je pata oddelek lahko samo 16-številčni. Ministrstvo za
               šolstvo se je že zavedalo tega problema pri izobraževanju. Tudi pri ostalih področjih
               bo treba urediti ta problem in ga ne pustiti nerešenega. Gre pač enostavno za
               zahtevnejše postopke delovanja. Najbolj ponazorjeno je pa to mogoče ravno v teh
               normativih, ki jih je ministrstvo za šolstvo že pripravilo in jih ima pripravljene.
               Tudi ostala področja bi morala temu slediti, če gremo v tako zakonsko rešitev. Ta
               zakonska rešitev pa, ponavljam, tudi minister je nekako poskušal že zelo dobro
               razložiti, gre za mednarodne obveze, obveze ustave, odločbe ustavnega sodišča in vse
               te obveze nalagamo tem navedenim občinam. Prišlo bo pa zagotovo do še večje
               koncentracije Romov v teh občinah, če bo zakon sprejet tako, kot je zapisan. To je pa
               tisti dodatni problem o katerem se pravzaprav sploh še nismo pogovarjali. Hvala.</p>
            </sp>
            <sp xml:id="SDZ3-Redna-16-2002-05-29.sp15">

               <speaker>PODPREDSEDNIK DR. MIHA BREJC:</speaker>

               <p>Replika, gospod Tanko.</p>
            </sp>
            <sp xml:id="SDZ3-Redna-16-2002-05-29.sp16">

               <speaker>JOŽE TANKO:</speaker>

               <p>Hvala lepa za besedo. Moram reči, da sem nekoliko razočaran nad odgovorom gospoda
               ministra. Mi smo namreč, kot je bilo že tudi v razpravi ugotovljeno, ugotovili, da je
               osnovna verzija, osnovna novela pomanjkljiva, ker izpušča vrsto občin, kjer zagotovo
               bivajo romske skupnosti. To lahko z gotovostjo trdimo, ker te zadeve dovolj dobro
               poznamo. Navsezadnje je tu kar nekaj ljudi, ki tudi na drug način upravljajo s
               teritorijem Slovenije, mnogi so tudi župani tu vmes in te zadeve dobro poznajo.
               Razočaran sem tudi nad tem, da tudi predlog, ki rešuje napako novele, se pravi bodisi
               predlog ljudske stranke bodisi nadomestilo, ki smo ga mi predlagali, ki je še
               kompletnejše, da nima podpore v vladi. Mi smo hoteli s tem predlogom zagotoviti, da
               se na neki način popravi obveznost ali pa da obveznost ali pa naloge tistim občinam,
               kjer romska skupnost obstaja in ki imajo ambicijo, da te probleme aktivno rešujejo.
               Zdi se mi skrajno, lahko rečem tudi neresno, da vlada enega ali drugega amandmaja v
               tem, kjer so navedeni, ne podpre. Hvala lepa.</p>
            </sp>
            <sp xml:id="SDZ3-Redna-16-2002-05-29.sp17">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Podobnik.</p>
            </sp>
            <sp xml:id="SDZ3-Redna-16-2002-05-29.sp18">

               <speaker>JANEZ PODOBNIK:</speaker>

               <p>Hvala za besedo, gospod podpredsednik. 14. člen rešuje zapleteno problematiko statusa
               romske skupnosti v povezavi z lokalno ravnjo in zakonom o lokalni samoupravi. Glede
               na nastop gospoda ministra, ki pravi, da vlada ne podpira nobenega vloženega
               amandmaja, bi se nam lahko zgodilo, da bi prišli v tretje branje in bi imeli člen
               zaprt.</p>
               <p>Včeraj pa je gospa Bitenčeva opozorila, da je prišlo do tehnične napake pri vložitvi
               amandmaja, zato bi v imenu poslanske skupine vložil amandma, ki bi bil bolj tehnične
               narave in bi se glasil: "Spremeni se napovedni stavek tako, da se glasi: 'Doda se nov
               101.a člen, ki se glasi.'." Prepričan sem, da bo ta amandma sprejet, s tem nam je pa
               tudi omogočeno, da potem v tretji obravnavi najdemo rešitve in tudi rešimo vprašanja,
               o katerih sta zdaj govorila kolega Veber in kolega Tanko, pa še nekateri drugi
               kolegi. Torej ta amandma sem sedaj pravkar vložil. Hvala lepa.</p>
            </sp>
            <sp xml:id="SDZ3-Redna-16-2002-05-29.sp19">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Kdo želi še besedo? <stage>(Nihče več.)</stage> A, oprostite, izvolite.</p>
            </sp>
            <sp xml:id="SDZ3-Redna-16-2002-05-29.sp20">

               <speaker>MARIO GASPARINI:</speaker>

               <p>Hvala, podpredsednik. Torej, jaz tega ne razumem. Mislim, da ta člen govori samo o
               tem, da romske skupnosti imajo predstavnika v občinskem svetu, in nič drugega. Zdaj
               pa mešate tu na eni strani šolstvo, na drugi komunalo in tako naprej. Če je član
               romske skupnosti v neki občini, v občinskem svetu, potem vam bo predstavljal
               probleme, ki jih imajo, in potem jih boste rešili. Tudi v proračunu Republike
               Slovenije je za romsko skupnost nek določen znesek, ki ga lahko koristite bodisi za
               komunalo bodisi za, ne vem, šolstvo in tako naprej. Ampak tu govorimo samo o tem, da
               tam, kjer so Romi, kjer so organizirani, recimo - škoda za ta amandma, ki smo ga
               umaknili - da imajo svojega predstavnika v občinskem svetu. Lahko vam rečem, recimo,
               v naši občini smo zadovoljni, da imamo predstavnika, Italijani torej, v občinskem
               svetu, zato ker se spoznavamo s problematiko italijanske skupnosti. In mislim, da ni
               nič napačnega, da sedi v občinskem svetu ne vem katere občine, tam kjer so Romi, tudi
               predstavnik Romov s tem boste dobili samo plus, ostali problemi se bodo rešili,
               finančni in tako naprej. Ampak tu se ne govori o tem.</p>
            </sp>
            <sp xml:id="SDZ3-Redna-16-2002-05-29.sp21">

               <speaker>PODPREDSEDNIK DR. MIHA BREJC:</speaker>

               <p>Hvala lepa, gospod Gasparini. Gospa državna sekretarka ali gospod minister, boste
               odgovorili?</p>
            </sp>
            <sp xml:id="SDZ3-Redna-16-2002-05-29.sp22">

               <speaker>DR. RADO BOHINC:</speaker>

               <p>Spoštovani! Poslanec Tanko je govoril o nekem amandmaju v zvezi s številom občin, v
               katerih prebivajo Romi. Sam tega amandmaja ne poznam oziroma z njim ne razpolagamo.
               Edini amandma ljudske stranke je vezan tu na financiranje in bi se rad opredelil do
               tega amandmaja.</p>
               <p>Mi smo vsekakor mnenja, da je vprašanje financiranja treba zakonsko urediti, tako
               kot je urejeno tudi za narodnosti, vendar tako kot je za narodnosti urejeno v zakonu
               o financiranju občin, bi bilo smiselno tudi za romske skupnosti oziroma za pokritje
               tega stroška zastopanja v občinskih svetih urediti v zakonu o financiranju občin.</p>
            </sp>
            <sp xml:id="SDZ3-Redna-16-2002-05-29.sp23">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Tanko, nato gospod Veber.</p>
            </sp>
            <sp xml:id="SDZ3-Redna-16-2002-05-29.sp24">

               <speaker>JOŽE TANKO:</speaker>

               <p>Hvala lepa. Ljudska stranka ima vložen amandma pod zaporedno številko 5 v pregledu
               amandmajev. Mi smo pa na ta amandma vložili amandma, s katerim besedilo ljudske
               stranke nadomeščamo s tekstom, kot je pod zaporedno številko 4. Predlagali smo
               izboljšavo teksta, ki ga je vložila poslanska skupina ljudske stranke. Obravnava pa
               popolnoma isto tematiko.</p>
            </sp>
            <sp xml:id="SDZ3-Redna-16-2002-05-29.sp25">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Veber.</p>
            </sp>
            <sp xml:id="SDZ3-Redna-16-2002-05-29.sp26">

               <speaker>JANKO VEBER:</speaker>

               <p>Replika ali pa nekako odgovor gospodu Gaspariniju glede na dejstvo, da naj bi ta člen
               govoril samo o volitvah oziroma izvolitvi predstavnika romske skupnosti v svet, v
               občinski svet. Seveda, o tem govori. Opozoril sem na to, da gre za zakon po
               skrajšanem postopku in da so zelo omejene možnosti, kako rešitve pripeljati v ta
               zakon, ker so odprti samo konkretni, no ti členi, ki jih je pač predlagatelj z
               vložitvijo zakona po skrajšanem postopku odprl oziroma predlaga njihove spremembe.
               Vendar ta zakon govori, da bo predstavnik romske skupnosti po volitvah v letu 2002 že
               sedel v občinskih svetih.</p>
               <p>Zakon o financiranju občin, se strinjam, mora reševati ta problem, ki ga omenja
               gospod minister. Dajmo pogledati, koliko predlogov za spremembo tega zakona je
               trenutno vloženih. Kdaj bo prišel na vrsto zakon o financiranju občin. Koliko časa bo
               preteklo do takrat - zelo nedefinirano obdobje. Obveznosti bodo pa nastajale, se
               strinjam, določen vir je predviden tudi pri posameznih ministrstvih za reševanje
               nekaterih problemov za potrebe romskih skupnosti, vendar vezano je tudi na delež
               občinskega proračuna. Vedno mora iti občina zraven. In seveda, zelo težko bo tudi
               razložiti v nekem okolju, ko boš delal prioriteto, ko veš, da imaš odprtih tisoče
               vprašanj, tudi komunalno opremljanje, bom rekel, nekaterih območij. Nacionalna
               stanovanjskovarčevalna shema je prioriteta - da boš to prioriteto zdajle spreminjal
               in šel pač komunalno opremljat in usposabljat zemljišča, ki jih pač potrebujejo tudi
               romske družine. Če pa boš združil te komplekse romske skupnosti in ostalih
               zainteresiranih za reševanje stanovanjskega problema, bo zagotovo zmanjšan interes za
               nakup zemljišča ob taki lokaciji, padla bo cena takega zemljišča in seveda nastali
               bodo zagotovo dodatni stroški pri občini, ki bo sicer ta sredstva vlagala v komunalno
               opremljanje.</p>
               <p>Tako da te rešitve so in ti problemi že obstajajo, se zavedamo, se ne odmikamo od
               njih, vendar ob teh dodatnih obveznostih, ki jih imamo že v letu 2002, moramo slediti
               tudi z drugimi rešitvami pri drugih zakonih. Žal pač lahko pričakujemo, da zakon o
               financiranju občin ne bo v kratkem obravnavan, ne bo v kratkem spremenjen in bo
               nastal zelo velik problem. Čeimaš pa sistemski vir za reševanje problematike romske
               skupnosti, pa prioriteta sploh ni vprašljiva. Veš, ta vir boš namenjal za ta in ta
               problem in se ni potrebno znotraj proračuna niti ne vem kako posebej o tem
               usklajevati.</p>
               <p>Tako da, ta hip v zakonu o skrajšanem postopku je nakazana rešitev, ni najboljša
               sistemska, se strinjam, vendar skrajšani postopek je in v letu 2002 bo treba imeti
               predstavnika v tem svetu, če ne, je pa treba reči, gremo na naslednje volitve, čez
               štiri leta, do takrat pa najbrž zakono financiranju občin bo spremenjen. V letu 2002
               pa zagotovo ne.</p>
            </sp>
            <sp xml:id="SDZ3-Redna-16-2002-05-29.sp27">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Fabjan, ste želeli besedo? <stage>(Ne.)</stage> gospod Anderlič.</p>
            </sp>
            <sp xml:id="SDZ3-Redna-16-2002-05-29.sp28">

               <speaker>ANTON ANDERLIČ:</speaker>

               <p>Jaz moram reči, da sem strašansko razočaran in presenečen. Namreč, ali do sedaj za
               te Rome v teh občinah, kjer so avtohtono naseljeni, se ni skrbelo, se niso urejala
               zemljišča ali se ni skrbelo za vse druge stvari. Tukaj bi kvečjemu lahko zapisali
               amandma, v katerem bi rekli: Sedež svetnika romske skupnosti občino stane v občinskem
               svetu toliko in toliko. In za to naj država zagotovi denar. To je vse. Vse druge
               stvari, komunalna opremljenost in tako naprej, sodi, jasno, v skrb občine, v njen
               proračun in tako naprej. Jaz nimam nič proti, če vsi tisti, ki predpostavljate, da
               bolje poznate to problematiko, rečete, da moramo pri proračunu pri izravnavi občinam,
               ki imajo Rome, nameniti nekaj več sredstev, ali v neki drugi rešitvi, ne pa tukaj, ko
               govorimo izključno o sedežu. Lahko sprejmemo dodatni sklep pri zakonu, čeprav sem jaz
               zmerajproti dodatnim sklepom, da zato ker se bo povečala angažiranost Romov pri
               urejanju lastnih zadev, skupaj z ostalimi prebivalci na teritoriju neke občine, bodo
               nastali tudi večji finančni zalogaji, večji stroški in zato občine rabijo več
               denarja. Lahko, ampak lepo vas prosim, ta zakon govori o tem in ta točka, ta člen
               govori o tem, ali bodo imeli ali ne bodo imeli predstavniki sedež. Jaz resnično ne bi
               želel, da se ta diskusija nadaljuje na tej točki o teh vprašanjih, kajti če prav
               razumem, bi najbrž bilo potrebno še tako enkrat razpravljati o tem, ali imajo ti Romi
               dobre pogoje za šolanje, čeprav vem, da se občine mučijo, da jih vključujejo, pa ne
               hodijo in tako naprej. So razni problemi pri nekaterih drugih stvareh, ampak se mi
               zdi, da je ta člen namenjen nečemu drugemu in, vsaj jaz bi se rad ogradil od
               diskusije, ki bi sedaj pogojevala sedeže v občinskih svetih s tem, če bo zagotovljen
               dodatni denar, ti sedeži bodo zagotovljeni, če pa tega dodatnega denarja ne bo, pa ne
               vemo, ali bi ali ne bi. To se mi ne zdi prava diskusija.</p>
            </sp>
            <sp xml:id="SDZ3-Redna-16-2002-05-29.sp29">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Fabjan, replika. Potem gospod ...<stage>/Nerazumljivo/</stage>...</p>
            </sp>
            <sp xml:id="SDZ3-Redna-16-2002-05-29.sp30">

               <speaker>ANDREJ FABJAN:</speaker>

               <p>Hvala za besedo. Jaz bi tukaj samo repliciral gospodu Anderliču v tem delu, pa
               mogoče začel z eno izjavo na okrogli mizi na temo reševanja romske problematike, ki
               je bila v Krškem, ko je nekdo takrat izjavil, da tisti, ki bo rešil romsko
               problematiko, bo dobil Nobelovo nagrado. Gospod Anderlič, s tem, kot ste vi prej
               govorili, da s tem členom dejansko rešimo v glavnem problem, se tukaj, po mojem
               prepričanju, veliko ljudi ne strinja. Vsekakor ste šli mimo, ste udarili mimo.</p>
               <p>Kar se tiče občinskih proračunov in pa državnega proračuna. Poglejte, ravno ta
               amandma Slovenske ljudske stranke nakazuje v tem zakonu, da je možno, če ga
               sprejmemo, da je možno zagotoviti dodatna sredstva občinam za reševanje tega
               problema. Če si ga točno preberemo, to je k 14. členu, predlagamo: "V 101. členu se
               doda drugi odstavek, ki se glasi: 'Občinam iz zgornjega odstavka se višina sredstev
               iz drugegaodstavka 56. člena tega zakona določi tudi upoštevaje status občine z
               vidika zagotavljanja položaja in posebnih pravic romske skupnosti.'." Ravno o tem
               govori, ravno o tem govori. Tako da, gospod Anderlič, poznate in tudi izhajate iz
               problemov kar nekaj občin, ki jih poznate, da je država tista, ki mora reševati to
               problematiko. Gospod minister je sam rekel, da priznava in da je v bistvu država,
               vlada tista, ki bo s proračunom to reševala. Ta naš amandma to nakazuje. In še enkrat
               pravim, podprite ga.</p>
            </sp>
            <sp xml:id="SDZ3-Redna-16-2002-05-29.sp31">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Školč.</p>
            </sp>
            <sp xml:id="SDZ3-Redna-16-2002-05-29.sp32">

               <speaker>JOŽEF ŠKOLČ:</speaker>

               <p>Hvala lepa. Eden od teh ključnih problemov teh posebnih skupnosti je seveda zmeraj
               participacija tudi pri odločanju. In če pravilno razumem, ta člen govori samo o
               reševanju tega problema. Zato me, bom rekel, preseneča, da tokrat kolega Veber z
               levice govori jezik, ki ga opuščajo, ko govorijo o teh problemih, praktično povsod po
               svetu in se ga izogibajo še deklarirani, recimo jim žlahtni desničarji. S tega vidika
               je neznosno reči, da bodo potem selili Rome tja, kjer se bodo zagotavljale neke
               pravice, ali pa jih naganjali tja, kjer se bodo lahko zagotavljale neke pravice.
               Poglejte, v Murski Soboti živi veliko število Madžarov, pa jih tudi slučajno ne
               pošljejo svoje pravice realizirat na Goričko. Nočem s tem sprožati nobene diskusije.
               Tisto, kar je pa najbolj hudo, je, da kolega Vebra skrbi, da bodo Romi potencialno že
               leta 2002 lahko izvajali del svojih pravic - že leta 2002, mi pa imamo v bistvu
               odprto eno poglavje ustave že od samega nastanka Republike Slovenije. Se pravi, če ne
               že leta 2002, že 2006 ali 2010, približno v takih ciklusih gredo te stvari.</p>
               <p>Seveda se strinjam z vsemi drugimi, ki govorijo, da je treba nastaviti tudi druge
               instrumente, ki rešujejo druge probleme. Ampak osnova je v tem, da se zagotovi tudi
               pravica do participacije pri reševanju nekih lokalnih problemov. Mehanizmi, ki jih je
               uvedlo, recimo, ministrstvo za šolstvo ali pa lahko bi vam pripovedoval o mehanizmih
               ministrstva za kulturo, so enostavno spodbudili to, da so začeli ti ljudje, za katere
               se sploh ni vedelo, na kakšen način lahko realizirajo svoje pravice, se teh pravic
               zavedati in jih poskušali realizirati. Tudi na tak način je prišlo do teh društev,
               sicer ne bi prišlo, če se ne bi financiral poklicni animator in tako naprej.</p>
               <p>Torej, bo prišel čas, ko bomo govorili o financah občin, in takrat, kolega Veber,
               boste pač predlagali dopolnilo, ki bo tem občinam prineslo del denarja tudi za to.
               Danes govorimo o participaciji pri upravljanju javnih zadev. Mene skrbi nekaj
               drugega, da bo mogoče težko vzpostaviti imenike takoj, da bo težko v bistvu priti do
               tega, da se bo ta sedež kvalitetno popolnil, skrbi me pa tudi to, da bo recimo vaša
               ali pa tudi kakšna druga stranka takoj planila tudi na romsko skupnost in si
               poskušala preko tega zagotoviti še dodaten glas več v občinskem svetu, ko bo to
               možno. Takrat ne bo več problema s tem, da obstajajo tudi kot realna, recimo temu
               lokalna politična moč.</p>
               <p>Zato bi bil jaz za to, da to podpremo, da fiksiramo, tako kot je tudi za narodne
               skupnosti - se ve, v katerih, na obali se ve v Prekmurju se je po starem vedelo, v
               katerih krajevnih skupnostih živi narodna skupnost in na to so bile vezane pravice.
               In tudi tu ne gre drugače. Treba je povedati, v katerih lokalnih skupnostih je to
               možno organizirati.</p>
               <p>Kasneje se boste recimo, hipotetično vam rečem, borili tako, kot se borite za status
               mestne občine, za status občine, ki bo zagotavljala tudi te pravice, če boste
               ugotovili, da obstaja po eni strani ta skupnost in da obstaja interes za reševanje
               njih, ko bo mesto za to.</p>
               <p>Ampak preprečiti zato, ker še ni vse dorečeno, ker še ni tako imenovane, bom
               zlorabil besede, končne rešitve in popolne rešitve, bolj kot končne, zato da naredimo
               ta korak, to je, bom pa rekel, zelo problematično govorjenje, ki je skregano s
               temeljem tega, delom te ustave, in če hočete, vseh teh deklaracij, na katerih pač
               temelji sodobni svet. Hvala lepa.</p>
            </sp>
            <sp xml:id="SDZ3-Redna-16-2002-05-29.sp33">

               <speaker>PODPREDSEDNIK DR. MIHA BREJC:</speaker>

               <p>Replika, gospod Veber.</p>
            </sp>
            <sp xml:id="SDZ3-Redna-16-2002-05-29.sp34">

               <speaker>JANKO VEBER:</speaker>

               <p>Repliko imam gospodu Školču, ki je spretno poskušal obračati moje besede, sam pa je
               prišel do zaključka, da ministrstvo za šolstvo se je tega problema zavedalo in
               predvidelo te rešitve po finančni plati. In to, o čemer jaz danes govorim, govorim o
               tem, da moramo reševati in jih že do sedaj poskušamo reševati, vendar vemo, da jih ne
               moremo brez dodatnih finančnih sredstev na način, kot je to potrebno.</p>
               <p>In glede tega, da je v letu 2002 že izvolitev v občinski svet, predlagam, da se
               podpre ta dopolnitev, ki je vložena s strani ljudske stranke. To je to, o čemer jaz
               govorim. Saj tisto podtikanje, desničarski pristop, ne levičarski in tako naprej, ki
               je bilo z vaše strani nekorektno in upam, da ga ne boste več ponavljali.</p>
               <p>Ravno tako glede animacije, kdo bo koga volil v nekem okolju. Ravno tako, ne
               podtikajte tega, ker ne poznate razmer. Dejstvo pa je, da nekatere rešitve danes
               tukaj imamo, ki so identične s tistimi, ki jih ministrstvo za šolstvo nekoč že
               rešilo, ker se je tega problema zavedalo.</p>
               <p>Danes sprašujemo en segment, ni pa podprt z drugimi ukrepi, ki pa so ravno tako
               nujni. In ta logika, češ, ko bo financiranje občin, pa si takrat prizadevajte za to,
               da bo prišlo v proračun. Ja, glede na to, da je to ustavna norma, je verjetno
               logično, da bo to že samo po sebi umevno prišlo v ta zakon. Ali se bomo morali
               posebej boriti za to, da bomo pač te pravice izbojevali, tudi skozi razpravo v
               parlamentu.</p>
               <p>Gre za to, da želimo reševati ta problem, vendar ga želimo reševati na konkreten
               način. Ne pa tako, da rečemo, zakonsko je zdaj zadeva pokrita, preložili smo problem
               na lokalne skupnosti in država se od tukaj umika. To je tisti problem. Umikanje
               države.</p>
            </sp>
            <sp xml:id="SDZ3-Redna-16-2002-05-29.sp35">

               <speaker>PODPREDSEDNIK DR. MIHA BREJC:</speaker>

               <p>Gospod Podobnik.</p>
            </sp>
            <sp xml:id="SDZ3-Redna-16-2002-05-29.sp36">

               <speaker>JANEZ PODOBNIK:</speaker>

               <p>Hvala lepa za besedo. Repliciral bi rad kolegu Školču. Jaz mislim, da je državni zbor
               ob tej razpravi opravil svojo dolžnost, ko rešuje problematiko romske skupnosti, z
               visoko oceno. In tukaj ni delitve levo - desno. Vsi želimo rešiti problem romske
               skupnosti v Sloveniji in jaz ne vidim tukaj levih in desnih stališč. In kdorkoli bo
               usmerjal v to smer prinaša prvine kulturnega boja in določenih vprašanj, ki so
               zgrešene in je to nepotrebno podtikanje levo, desno, žlahtno in tako naprej.</p>
               <p>Pred seboj imam priporočilo Sveta Evrope 9397, sprejeto aprila letos. In to je
               odličen tekst in nam daje podlago za naše današnje odločitve. In tudi amandma
               poslanske skupine ima podlago v tem dokumentu. V poslanski skupini Slovenske ljudske
               stranke smo prepričani in sledimo tudi Svetu Evrope, da je treba iskati elemente
               vključevanja romske skupnosti tudi na lokalni ravni, v občini, v odbore občinskih
               svetov, pa tudi v občinski svet. To priporočilo pa izrecno poudarja tudi ekonomski
               aspekt in ostale. Torej, neposredni argument in podlago za tako rešitev imamo tudi v
               tem dokumentu in ga lahko kolegi pogledate. Tako da, jaz predlagam, da sprejmemo vsaj
               en amandma k temu členu in da potem v tretji obravnavi najdemo čimbolj korektno
               rešitev za rešitev tega vprašanja. Hvala.</p>
            </sp>
            <sp xml:id="SDZ3-Redna-16-2002-05-29.sp37">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospa Pozsonec, prosim.</p>
            </sp>
            <sp xml:id="SDZ3-Redna-16-2002-05-29.sp38">

               <speaker>MARIA POZSONEC:</speaker>

               <p>Hvala lepa. Menim, da bi moral biti pri tej razpravi o reševanju problematike romske
               skupnosti bi moral biti predstavnik urada za narodnosti. Pa urad za narodnosti je
               odgovoren za to zadevo pa prav tako je odgovoren tudi za to, da nimamo še zakona o
               romski skupnosti.</p>
            </sp>
            <sp xml:id="SDZ3-Redna-16-2002-05-29.sp39">

               <speaker>PODPREDSEDNIK DR. MIHA BREJC:</speaker>

               <p>Hvala. Gospa Širca.</p>
            </sp>
            <sp xml:id="SDZ3-Redna-16-2002-05-29.sp40">

               <speaker>MAJDA ŠIRCA:</speaker>

               <p>Jaz ponavljam še enkrat, da ni lepo, da se s pravicami trguje, in v tem trenutku
               mislim, da se s predlaganimi rešitvami dejansko trguje s pravicami, ki jih Romi
               imajo. Z amandmajem se pravzaprav reče ja, seveda, Rom lahko v svet, samo njegova
               glava stane toliko in toliko. To pa se mi ne zdi, da je absolutno trenutek in mesto
               in prostor za reševanje tovrstnih zadev.</p>
            </sp>
            <sp xml:id="SDZ3-Redna-16-2002-05-29.sp41">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Razprava gre v druge smeri in se oddaljuje od tega, kar je njen namen.
               Jaz vas prosim, replike so možne samo v tem vsebinskem kontekstu, ne pa tako, da jo
               zdaj širimo na narodnosti, na politične opcije, na ne vem kakšne vse dimenzije. Takih
               replik ne bom dopuščal, ker niso v skladu s poslovnikom. Samo replike, ki so v skladu
               s tem, kar je predmet razprave. Gospod Peče ima besedo.</p>
            </sp>
            <sp xml:id="SDZ3-Redna-16-2002-05-29.sp42">

               <speaker>SAŠO PEČE:</speaker>

               <p>Že na začetku ob predstavitvi mnenja poslanske skupine smo bili prepričani, da stari
               101. člen in pa 14. člen predloga zakona sprememb prinaša umetno ustvarjanje sedežev.
               Po tej razpravi, ki se je odvijala včeraj pozno popoldan in pa danes, pa smo o tem
               trdno prepričani. V Sloveniji tako ali tako velja aktivna in pasivna volilna pravica.
               Ljudje v taki ali drugačni organizirani skupini, kar predstavniki romskih skupnosti
               ponavadi tudi so, imajo pravico nastopati v lokalnih skupnostih. In če jim bo volilni
               rezultat prinesel zadostno število, bodo zastopani v organih lokalne skupnosti. Zakaj
               umetno povzročati to nesoglasje med vrednotami oziroma števili, ki so potrebna za
               izvolitev.</p>
               <p>V Slovenski nacionalni stranki še enkrat pravimo, smiseln je edino amandma, ki ga
               vlagamo, torej ki ga vlaga Slovenska nacionalna stranka, torej da se črta 14. člen,
               da se na volitvah vsi med sabo enakomerno pomerijo. Kajti če bomo zdaj selekcionirali
               občine, po drugi strani umetno ustvarjali sedeže za posamezne interese, izgubimo
               pojem demokracije v tej državi, izgubimo pojem splošnih volitev. Ali res to hočemo?
               Pojavile se bodo nove težnje na vseh korakih. Še enkrat poudarjam, vsi imajo pravico
               sodelovati, pod takimi in takimi pogoji, naj jih predlaga politična stranka, naj jih
               predlaga posamezno kvalificirano število podpisov, možnost imajo. Zakaj umetno
               ustvarjati sedeže za posamezne skupine?</p>
               <p>V Slovenski nacionalni stranki bomo podprli samo amandma pod zaporedno številko 1.
               Hvala.</p>
            </sp>
            <sp xml:id="SDZ3-Redna-16-2002-05-29.sp43">

               <speaker>PODPREDSEDNIK DR. MIHA BREJC:</speaker>

               <p>Hvala. Gospa Prašnikarjeva, prosim.</p>
            </sp>
            <sp xml:id="SDZ3-Redna-16-2002-05-29.sp44">

               <speaker>ASTRID PRAŠNIKAR:</speaker>

               <p>Hvala za besedo. Želela sem samo povedati, da gre v tem zakonu samo za delno
               zagotavljanje pravice zagotavljanja predstavnika Romov v občinskem svetu, da pa že
               danes na podlagi, lahko bi rekla, obstoječega zakona o financiranju občin, torej da
               ne glede na to, če ne bi prišlo morebiti do spremembe, da že danes poteka
               financiranje, lahko bi rekli, ustavne pravice pripadnikov romske skupnosti. In sicer
               lahko povem kar nekaj konkretnih primerov. Omenjeno je bilo že ministrstvo za
               šolstvo, obstajajo posebni standardi in normativi, prek katerih že danes tiste šole,
               v katerih se ti pripadniki izobražujejo, dobivajo dodatna sredstva. Prav tako je
               ravnokar zaključen že drugi razpis ministrstva za gospodarstvo, kjer je šlo za
               sofinanciranje komunalne infrastrukture na območju, kjer živi romska skupnost. In
               tudi urad za narodnosti v bistvu že danes financira dejavnost društev Romov. Tako da
               ne glede na to, da ni izrecno, tako kot je za italijansko in madžarsko narodnost
               navedeno v zakonu o financiranju, to določeno, že danes tako financiranje poteka.
               Vsekakor pa menimo, da ta sprememba mora nastati res pri spremembah zakona o
               financiranju in da ne spada v zakon o lokalni samoupravi. Hvala.</p>
            </sp>
            <sp xml:id="SDZ3-Redna-16-2002-05-29.sp45">

               <speaker>PODPREDSEDNIK DR. MIHA BREJC:</speaker>

               <p>Še dve repliki, potem pa upam, da bomo lahko zaključili to točko in prešli na
               odločanje, ker nič novega več ne slišimo. Gospod Školč, prosim.</p>
            </sp>
            <sp xml:id="SDZ3-Redna-16-2002-05-29.sp46">

               <speaker>JOŽEF ŠKOLČ:</speaker>

               <p>Hvala za besedo. Repliciram kolegu Vebru. Rekel bi, da ni šlo za nobeno sprevračanje
               besed, ampak za citiranje v mogoče za njega manj prijetnem kontekstu. Spomnili se
               boste, da je tudi kdo drug že kaj tu govoril, pa se je potem izkazalo, da je mogoče
               nekaj tretjega mislil, povedal, vsi drugi pa smo razumeli tako, kot je bilo izrečeno.</p>
               <p>Vendar se ne oglašam zaradi tega, da bi si med sabo pojasnjevali, pač pa zaradi neke
               logike, ki je vgrajena v to kupčkanje in ki s tem, da je treba imeti tudi denar, če
               hočemo izvajati participacijo Romov na lokalni ravni - ta teza je, bom rekel na koncu
               pravzaprav zelo sporna, ker ti ljudje so integralni del te skupnosti. Imajo neke, kot
               sem pač rekel, svoje posebne potrebe, recimo jezikovne in kulturne in te skupnosti so
               jih dolžne reševati, ne glede na to, ali dobijo poseben denar od države ali ne. To je
               ponavadi, bom rekel izhodišče reševanja teh problemov tudi v svetu. Sam se seveda
               strinjam, da so te skupnosti recimo finančno ne tako konsolidirane, da je potrebno,
               da se jim za reševanje teh posebnih interesov skupin prebivalcev zagotovi dodaten
               denar. Ampak, reševanje teh problemov tako, da bo najprej pritekel denar, potem pa
               bodo oni lahko povedali v občinskem svetu, kaj bi res radi imeli - to se mi zdi
               sprevržena logika. Zato od vas pričakujem drug vrstni red korakov, kot sami pravite,
               od izpričanega levičarja, da podprete participacijo in da v naslednjih korakih
               podprete tudi rešitev zakonodaje na drugih področjih.</p>
               <p>Ne bi bilo prvič, da se problem določene skupine ljudi rešuje v različnih zakonih. To
               ni nič nenavadnega. Mi praktično ob večini zakonov, kjer govorimo o jezikovnih
               praksah manjšin, pridemo tudi na to diskusijo, ali ožimo ali ne ožimo te pravice.
               Govorim o analogiji, povezano s tem, da je pač potrebno vse tu razrešiti. Govorili
               smo recimo pri zakonu o osebni izkaznici, govorili smo pri zakonodaji o šolstvu. In s
               tega vidika se bo treba navaditi, da bo potrebno tudi pri drugi zakonodaji upoštevati
               to posebnost, ki jo predvideva že ustava, in vgrajevati dobršen del tega v temeljni
               zakon, ki ga žal še ni, posamezne stvari pa takrat, ko bomo vodili posamične
               diskusije. Danes vodimo eno takšno posamično diskusijo, ki bo pripeljala do volitev.
               Če bo ta priložnost izpuščena, potem bo zamujena za najmanj pet let. Samo o tem sem
               govoril. In proti tej vaši logiki sem protestiral, da ker vse drugo ni urejeno, dajmo
               odložiti te pravice še za pet let.</p>
            </sp>
            <sp xml:id="SDZ3-Redna-16-2002-05-29.sp47">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Replika še gospod Jerovšek in potem gospod Battelli. Poslovniških
               možnosti, da teh replik ni, nimam.</p>
            </sp>
            <sp xml:id="SDZ3-Redna-16-2002-05-29.sp48">

               <speaker>JOŽEF JEROVŠEK:</speaker>

               <p>Jaz bi kolegici Majdi Širci - zdi se mi njeno nastopanje izrazito dvolično.
               Neiskreno. Po eni strani se zavzema za pravice romskih skupnosti, kar cenim, kar je
               pravilno, po drugi strani pa obtožuje poslance, ki temu ne nasprotujejo, vendar imajo
               probleme s temi romskimi skupnostmi, ki zahtevajo neki denar, da trgujejo z romskimi
               skupnostmi.</p>
               <p>To je izrazito neiskreno, dvolično ravnanje. Dvojna morala. Če ste iskreno zato, se
               kot Ljubljančanka opredelite, da boste v mestnem svetu Ljubljane dali predlog, da
               Ljubljana kot izredno bogata skupnost krije stroške vsega tega po vsej Sloveniji. Ne,
               zakaj bi vsi ti župani, pa vsi ti, ki imajo izredne finančne probleme, ne smeli tega
               zahtevati. Vi pa jih obtožujete, da trgujejo z njihovimi pravicami. Vi trgujete, da
               boste vedeli. In se greste demagogijo. Hvala lepa.</p>
            </sp>
            <sp xml:id="SDZ3-Redna-16-2002-05-29.sp49">

               <speaker>PODPREDSEDNIK DR. MIHA BREJC:</speaker>

               <p>Gospod Battelli.</p>
            </sp>
            <sp xml:id="SDZ3-Redna-16-2002-05-29.sp50">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Jaz se želim pridružiti razpravam gospe Širca, še
               včeraj, danes gospoda Anderliča, gospe Širca in gospoda Školča.</p>
               <p>In bi rad pojasnil v smislu replike kolegom, da tu govorimo o posebnem sedežu v
               občinskih svetih. In ne o čem drugem. Drugače pa, zgodovina parlamentarne demokracije
               se nekoč začne z volilno pravico bogatih plemičev, to se potem razširi na bogate
               moške, potem se razširi na vse moške, potem se to razširi na moške in ženske, potem
               se to razširi pač posebej še na lokalni ravni z vsemi skupinami, ki morajo imeti
               možnost sodelovati pri upravljanju z javnimi zadevami, tam kjer živijo skupaj z
               drugimi.</p>
               <p>In ni samo to, da Romi živijo skupaj z drugimi, ampak tudi drugi živijo skupaj z
               Romi. Ker to je tako. In začenja se končno po mojem mnenju zelo odgovorno reševanje
               določenih vprašanj na podlagi te točke. Skupne odgovornosti za skupni prostor v
               okviru lokalne samouprave. To delamo danes. Hvala.</p>
            </sp>
            <sp xml:id="SDZ3-Redna-16-2002-05-29.sp51">

               <speaker>PODPREDSEDNIK DR. MIHA BREJC:</speaker>

               <p>Hvala. Ali lahko zaključimo zdaj razpravo na to temo? Ker mi novih vsebinskih
               dejstev nismo slišali, ampak zdaj govorimo samo o nekih fragmentih iz posamičnih
               razprav. Gospod Veber, replika.</p>
            </sp>
            <sp xml:id="SDZ3-Redna-16-2002-05-29.sp52">

               <speaker>JANKO VEBER:</speaker>

               <p>Samo na kratko želim dopolniti ali pa še bolj pojasniti svojo razpravo, ker očitno
               se želi zlorabljati za drug namen.</p>
               <p>Nisem govoril o tem, najprej denar, potem izvolitev v občinski svet. Govoril sem o
               tem, če imamo predstavnika v občinskem svetu, moramo poskrbeti tudi za ostala
               področja, da se bo lahko to mesto tudi uveljavilo v tistem prostoru in da bomo lahko
               aktivno reševali ta problem.</p>
               <p>In vsa podtikanja, ki so bila v to smer, da govorim obratno, ne držijo in tudi
               predlagam, da se prebere magnetogram in se potem govori o tem. Mislim pa, da je prav,
               da še enkrat opozorim na to temo, da izvolitev bo leta 2002, kot je predvideno, zakon
               o financiranju občin bo lahko spremenjen šele ko bodo umaknjeni vsi zakoni, ki so
               danes že v proceduri, in to je ta časovni zamik, na katerega sem opozarjal, ne na
               drugo. Hvala.</p>
            </sp>
            <sp xml:id="SDZ3-Redna-16-2002-05-29.sp53">

               <speaker>PODPREDSEDNIK DR. MIHA BREJC:</speaker>

               <p>Hvala. Zaključujem razpravo in prehajamo na odločanje. In sicer bomo šli po tem
               vrstnem redu. Torej, prosim, imamo dva lista papirja. Na enem so amandmaji, torej
               vseh pet amandmajev, pri čemer drugega ni, ker ga je gospa Majnikova umaknila. Na to
               mesto, pod zaporedno številko 2 uvrščam amandma, ki ga je vložil gospod Podobnik. Je
               razumljivo? Najprej glasujmo oamandmaju pod zaporedno številko 1. Smo pri 14. členu,
               prvi amandma. Glasujemo, prosim. Obrazložitev glasu najbrž?</p>
            </sp>
            <sp xml:id="SDZ3-Redna-16-2002-05-29.sp54">

               <speaker>SAŠO PEČE:</speaker>

               <p>Glede na to, da vsaj v okviru poslanske skupine Slovenske nacionalne stranke nimamo
               vseh čistopisov, vas prosim, če predhodno, preden gremo na amandma, poveste
               predlagatelja. Hvala.</p>
            </sp>
            <sp xml:id="SDZ3-Redna-16-2002-05-29.sp55">

               <speaker>PODPREDSEDNIK DR. MIHA BREJC:</speaker>

               <p>Gradivo je bilo vsem razdeljeno, tako da ni nobenih razlogov, nikdar tega ne počnemo
               posebej, ampak na posebno željo bom to naredil. Torej, še enkrat. To sicer ni razlog
               za prekinitev glasovanja, to bi lahko poslanec vedel, ampak dobro... 14. člen, prvi
               amandma je vložila poslanska skupina Slovenske nacionalne stranke. Za tiste, ki niso
               vedeli. Glasujemo. Od 60 prisotnih so za glasovali 3 poslanci in poslanka, proti pa
               48 poslank in poslancev.</p>
               <p><stage>(Za je glasovalo 3.)</stage> <stage>(Proti 48.)</stage></p>
               <p>Ugotavljam, da amandma ni sprejet.</p>
               <p>Drugi amandma je vložil gospod Podobnik v imenu poslanske skupine SLS. Glasujemo. Od
               59 prisotnih je za glasovalo 42 poslank in poslancev, 13 jih je bilo proti.</p>
               <p><stage>(Za je glasovalo 42.)</stage> <stage>(Proti 13.)</stage></p>
               <p>Ugotavljam, da je amandma sprejet.</p>
               <p>Tretji amandma je vložil gospod Janša. Glasujemo. Od 59 prisotnih je za glasovalo 20
               poslank in poslancev, 36 jih je bilo proti.</p>
               <p><stage>(Za je glasovalo 20.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>Četrti amandma je vložil gospod Tanko. Glasujemo. Od 61 prisotnih je za glasovalo 21
               poslank in poslancev, 35 jih je bilo proti.</p>
               <p><stage>(Za je glasovalo 21.)</stage> <stage>(Proti 35.)</stage></p>
               <p>Ugotavljam, da amandma ni sprejet.</p>
               <p>Peti amandma je vložila poslanska skupina Slovenske ljudske stranke. Glasujemo,
               prosim. Od 62 prisotnih je za glasovalo 18 poslank in poslancev, 40 jih je bilo
               proti.</p>
               <p><stage>(Za je glasovalo 18.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>Glasujmo še o 14. členu v celoti. Glasujemo, prosim. Od 63 prisotnih je za glasovalo
               49 poslank in poslancev, 9 jih je bilo proti.</p>
               <p><stage>(Za je glasovalo 49.)</stage> <stage>(Proti 9.)</stage></p>
               <p>Ugotavljam, da je člen sprejet.</p>
               <p>Smo pri 15. členu, dva amandmaja. Odpiram razpravo. Kdo želi besedo? Gospod Juri.
               Izvolite.</p>
            </sp>
            <sp xml:id="SDZ3-Redna-16-2002-05-29.sp56">

               <speaker>AURELIO JURI:</speaker>

               <p>Hvala, gospod podpredsednik. Govoril bom o drugem amandmaju, o katerem je že govoril
               včeraj ob predstavitvi stališč član poslanske skupine združene liste kolega Miran
               Potrč, zato, da bi pojasnil še nekaj okoliščin, ki so pomembne pri odločanju o tem
               amandmaju</p>
               <p>Gre za rešitev, ki jo predlaga vlada in kateri v naši poslanski skupini
               nasprotujemo, v zvezi z volitvami v mestni občini Koper. Pri tem gre povedati, da je
               bil prvotni predlog ministrstva oziroma urada za lokalno samoupravo povsem tak, kot
               ga predlagamo v amandmaju. Pravzaprav je sam amandma povzet iz prvotnega predloga
               ministrstva, ki je šel na vlado, ki pa je bil na vladi spremenjen. Naj spomnim tudi,
               da je bilo koalicijsko tudi usklajeno, da se taka prvotna rešitev podpre. Zato se
               čudim, da se vladatega dogovora ni držala.</p>
               <p>Zakaj je prišlo do spremembe? Prevladalo je mnenje službe vlade za zakonodajo, ki
               trdi - jaz sem dobil to gradivo - da mandat vseh tistih, ki so bili voljeni na
               predčasnih volitvah ali na naknadnih rednih volitvah, kakor je bilo to v Kopru, trdi
               služba, krajši. Jaz sem bil, to se spomnite tisti, ki ste bili v prejšnjem mandatu,
               tudi prvopodpisani pri predlogu zakona, ki je 1999. leta omogočil izvedbo lokalnih
               volitev v mestni občini Koper potem, ko jih je leto poprej ustavno sodišče zaradi
               znanih zapletov z razčlenitvijo mestne občine Koper prepovedalo, in seveda kot tak je
               bil ta predlog zakona takrat predlagan, je bil sprejet in omogočil je izvedbo volitev
               v letu 1999. Zato si upam tudi ocenjevati stališče službe za zakonodajo kot
               nekorektno.</p>
               <p>Glejte, kot prvo, volitve, ki so bile v Kopru pred tremi leti, niso bile ne predčasne
               ne naknadne, ampak zapoznele. Mukoma izborjene, zagotovo in vsekakor posebne ter
               izvedene s posebnim zakonom. Prav določbi, ki ju služba za zakonodajo navaja kot
               merodajni za reševanje koprskega primera, 41. člen zakona o lokalni samoupravi, ki
               določa... jaz bi bil hvaležen za malce več pozornosti... ki določa, da traja redni
               mandat organov lokalne skupnosti štiri leta, ne tri leta, štiri. In pa 24. člen
               zakona o lokalnih volitvah, ki določa, da so redne občinske volitve vsake štiri leta,
               ne tri leta, vsake štiri leta, utemeljujeta prvotni predlog ministrstva, da bi naj
               bile volitve v Kopru seveda izvedene ob koncu rednega mandata, torej 2003. Razlaga
               službe,da se razume pri tem, da so mišljene volitve v vsej državi, kot je normalno
               povsod po svetu, pa ne drži, ne zdrži kritike. Kot prvo seveda, v konsistentni
               zakonodaji ni prostora za poljudno razumevanje.</p>
               <p>Kot drugo, po svetu imamo različne situacije. V sosednji Italiji seveda so volitve v
               diferenciranih obdobjih. Niso v istem času. No, res je, da je mandat župana in
               občinskih svetnikov in svetnic v mestni občini Koper nekoliko specifičen, možno ga je
               seveda prekiniti po dikciji zakona o razpisu rednih lokalnih volitev v mestni občini
               Koper, ki je še veljaven, seveda samo v primeru, da pride do teritorialne
               reorganizacije mestne občine Koper z ustanovitvijo ene ali več novih občin na tem
               območju. V tem primeru seveda se tisti mandat prekine. Ampak to se ni zgodilo in
               zaradi tega trdimo, da ni upravičen poseg vlade, kot je predlagan.</p>
               <p>No, da seveda so naši pomisleki o predlogu, ki ga je dala vlada, utemeljeni,
               dokazuje tudi mnenje sekretariata za zakonodajo in pravne zadeve, ki je
               problematiziralo stališča oziroma ugotovilo, da vlada ni dovolj pojasnila razlogov
               zaradi take rešitve. Da pa to ni pomembno, ko pa prevladajo neke politične
               kalkulacije, dokazuje glasovanje v odboru za notranjo politiko, kjer je bil seveda
               naš amandma zlahka zavrnjen. Zato tudi kaj dosti ne pričakujem, ampak če boste
               prisluhnili tem argumentom in naš amandma podprli, vam bom hvaležen, če ne, sem vam
               že tako hvaležen, ker ste me poslušali. Hvala.</p>
            </sp>
            <sp xml:id="SDZ3-Redna-16-2002-05-29.sp57">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Maršič.</p>
            </sp>
            <sp xml:id="SDZ3-Redna-16-2002-05-29.sp58">

               <speaker>DORIJAN MARŠIČ:</speaker>

               <p>Hvala za besedo, gospod predsedujoči. Glede na to, da izhajam tudi sam iz mestne
               občine Koper in da sem v preteklosti v okviru lokalnega odbora veliko seveda tudi
               razpravljal in delal na tem, da predvsem bi občina Koper ostala taka, kot je, imam
               seveda dolžnost, da razpravljam na to temo, predvsem pa, če seveda pri tem amandmaju,
               ki, oziroma pri členu in amandmaju, ki določa volitve v tej občini. Jaz moram tu
               reči, da se je tam moj strah, da bomo o volitvah v mestni občini Koper spet odločali
               in razpravljali v zadnjem trenutku in da bodo volivci pravzaprav vedeli, kdaj bodo
               šli na volitve v mestni občini Koper, se praktično uresničuje. Ta strah se
               uresničuje. Zgodba s to občino se še kar naprej nadaljuje in ne dobi svojega mirnega
               epiloga, pa čeprav prebivalci in prebivalke mestne občine Koper že od začetka reforme
               lokalne samouprave vztrajno ponavljamo eno in isto, in sicer, da nismo nič posebnega
               in da želimo živeti v skladu z zakoni, ki veljajo za vse druge v Sloveniji, in v
               občini, za katero smo se izrekli na referendumu.</p>
               <p>Sam bi tudi spomnil, tako kot je kolega Juri, kaj se je dogajalo leta 1998. Volitev
               v Kopru ni bilo, ustavno sodišče je z odločbo ustavilo že začeta volilna opravila, s
               tem podaljšalo mandat tedanji županji in občinskemu svetu, podaljšanje mandata pa se
               jim je zdela manjša pravna škoda kot izvedba volitev. In nazadnje, na podlagi ustavne
               pravice do volitev organov lokalne skupnosti je državni zbor leta 1999 sprejel zakon
               o razpisu rednih lokalnih volitev v mestni občini Koper, na podlagi katerega je
               predsednik državnega zbora razpisal volitve v občinski svet in za župana. Tu moram,
               kolega Juri, povedati, ne gre samo za to, da, kot vztrajno ponavljate, da ste
               prvopodpisani pri tem zakonu. To, da je do tega zakona prišlo, je pa vendarle treba
               reči, da je prišlo na podlagi skupnih naporov vseh tistih, ki so bili podpisani pod
               ta zakon, pa tudi dveh strank, ki sta se tepli in borili, najprej da do delitve
               mestne občine ne bi prišlo in po drugi strani, da bi končno lahko šli na volitve,
               glede na to, da je bil mandat zamaknjen.</p>
               <p>In sedaj smo tu. Čeprav moram reči, da že kmalu po volitvah, takoj se je v strokovni
               javnosti, pa tudi med izvoljenimi funkcionarji ter med strokovnjaki in ljudmi razvila
               razprava in so postavljali vprašanje, ki je zdaj ponovno aktualno in se aktualizira -
               kakšen je mandat in pravzaprav kakšen je bil predviden. Zato sem tudi takrat, ko smo
               prišli v nov mandat državnega zbora, nemudoma postavil vprašanje predsedniku
               državnega zbora, ki sta ga podpisala tudi kolega Juri in kolega Battelli - vsi trije
               smo namreč iz Kopra - pisali smo mu pismo s prošnjo, naj postori vse, kar je mogoče,
               da Koprčani pridobimo predvsem pravočasne odgovore na vprašanja o volitvah. Popolnoma
               se zavedam tega, da predsednik državnega zbora tu posebnega vpliva ali pa, bom rekel,
               odločanja o tem verjetno v svoji ingerenci nima. Prav gotovo bi pa lahko to razpravo
               opravili prej. Zgodila se je spet zadnji trenutek in zadnji dan in je spet vprašanje
               tudi postopkovno, kdaj bomo izpeljali te stvari, da bodo volitve v Kopru
               opravljene.</p>
               <p>Sledil je predlog vlade za spremembo in dopolnitev zakona o lokalni samoupravi, ki
               vsebuje tudi določbe, s katerimi se medsebojno usklajujeta zakon o lokalni samoupravi
               in zakon o lokalnih volitvah, kar je nujno zaradi ureditve tega nejasnega trajanja
               mandatov občinskih funkcionarjev v naši občini, predvsem pa tudi določb, ki so
               povezane z uskladitvijo zakona o lokalni samoupravi in zakona o lokalnih volitvah in
               morajo biti vse sprejete in uveljavljene pravočasno, pred prvim možnim rokom za sklic
               rednih lokalnih volitev v letu 2002.</p>
               <p>Vlada se je pri predlogu zanašala na svojo vladno službo in pa kopico strokovnjakov,
               ki so menili enako - da je v Sloveniji glede na zakonodajo treba lokalne volitve
               opraviti na območju cele Slovenije hkrati in pa da v bistvu mandat sam po sebi,
               čeprav je v drugem zakonu določen kot štiriletni, še vedno ni neka izključna pravica,
               ki je vnaprej dana, in tu obstajajo tudi ustrezni pogoji, po katerih je ta mandat
               lahko krajši. Tu moram povedati še eno stvar. Kolega Juri je povedal, da je ta njihov
               amandma prvotni predlog ministrstva, ki je bil naknadno spremenjen in na vladi
               preglasovan. Kolikor jaz imam informacije, ni bilo glasovanja o predlogu vlade,
               pomeni tem originalnem, ki ga imamo zdaj pred sabo, kar pomeni, da ni res, da je bil
               preglasovan. O njem se glasovalo ni, kar pomeni, da je bil sprejet s konsenzom. Tako
               jaz razumem, kolikor vem, prakso delovanja vlade.</p>
               <p>No, predlog Združene liste socialnih demokratov predlaga, da so volitve zamaknjene
               ponovno oziroma da se gre z mandatom štiri leta, naj bi Koprčani pristopili na
               volitve leta 2003 in naslednji mandat naj bi bil zgolj 3 leta. Tisto, kar počnemo,
               je, da preprosto to izrednost situacije mestne občine Koper samo še podaljšujemo na
               leta naprej.</p>
               <p>Spet bomo naredili nek precedens po eni strani. In jaz sem tudi že na odboru
               postavil vprašanje, ali s tem ne kršimo tudi aktivne volilne pravice tistih, ki bi
               želeli nastopiti na prihodnjih volitvah, kajti ne bodo mogli iti na volitve za štiri
               leta, ampak zgolj in samo za tri. Z razliko, jaz se tega popolnoma zavedam, da
               sedanji župan, ko je šel na volitve, je seveda morda pričakoval štiriletni mandat,
               zdaj se mu krajša, bodoči bo pa vedel, da bo krajši, ampak s tem ne spremeni dejstva.</p>
               <p>Pa tudi to je vprašanje, ali je bilo znano in izrecno povedano, da bo mandat štiri
               leta, ne glede na to, da zakon govori o rednih lokalnih volitvah v mestni občini
               Koper, vendar pa po izjavah, tako predsednika volilne komisije takrat, pa tudi
               nekaterih funkcionarjev, ki so bili izvoljeni, se preprosto po volitvah ni vedelo, za
               kakšen mandat so bili izvoljeni. Morda je bil zakon takrat, tako kot je bil
               pripravljen, pomanjkljiv.</p>
               <p>Verjetno niso niti obstajali elementi, po katerih bi se lahko reklo, za koliko let
               je, kolikšen mandat je bil pravzaprav podan tisti garnituri politikov, ki so bili
               izvoljeni na tistih volitvah.</p>
               <p>In tako pri tem soočenju dveh različnih strokovnih pristopov in seveda tudi tu
               predlogov se sooča seveda tudi nekaj drugih različnih in nasprotujočih si včasih
               interesov.</p>
               <p>In sicer jaz mislim, da je treba upoštevati tudi naslednje, da prvo je treba, mislim
               da poskrbeti za to, da se mestna občina Koper že enkrat utiri, in to po mojem čim
               prej, v sistem volitev v državi. Da se, glede tudi po stroškovni plati volitve lahko
               opravijo letos, in to hkrati z volitvami za predsednika države, in s tem seveda
               prispevamo k zmanjšanju stroškov za volitve, in pa da se v bistvu s tem, ko se ta
               izrednost stanja v Kopru z letošnjimi volitvami nekako odpravi, se tudi izognemu
               izpostavljanju novega precedensa s tistim, kot sem že omenil, krajšim mandatom do
               leta 2006. In problem rešujemo zdaj, letos in ne več leta 2006 oziroma leta 2003, kot
               je predlagano.</p>
               <p>Jaz na koncu naj rečem le to. Jaz izražam tukaj še enkrat nezadovoljstvo, da je do
               tega prišlo zadnji trenutek. Mene to nagiba dostikrat do tega, da bi kljub vsemu bil
               za predlog, da je ta amandma, kot ste ga pripravili, sprejet. Vendar pa me vrsta
               drugih argumentov navaja, da je prav, da podpremo predlog vlade, da so volitve letos
               in da pač vašega predloga, dragi kolegi, ne sprejmemo in ne podpremo. Hvala lepa.</p>
            </sp>
            <sp xml:id="SDZ3-Redna-16-2002-05-29.sp59">

               <speaker>PODPREDSEDNIK DR. MIHA BREJC:</speaker>

               <p>Tri replike. Gospod Juri, gospod Rupar, gospod Jerovšek. Oprostite, gospod Jerovšek
               ali imate vi razpravo ali repliko? Repliko. Potem se opravičujem. Gospod Rupar ima
               razpravo. Izvolite, gospod Juri.</p>
            </sp>
            <sp xml:id="SDZ3-Redna-16-2002-05-29.sp60">

               <speaker>AURELIO JURI:</speaker>

               <p>Hvala. Kolega Maršiča bi spomnil na nekaj dejstev. Kot prvo, seveda prvoten predlog
               ministrstva je slonel na načelu zaupanja v pravo, po katerem veš vnaprej pravila
               igre. To, kar je odločila vlada, spreminja seveda pravila igre med samo igro. Torej
               vedelo se je, in to izhajaiz dikcije "redne lokalne volitve", da je mandat štiriletni
               in izjemoma se ga lahko prekine, v kolikor pride do teritorialnega preoblikovanja
               občine. To je bilo dovolj jasno.</p>
               <p>Drugo načelo je sočasnost v volitev v vsej državi, ker je ceneje. To je to, kar
               predlaga vlada. Bi pa spomnil tudi kolega Maršiča, da smo res mi takrat vprašali in
               sem se tudi sopodpisal na poziv predsednika državnega zbora, da se čimprej morebitni
               dvomi odpravijo. Zatem je bilo veliko časa, ker smo se tudi sami vključevali v
               razčiščevanje teh dvomov. Bilo je nekaj razgovorov v samem Kopru, med predstavniki
               združene liste in liberalne demokracije, ki sta skupaj v koaliciji. Bilo je tudi
               dogovorjeno, da se poišče tista najmanj sporna rešitev v situaciji, ko je lahko
               dvomov z ene in druge strani za vsakršno rešitev, kar je specifikum v mestni občini
               Koper. Bilo je tudi dogovorjeno, da se sprejme taka rešitev, kot je bila prvotno
               predlagana, in tudi tukaj v parlamentu, v dogovarjanju poslanskih skupin tudi
               usklajena. Zato me je presenetilo, da je naenkrat prišlo do drugačnih odločitev
               oziroma da je vlada naenkrat odložila razpravo o tem, ker tista rešitev ni bila
               seveda pogodu predstavnikom zlasti LDS-a. Jaz sem tudi takrat posumil, kolega Maršič,
               da ste to dvojno igro že v Kopru vodili inseveda, soglašali ste z nami glede rešitve,
               ki smo jo predlagali, ampak po drugi strani seveda nagovarjali vaše predstavnike v
               vladi, da ravnajo drugače. Kakorkoli že, jaz se zavedam, da velike moči ni, da tukaj
               bo prevladalo pač mnenje tiste stranke, ki je najmočnejša v tem državnem zboru. Zato
               se tudi seveda naša stranka normalno pripravlja na volitve in bo pristala, se teh
               volitev tudi letos ne boji.</p>
               <p>Ampak ponavljam, ponovno arbitrarno določamo tu v državnem zboru, kako se izvajajo
               volitve v mestni občini Koper, tako kot je arbitrarno svoj čas ustavno sodišče tudi
               tako odločilo. To je tisto, kar daje šele temu primeru neki pečat izrednosti. Torej,
               ne ravnamo se po nekem redu, ampak sproti določamo pravila. Jaz vsaj upam, da ne
               glede na rešitev, kakršna bo sprejeta, seveda da bo to končna rešitev in da se bomo
               vtirili, kot pravi kolega Maršič, v nek sistem in se ne bo več ponavljal. Hvala.</p>
            </sp>
            <sp xml:id="SDZ3-Redna-16-2002-05-29.sp61">

               <speaker>PODPREDSEDNIK DR. MIHA BREJC:</speaker>

               <p>Replika, gospod Jerovšek in potem gospod Maršič.</p>
            </sp>
            <sp xml:id="SDZ3-Redna-16-2002-05-29.sp62">

               <speaker>JOŽEF JEROVŠEK:</speaker>

               <p>Hvala lepa. Amandmaje združene liste oziroma gospoda Jurija seveda ne bom podprl. To
               pa zaradi tega, ker se še dobro spominjam vseh razprav, ki smo jih imeli ob odločbi
               ustavnega sodišča, da bi se območje Mestne občine Koper moralo integrirati v
               slovenski upravni in lokalnisistem, da bi območje koprske občine po lokalni
               samoupravi postalo podobno ostalim delom Slovenije. Kolega Juri je temu takrat
               odločno nasprotoval. Nasprotoval je tudi temu, ko je ustavno sodišče podaljšalo
               mandat takratnemu izvoljenemu občinskemu svetu in upravi Mestne občine Koper in je
               izrazito protestiral, kako so kršene pravice državljanom na območju koprskega, ker ne
               morejo iti na volitve v istem terminu, kot drugod po Sloveniji. Danes pa prihaja z
               obratno logiko. Da ima to območje neki posebni status, da morajo biti izvedene
               lokalne volitve izven datuma, v katerem bodo izvedene v celotni Sloveniji. Gre zopet
               za vsiljevanje nekega posebnega statusa temu področju. Šel je celo tako daleč, da je
               sugeriral, da bi moralo biti tako kot v Italiji, kjer lokalne volitve niso izvedene v
               celi državi na en datum. Jaz ostro protestiram proti sugeriranju in prikritemu
               vsiljevanju nekega posebnega statusa tega območja. To je prikrita težnja, ki se naj
               prime tu v Sloveniji. Še dobro, da niste predlagali, da morajo v Mestni občini Koper
               biti volitve takrat, ko bodo sosednjih italijanskih občinah, da bo ja čimbolj čudno,
               kaj je s tem ozemljem. Vedno bom nasprotoval tistim, ki ste demonstrirali po
               Ljubljani za takšen posebni status tega območja pod parolo - ko bom velik, bom
               carinik na Črnem Kalu. Hvala lepa.</p>
            </sp>
            <sp xml:id="SDZ3-Redna-16-2002-05-29.sp63">

               <speaker>PODPREDSEDNIK DR. MIHA BREJC:</speaker>

               <p>Hvala, replika gospod Maršič.</p>
            </sp>
            <sp xml:id="SDZ3-Redna-16-2002-05-29.sp64">

               <speaker>DORIJAN MARŠIČ:</speaker>

               <p>Hvala za besedo. Najprej kolega Juri eno opozorilo. Moj priimek je Maršič, ne Marsič.
               Midva se že toliko časa poznava, da bi že to moral vedeti. Je to zelo pomembno, vsaj
               meni veliko pomeni.</p>
               <p>Spremljanje igre v toku same igre; zakon, tako kot je bil sprejet, je omogočal, da bi
               se zgodilo karkoli v Mestni občini Koper. Lahko bi prišlo do delitve, lahko bi prišlo
               do odstopa župana, občinskega sveta in tako naprej. Nič ni bilo vnaprej
               zagarantiranega. In kot sem že sam povedal na začetku, tedanje vodstvo ni vedelo,
               kakšen mandat ima. Če bi vedelo, ne bi spraševalo državnega zbora za obrazložitve. In
               to so tedaj storili. Kar se pa tiče dvojne igre, pa jaz mislim, da tu moram resnično
               zavrniti take insinuacije. Če je kdo igre pač počel, so jih pač počeli potem vsi. Ker
               jaz potem tudi ne vem, kakšen je interes združene liste v tem primeru. In tudi za vas
               konkretno vem, da kar se tiče tega, niste popolnoma razčistili, niste enakih stališč
               v zvezi s tem. To zagarantirano vem iz medsebojnih pogovorov z vašimi vodilnimi v
               stranki, ki so imeli nekoliko drugačno mnenje, kot ga imate vi, kolega Juri.</p>
               <p>Tako je težko reči, ali je to res in samo izključno v interesu LDS-a, da so volitve
               letos in ne tudi vašega, pa da morda igrate neko drugo igro, ki se pač na površini
               vidi tako, globlje je pa nekoliko drugačno.</p>
               <p>In na koncu, ker se bom ustavil z replikami, ker mislim, da ni več produktivno.
               Mislim, kolega Juri, da bi morali poskrbeti za to, da problem rešimo, da ga rešimo
               zdaj in da se skupaj začnemo ukvarjati raje z razvojem, ki ga naša občina nedvomno
               pričakuje in potrebuje. Hvala.</p>
            </sp>
            <sp xml:id="SDZ3-Redna-16-2002-05-29.sp65">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospod Kebrič.</p>
            </sp>
            <sp xml:id="SDZ3-Redna-16-2002-05-29.sp66">

               <speaker>IVAN KEBRIČ:</speaker>

               <p>Hvala za besedo. Spoštovani.</p>
               <p>Menim, da je ta razprava odveč. Če že gremo po pregovoru, stori danes, ne odlašaj na
               jutri, če je ta logika gospoda Jurija taka, da čez 3 leta pa bomo zopet prišli v
               tisti ritem na štiriletno obdobje, se mi postavlja osnovno vprašanje, kaj je v
               ozadju.</p>
               <p>Ali ni v ozadju to, trenutna politična ocena, kaj trenutno komu za sedanje stanje
               najbolj ustreza. Mogoče bodo nasledniki v ostalem obdobju v treh letih imeli manj
               pokazati, pa se bo drugače kalkuliralo, ali pa bodo ti, ki so sedaj na oblasti v
               Kopru, imeli v teh treh letih premalo za dokazati, pa bi radi še eno leto dalje bili
               na tem.</p>
               <p>Zato menim, da ne bom podprl tega predloga. Preidimo končno v tisti ritem, da bomo v
               vseh Sloveniji imeli takrat volitve, ko bodo razpisane za vse občine in za ostale
               institucije ob istem roku. Hvala lepa.</p>
            </sp>
            <sp xml:id="SDZ3-Redna-16-2002-05-29.sp67">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Juri, replika.</p>
            </sp>
            <sp xml:id="SDZ3-Redna-16-2002-05-29.sp68">

               <speaker>AURELIO JURI:</speaker>

               <p>Hvala. Najprej na hitro kolegu Maršiču, kasneje pa kolegu Jerovšku, ki me vedno
               znova zabava s svojimi razpravami.</p>
               <p>Kolega Maršič, glede stališča v stranki vam zagotavljam, in to je jasno iz amandmaja,
               ki smo ga vložili, da je poslanska skupina, vodstvo stranke v Kopru, vodstvo stranke
               v centrali, povsem enotno, da je taka rešitev, kot je predlagamo, pravilna.</p>
               <p>Kolegu Jerovšku, da ne bi ponavljal zgodbe in vaje, te smo dale skozi v prejšnjem
               mandatu neštetokrat in me čudi, da kolega Jerovšek še vedno ni razumel. Ampak to je
               pač njegov problem. Zgodbo s Koprom zelo dobro poznate. Jaz sem jo pojasnjeval, ne
               samo tu v državnem zboru, tudi na pridružitvenem parlamentarnem odboru, je zgodba, ki
               jo poznajo tudi v Strasbourgu, na Svetu Evrope, na kongresu lokalnih, regionalnih
               oblasti. Je zgodba, s katero sta se ukvarjali dve komisiji, dve delegaciji Sveta
               Evrope, tu v državnemzboru, na vladi, na ustavnem sodišču, zato vam je ne bom
               ponavljal.</p>
               <p>Gre preprosto za to, da predlagamo rešitev, kakršna se nam je zdela korektna, ker
               sledi predvsem načelu zaupanja v pravo.</p>
               <p>Glede odločbe ustavnega sodišča je treba včasih tudi prebrati, ne samo sodbe oziroma
               sklepa, temveč tudi obrazložitev. Veste dobro, gospod Jerovšek, da ta odločba sloni
               na treh ugotovitvah: da je mestna občina Koper domnevno neustavna, ker ima preveč
               naselij, ker ima preveč teritorija in kjer sobivata urbano in ruralno okolje. Dokazal
               sem, in mislim, da so me v Evropi tudi poslušali in ugotovili, da je šest drugih
               občin, ki imajo po vseh parametrih te ocene še domnevno bolj sporne ustavne pogoje;
               je več naselij, je več območja, več kvadratnih kilometrov in sobivata tudi ruralno in
               mestno okolje. Šest občin je iz tega naslova bolj spornih kot mestna občina Koper.</p>
               <p>Pogoji za izvršitev odločbe ustavnega sodišča so dani takrat, ko bo podana ustrezna
               kvalificirana pobuda in ko bo ugotovljena ustrezna podpora tistih, ki sooblikujejo
               lokalno samoupravo, torej prebivalcev. Časovni vidiki takratne odločbe so žal
               preseženi že leta 1998 - veste, da je pisalo v tisti predzadnji odločbi, da šest
               mesecev pred razpisom rednih lokalnih volitev leta 1998. Državni zbor se je tudi
               enkrat trudil, veste, da je bil podan s strani vlade tudi predlog za ustrezno
               rešitev, ki pa ni bila podprta, ker so jo volivci na referendumu dvakrat zavrnili v
               razmerju 9:1, in se bo takrat odločba realizirala, ko bodo za to dani pogoji. Hvala.
           </p>
            </sp>
            <sp xml:id="SDZ3-Redna-16-2002-05-29.sp69">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Razprava, gospod Rupar. Prosim? Replika, gospod Jerovšek.</p>
            </sp>
            <sp xml:id="SDZ3-Redna-16-2002-05-29.sp70">

               <speaker>JOŽEF JEROVŠEK:</speaker>

               <p>Hvala lepa. Gospod Juri, meni očitati pa mene pozivati, naj spoštujem načelo zaupanja
               v pravo, se mi zdi pa cinizem z vaše strani. Vi, ki ste se tako odločno zavzemali za
               nespoštovanje odločbe ustavnega sodišča in ste to tudi izposlovali, vi pozivate
               druge, naj spoštujemo načelo zaupanja v pravo. Samo toliko. Sedaj pa ste vse skupaj
               zavili, vendar še enkrat vztrajam: vedno bom proti temu, da se doseže navidezna
               neintegriranost koprskega območja, mestne občine Koper, dvojezičnega območja, v
               slovenski prostor. In vaš predlog gre v tej smeri - prikazati svetu, da je to območje
               z nekim posebnim statusom. Brez skrbi. In na to opozarjam tukajšnji državni zbor. Te
               težnje so tako izrazite pri nekaterih, ki delate na tej opciji, da so izredno
               transparentne, zato bom tudi glasno nanje opozarjal. Hvala lepa.</p>
            </sp>
            <sp xml:id="SDZ3-Redna-16-2002-05-29.sp71">

               <speaker>PODPREDSEDNIK DR. MIHA BREJC:</speaker>

               <p>Razprava, gospod Rupar. Prosim.</p>
            </sp>
            <sp xml:id="SDZ3-Redna-16-2002-05-29.sp72">

               <speaker>PAVEL RUPAR:</speaker>

               <p>Hvala lepa. Gospod predsedujoči, gospod minister! Tudi sam absolutno ne bom podprl
               tega predloga združene liste in se pridružujem mnenju kolegov iz liberalne
               demokracije, izjemoma, bom pa povedal z argumenti zakaj.</p>
               <p>To, kar predlagate, je prelaganje odgovornosti na neke nove funkcionarje, ki bodo po
               vašem v prihodnosti izvoljeni na mesta, ki bodo po poteku tega vodstva občine
               "izpraznjena" in jim zavestno krajšate mandat. Zakaj niste tako "fer" in tega ne
               storite zdajšnji občinski upravi in občinskemu svetu? Osebno menim, da bi morali
               tako, kot trdite, večinoma zagovarjate recimo pravico, moralo biti tako, kot je v
               parlamentu. Vsak nadomestni poslanec, ki pride na sedež, točno ve, kdaj se mu izteče
               mandat. Nihče od teh poslancev ne more trditi, da je z dnem nastopa službe državnega
               zbora kot poslanca njegov mandat tudi štiri leta. Ni, je skrajšan, je tako dolg, kot
               od vseh ostalih, torej do naslednjih rednih volitev v državni zbor. Menim, da je
               "fer" in zelo primerno primerjati mandate in to problematiko tudi na lokalnem nivoju.
               Te primerjave delamo v državnem zboru velikokrat.</p>
               <p>Sam osebno menim, da je Pucarjev mandat in mandat tega občinskega sveta eno leto že
               pojedla prejšnja občinska uprava, ki je imela petletni mandat. Torej tudi drugače,
               kot smo ga imeli vsi ostali v občinskih oblasteh v prejšnjem mandatu. Še enkrat
               poudarjam, ni "fer" da zdaj "zajedamo" nekoga, za katerega še ne vemo, kdo bodo
               funkcionarji za eno leto in jih krajšamo.</p>
               <p>Posebej apeliram, sem že apeliral tudi na odboru za notranjo politiko, na župana
               mestne občine Koper, gospoda Pucarja in občinski svet, ki sedaj vlada mestni občini
               Koper, naj bodo toliko "fer" in naj odstopijo. To je po mojem najboljša karta pred
               volitvami, ki jih imajo v rokah, da gredo pred ljudi in rečejo: "Poglejte, "fer" smo.
               Želimo, da se tako zgodi tudi v Kopru, tako kot po vsej Sloveniji, odstopamo." Jaz
               mislim, da ima tu veliko kredita, če želijo ponoviti uspeh na volitvah v prihodnjem
               mandatu. To bi jaz storil. Jaz bi to storil. Sam bi to naredil. Ne, da se zdaj
               državni zbor ubada, ali bo imel Pucar in zdajšnji občinski svet tri ali štiri leta,
               ali bomo to prenesli na drugo vodstvo in tako naprej. Torej še enkrat, apeliram naj
               to naredijo, naj združena lista pozove svojega župana vsaj k razmisleku o tej potezi.
               Mislim, da bodo sami lahko rešili problem, s katerim se ubadamo zdaj v tem državnem
               zboru.</p>
               <p>Osebno pa mislim, da do teh stvari prihaja tudi zaradi tega, ker ministrstvo,
               prejšnje in zdajšnje, zamuja. Močno zamuja pri upoštevanju odločb ustavnega sodišča.
               Ta napaka in ti očitki, tudi ta diskusija, bi morali biti predvsem negativen predznak
               vladi, ker ni bila sposobna v tem dokaj dolgem obdobju rešiti tega problema. Če bi
               ga, če bi mi razpravljali o tej ustavni odločbi in jo upoštevali tudi pri oblikovanju
               novih občin in pa občine Koper, potem sem prepričan, da danes o tem sploh ne bi
               govorili. Torej absolutno ne bi govorili, ker ne bi bilo potrebe. Tako pa je ta
               zamuda zdaj prevaljena na državni zbor in zopet mi nosimo odgovornost nekoga, ki je
               bil to zadevo dolžan storiti do današnjega dne. Še enkrat, razmislite o apelu,
               pozivu, odstopu. Hvala lepa.</p>
            </sp>
            <sp xml:id="SDZ3-Redna-16-2002-05-29.sp73">

               <speaker>PODPREDSEDNIK DR. MIHA BREJC:</speaker>

               <p>Replika, gospod Juri.</p>
            </sp>
            <sp xml:id="SDZ3-Redna-16-2002-05-29.sp74">

               <speaker>AURELIO JURI:</speaker>

               <p>Morda bomo razmislili o apelu kolega Ruparja takrat ko bo, in če bo, sprejet
               amandma. Če naš amandma ne bo sprejet, potem je brezpredmetno, ker itak mandat bo
               prenehal novembra oziroma bomo šli na volitve.</p>
               <p>Jaz bi samo kolegu Ruparju povedal, da tisti mandat, ki bi naj ga prejšnja uprava
               požrla, je bil podaljšan zaradi odločbe ustavnega sodišča. Sami veste, da če ne bi
               sprejeli zakona o razpisu rednih lokalnih volitev v mestni občini Koper, verjetno še
               danes ne bi bil župan Pucer, ampak gospa Irena Fister, ker tisti mandat ni imel več
               omejitve. Mi smo seveda morali na tak način poseči.</p>
               <p>Vsa pravila so znana, kako in kdaj se prekine nek mandat, v državnem zboru, v
               občinskih svetih. To je vse jasno. Ko kdo odstopi, ko kdo zboli, kdo umre, kakorkoli
               že. V našem koprskem primeru, če bi prišlo do teritorialnega preoblikovanja občine,
               bi takrat mandat prenehal. Jaz sem samo opozarjal, da se to ni zgodilo. In ker se to
               ni zgodilo, mi smo uvedli, seveda z rešitvijo vlade, nov kriterij, da pač državni
               zbor odloča, da se izvedejo sočasno volitve v vsej državi. S tega naslova ni
               pomembno, koliko traja tisti mandat, se ga pač prekine v tistem trenutku. To je
               vse.</p>
            </sp>
            <sp xml:id="SDZ3-Redna-16-2002-05-29.sp75">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Jerovšek, replika.</p>
            </sp>
            <sp xml:id="SDZ3-Redna-16-2002-05-29.sp76">

               <speaker>JOŽEF JEROVŠEK:</speaker>

               <p>K apelu, ki ga je podal kolega Rupar, se jaz priključujem, ker sem že nekoč dal
               podoben...</p>
            </sp>
            <sp xml:id="SDZ3-Redna-16-2002-05-29.sp77">

               <speaker>PODPREDSEDNIK DR. MIHA BREJC:</speaker>

               <p>Replika, ali ne?</p>
            </sp>
            <sp xml:id="SDZ3-Redna-16-2002-05-29.sp78">

               <speaker>JOŽEF JEROVŠEK:</speaker>

               <p>... podoben apel o odstopu župana mestne občine Koper. Ponavljam ga in dajem tudi
               pred vas, kolegi poslanci. Mislim, da je nevzdržno, da sedež župana mestne občine
               Koper zaseda nekdo, ki je v času volilne kampanje tukaj po Ljubljani demonstriral pod
               parolo "ko bom velik, bom carinik na Črnem Kalu", kar je zavzemanje za neslovenski
               status mestne občine Koper. Skrajni čas bi bil, da bi nekdo, ki na tako proti
               slovenskih stališčih nastopa, odstopil. Prepričan sem, da je bil prvenstveno izvoljen
               z glasovi slovenskih volivcev. Svojo protislovensko naravnanost je pokazal tudi ob
               podpisu pogodbe o predaji koprske banke v italijanske roke s širokim nasmeškom,
               kakšno zadovoljstvo je to, da se je to zgodilo. Hvala lepa.</p>
            </sp>
            <sp xml:id="SDZ3-Redna-16-2002-05-29.sp79">

               <speaker>PODPREDSEDNIK DR. MIHA BREJC:</speaker>

               <p>Držimo se teme, prosim. Držimo se teme, ne razširjajmo razprav na druga področja, ker
               res ne bom več dovolil razprav, ki gredo izven okvira. Gospod Battelli, replika.</p>
            </sp>
            <sp xml:id="SDZ3-Redna-16-2002-05-29.sp80">

               <speaker>ROBERTO BATTELLI:</speaker>

               <p>Hvala. Replika v smislu pojasnila gospodu Jerovšku.</p>
            </sp>
            <sp xml:id="SDZ3-Redna-16-2002-05-29.sp81">

               <speaker>PODPREDSEDNIK DR. MIHA BREJC:</speaker>

               <p>Ne, replika je replika, saj veste, replika je ugovor.</p>
            </sp>
            <sp xml:id="SDZ3-Redna-16-2002-05-29.sp82">

               <speaker>ROBERTO BATTELLI:</speaker>

               <p>Pojasnilo. V poslovniku piše, da je to pojasnilo.</p>
            </sp>
            <sp xml:id="SDZ3-Redna-16-2002-05-29.sp83">

               <speaker>PODPREDSEDNIK DR. MIHA BREJC:</speaker>

               <p>Izvolite, povejte.</p>
            </sp>
            <sp xml:id="SDZ3-Redna-16-2002-05-29.sp84">

               <speaker>ROBERTO BATTELLI:</speaker>

               <p>Hvala. Ja, cariniki na Črnem Kalu - to se je začelo takrat, ko se je tudi iz teh
               klopi začelo Koper in Koprčane žaliti, žaliti na način, ki je bil popolnoma
               nedostojen. To je potem sprožilo tisto, kar se je, kako bi rekel, zelo infatično in
               tako naprej spremenilo tudi v tako parolo. Tudi zaradi tega, ker šezdaj ni cestnih
               povezav, železniških in tako naprej, ker se je žalilo Koprčane vsevprek in se jim je
               pravzaprav, kako bi rekel, s podporo močnih državnih institucij onemogočalo, da
               normalno urejajo svoje stvari s področja lokalne samouprave. Če se tega nedela, potem
               ima za posledico lahko tudi upor take vrste. Če se ne obravnava Kopra kot sestavnega
               dela te države, potem lahko Koper tudi tako reagira.</p>
            </sp>
            <sp xml:id="SDZ3-Redna-16-2002-05-29.sp85">

               <speaker>PODPREDSEDNIK DR. MIHA BREJC:</speaker>

               <p>Mislim, da ni potrebno več nadaljevati te razprave, ker ne sodi v ta okvir.</p>
               <p>Zaključujem razpravo o amandmajih in členu, to je 15. člen, da bo vsem jasno. Tu
               imamo torej dva amandmaja in prehajamo na odločanje o teh dveh amandmajih.</p>
               <p>Najprej bomo glasovali o amandmaju pod zaporedno številko 1. Glasujmo, prosim. Od 51
               prisotnih je za glasovalo 49 poslank in poslancev, nihče ni bil proti.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo o amandmaju pod zaporedno številko 2. Glasujmo, prosim. Od 55 prisotnih je
               za glasovalo 12 poslank in poslancev, 42 je bilo proti.</p>
               <p><stage>(Za je glasovalo 12.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Glasujemo o 15. členu v celoti. Glasujmo. Od 53 prisotnih, je za glasovalo 49
               poslank in poslancev, nihče ni bil proti.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Člen je sprejet.</p>
               <p>Smo pri 16. členu. Tu imamo samo en amandma. Amandma pod zaporedno številko 2 je
               brezpredmeten. Odpiram razpravo o amandmaju in členu. Kdo želi besedo? <stage>(Nihče.)</stage>
               Zaključujem razpravo in prehajamo na odločanje o amandmaju k 16. členu. Glasujmo,
               prosim. Od 48 prisotnih je za glasovalo 40 poslank in poslancev, 3 so bili proti.</p>
               <p><stage>(Za je glasovalo 40.)</stage> <stage>(Proti 3.)</stage></p>
               <p>Amandma je sprejet.</p>
               <p>Glasujemo še o 16. členu v celoti. Glasujmo. Od 49 prisotnih je za glasovalo 39
               poslank in poslancev, 5 je bilo proti.</p>
               <p><stage>(Za je glasovalo 39.)</stage> <stage>(Proti 5.)</stage></p>
               <p>16. člen je sprejet.</p>
               <p>S tem smo opravili razpravo in odločanje o vloženih amandmajih. Prehajamo na
               razpravo o preostalih členih, h katerim niso bili vloženi amandmaji. Želi kdo besedo?
               <stage>(Ne želi.)</stage> Prehajamo na odločanje o preostalih členih, h katerim niso bili vloženi
               amandmaji. Glasujmo, prosim. Od 50 prisotnih je za glasovalo 44 poslank in poslancev,
               nihče ni bil proti.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da so preostali členi sprejeti.</p>
               <p>Prehajamo na razpravo o naslovu zakona. Želi kdo besedo? <stage>(Ne želi.)</stage> Prehajamo na
               odločanje o naslovu zakona. Glasujmo, prosim. Od 52 prisotnih je za glasovalo 46
               poslank in poslancev, nihče ni bil proti.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Naslov je sprejet.</p>
               <p>Prehajamo na <title>tretjo obravnavo</title> predloga zakona. Sprašujem, ali želijo
               kvalificirani predlagatelji vložiti amandma. Prosim, gospod Sušnik.</p>
            </sp>
            <sp xml:id="SDZ3-Redna-16-2002-05-29.sp86">

               <speaker>FRANC SUŠNIK:</speaker>

               <p>Hvala. V imenu poslanske skupine socialdemokratske stranke prosim in predlagam za
               prekinitev te točke, da bi lahko pripravili amandmaje. Ta prekinitev bi morala
               trajati najmanj 2 uri. Predlagam, če je možno, da začnemo s tretjo obravnavo v
               popoldanskem nadaljevanju zasedanja.</p>
            </sp>
            <sp xml:id="SDZ3-Redna-16-2002-05-29.sp87">

               <speaker>PODPREDSEDNIK DR. MIHA BREJC:</speaker>

               <p>Skladno s poslovnikom lahko ustrežemo tej pobudi. V tem hipu bi točko prekinili in
               bi ob 14.30 nadaljevali s to točko, to je s tretjo obravnavo.</p>
               <p>Sedaj prehajamo na naslednjo točko dnevnega reda, <title>TO JE 4. TOČKA DNEVNEGA REDA, PREDLOG ZAKONA O SPREMEMBAH IN DOPOLNITVAH ZAKONA
               O LOKALNIH VOLITVAH, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Prehajam
               na <title>prvo obravnavo</title>. Sprašujem predstavnika vlade, če želi besedo. Izvolite,
               gospod minister.</p>
            </sp>
            <sp xml:id="SDZ3-Redna-16-2002-05-29.sp88">

               <speaker>DR. RADO BOHINC:</speaker>

               <p>Spoštovane gospe in gospodje, vlada predlaga skrajšani postopek za zakon o spremembah
               in dopolnitvah zakona o lokalnih volitvah, ker gre za manj zahtevne spremembe in
               dopolnitve tega zakona, predvsem pa zato, ker gre za uskladitev s pravnim redom
               Evropske unije. Posebej bi pa rad poudaril, da gre za povezanost tega zakona z
               zakonom, ki smo ga pravkar obravnavali, to se pravi zakona o lokalni samoupravi, ker
               oboje pravni temelj za izvedbo lokalnih volitev v letu 2002.</p>
               <p>Bistvo novosti, ki jo predlagamo ob še nekaj drugih manj pomembnih spremembah tega
               zakona, je uskladitev s pravnim redom Evropske unije v delu, ki je tudi bil predmet
               pogajalskih izhodišč za področje: prosto gibanje oseb. Tam smo se zavezali, da
               uredimo pogoje za uveljavljanje volilne pravice in tudi pravice do kandidiranja na
               lokalnih volitvah državljanom Unije, ki prebivajo v državi članici, niso pa njeni
               državljani. To vprašanje je tudi sicer urejeno z direktivo Sveta Evrope številka
               94/80 z dne 19. decembra 1994. Predlagatelj predlaga širšo ureditev od navedene, to
               pomeni, da se pravica do volitev, sodelovanja na lokalnih volitvah, ne nanaša zgolj
               na člane Evropske unije, ampak na tujce, to se pravi tudi na tiste državljane, ki
               prihajajo iz držav, ki niso članice Evropske unije, in sicer, da so lahko izvoljeni v
               občinske svete, na županskih volitvah pa lahko volijo, ne morejo pa biti izvoljeni za
               župana. Skratka, glede županskih volitev imajo zgolj aktivno, ne pa pasivne volilne
               pravice.</p>
               <p>Povedal bi to, da smo ob tem upoštevali podobno zakonodajo v drugih evropskih
               državah in da ta odločitev o razširitvi iz državljank in državljanov Evropske unije
               na tujce ni pogojena z vstopom Slovenije v Evropsko unijo, ampak je stvar politične
               ravni, politične kulture v posamezni državi. Pri tem smo se naslonili na primerjalni
               pregled držav, ki sicer različnodoločajo pogoje za podelitev te pravice, pogoje v
               smislu dolžine trajanja stalnega bivanja ali pa dolžine, ki je pogoj za pridobitev
               stalnega prebivališča, in smo se ravnali tudi po teh primerjalnih ureditvah.</p>
               <p>Toliko o tem. Poleg te najbolj bistvene spremembe oziroma dopolnitve predlagamo še
               nekatere. Med pomembnejšimi od teh ostalih je ta, da se za razmejitev med uporabo
               večinskega in proporcionalnega sistema pri volitvah v občinske svete upošteva le
               število tistih članov, ki so izvoljeni na podlagi splošne volilne pravice. To pomeni,
               da člani sveta, ki so izvoljeni po posebni volilni pravici, Madžari, Italijani, Romi,
               pri tej razmejitvi ne štejejo.</p>
               <p>Druga od pomembnejših sprememb iz te skupine se nanaša na določitev upoštevanja
               preferenčnih glasov pri proporcionalnih volitvah. Predlagatelj je tu glede na
               razpravo v državnem zboru, da je to vprašanje treba urediti, glede na razpravo o tako
               imenovanem Krambergerjevem zakonu, določil absolutno upoštevanje preferenčnih glasov.
               Vendar gre pri tem vprašanju zastvar politične presoje, tudi doseganja političnega
               konsenza glede tega, kolikšno težo, kolikšen ponder dati preferenčnemu glasu. Mi ne
               bi nasprotovali amandmaju, ki ga je v tej zvezi sprejel odbor za notranjo politiko.
               Ta amandma pravi, da naj bi bil pogoj za to tretjina preferenčnih glasov od vseh
               glasov in pa 15% glasov, ki naj bi jih dobil posamezni kandidat. To je eden od možnih
               pragov, seveda je o tem možen tudi kakršenkoli drugačen konsenz. Povedati želim le
               to, da predlagatelj ne vztraja čvrsto pritem, kar je v besedilu, da gre za absolutno
               upoštevanje preferenčnih glasov, pripravljen je sprejeti tudi kakšno drugo tovrstno
               rešitev. Vztrajamo pri tem, da se to vprašanje reši, saj je to naložil ta državni
               zbor. Sedaj imamo priložnost, da vprašanje preferenčnega glasu uredimo.</p>
               <p>Še nekaj sprememb v zvezi z zakonom o lokalnih volitvah naj navedem zgolj po
               naslovih, da vam osvežim spomin.</p>
               <p>9. člen določa, da so predsednik občinske volilne komisije, njegov namestnik, lahko
               sodniki oziroma le ljudje s pravno izobrazbo.</p>
               <p>13. člen preprečuje možnost poslej določanja kandidatov na zborih volivcev.</p>
               <p>22. člen na novo določa lestvico števila volivcev v razmerju do prebivalcev,
               potrebnih za določanje kandidatur za župana s strani skupine volivcev.</p>
               <p>In 23. člen določa, da drugi krog županskih volitev razpiše republiška volilna
               komisija in ne občinska volilna komisija.</p>
               <p>Potem je pa še nekaj manjših sprememb, od uporabe žreba do navedbe imen
               predlagateljev, kandidatov, na glasovnici za občinske volitve, do določitve roka in
               tako naprej. Skratka, gre za nekatere tehnične podrobnosti in tudi za odpravo
               kolizije med zakonom o lokalnih volitvah in zakonom o lokalni samoupravi.</p>
               <p>Gre za predpis, ki ga moramo sprejeti v povezanosti z letošnjimi lokalnimi
               volitvami, vezano tudi na zakon o spremembah in dopolnitvah zakona o lokalni
               samoupravi. Predlagam, da ga državni zbor sprejme. Hvala lepa.</p>
            </sp>
            <sp xml:id="SDZ3-Redna-16-2002-05-29.sp89">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim poročevalca odbora, da predstavi mnenje odbora. Gospod Lavrinc,
               izvolite.</p>
            </sp>
            <sp xml:id="SDZ3-Redna-16-2002-05-29.sp90">

               <speaker>MAKSIMILJAN LAVRINC:</speaker>

               <p>Hvala lepa za besedo. Torej poročila po mojem ni treba posebej predstavljati. Rekel
               bi samo še to, da je v razpravi, ki je bila na odboru, bila največja teža ali pa
               največji poudarek ravno na spremembah 4. člena, torej veljavnega 18. člena zakona o
               lokalnih volitvah, ki ureja preferenčni glas.</p>
               <p>Vsesplošna ugotovitev je bila, da sedanja ureditev ni v redu, ker je pravzaprav
               nekaj, "science fiction", da tako rečem, neka utopična zamisel, ki ni izvedljiva v
               praksi. Vendar ...</p>
            </sp>
            <sp xml:id="SDZ3-Redna-16-2002-05-29.sp91">

               <speaker>PODPREDSEDNIK DR. MIHA BREJC:</speaker>

               <p>Oprostite, gospod Lavrinc, ali lahko prosim tule na levi strani, gospodje iz vladne
               koalicije, gospod Anderlič, gospod Potrč, tako ne bo šlo naprej. Govori predsednik
               odbora. Prosim, oprostite, ker sem vas prekinil.</p>
            </sp>
            <sp xml:id="SDZ3-Redna-16-2002-05-29.sp92">

               <speaker>MAKSIMILJAN LAVRINC:</speaker>

               <p>Hvala lepa. Torej diskusija je bila predvsem glede tega, kako in kaj zagotoviti, da
               bi volivci, če imamo to možnost, možnost torej oddaje preferenčnega glasu, uveljavili
               to svojo pravico. Od tega, torej od idej, da se preprosto 18. člen sedaj veljavnega
               zakona črta, pa do tega, da bi, kot je bilo najprej ponujeno, da bi imeli absolutni
               preferenčni glas.</p>
               <p>Odbor je predlagal po sistemu večine tisto, kar je predlagal v svojem amandmaju,
               vendar sem prepričan, da bo v razpravi ta amandma tudi še deležen kritik.</p>
               <p>Odbor predlaga državnemu zboru, da zakon po skrajšanem postopku sprejme skupaj z
               amandmaji, ki jih je odprl oziroma sam predlagal.</p>
            </sp>
            <sp xml:id="SDZ3-Redna-16-2002-05-29.sp93">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Želi besedo predstavnica sekretariata za zakonodajo in pravne zadeve?
               <stage>(Ne želi.)</stage> Želijo besedo predstavniki poslanskih skupin? Gospod Peče, v imenu
               slovenske nacionalne stranke.</p>
            </sp>
            <sp xml:id="SDZ3-Redna-16-2002-05-29.sp94">

               <speaker>SAŠO PEČE:</speaker>

               <p>Na podlagi poročila odbora za notranjo politiko in na podlagi izvajanja predsednika
               odbora je bilo oziroma je razvidno, da se je osnovna debata okoli zakona o spremembah
               in dopolnitvah zakona o lokalnih volitvah dotikala predvsem teže oziroma vprašanja
               preferenčnega glasu.</p>
               <p>S tem mislim, da je matično delovno telo pokazalo zgolj in pa le politični interes
               posameznih strank pri vprašanju zakona o lokalnih volitvah in pa ne tisto, kar bi
               dejansko moralo. Zakon o lokalnih volitvah bi v osnovi moral od nas zahtevati
               zanimanje za čim kvalitetnejšo zasedbo organov lokalnih skupnosti in ne, kako si bodo
               politične stranke, posamezniki delili svoje sedeže na podlagi glasov, ki so jih
               dobili.</p>
               <p>Mislim, da je bila tematika na odboru predstavljena narobe, toda to je seveda
               avtonomna pravica predsednika odbora in pa članov odbora, da pokažejo interes le za
               tisti del, ki se dejansko tiče samo politikov.</p>
               <p>Glede na to, da je v tem trenutku govor o predstavitvi poslanskih skupin, se bom
               dotaknil točke v obrazložitvi 2.1. in pa delno 2.3, zaduje, to je preferenčni
               glasovi, le z besedo oziroma stavkom.</p>
               <p>Pod točko 2.1 na osmi strani Poročevalca je napisano: "Direktiva Sveta Evrope
               zahteva za državljane članice EU..." Pripravljavca gradiva moram s tega mesta
               opozoriti, da je samo en pravni akt v okviru institucij Evropske unije, najsi bo
               komisije parlamenta, sveta Evrope, ki ima moč obvezovati vse člane, poudarjam člane,
               Slovenija ni član, Republika Slovenija ni član Evropske unije. Tisti akt ni
               direktiva, ampak je uredba. Če se katerakoli odločitev iz prvega stebra Evropske
               unije, kjer so evropske skupnosti s svojimi institucijami, dotika vsega področja
               Evropske unije, so to lahko kvečjemu uredbe, ne direktive. Iz tega sledi, da je v
               prvem stavku napaka pripravljavca gradiva. Po drugi strani pa je treba povedati, da
               Slovenija še ni - in jaz iskreno upam, da tudi kmalu ne bo - polnopravna članica
               Evropske unije in bi za nas tudi v okviru sporazuma o pridružitvi te zadeve zahtevale
               več časa za premislek in ne tako kot ostali zakoni s tega področja, da bi jih
               obravnavali po skrajšanem postopku.</p>
               <p>Minister je sicer tudi v svojem uvodnem govoru povedal, da je v bistvu to stvar
               civilizacijskih, kulturnih in političnih standardov oziroma politične presoje, ali
               bomo dali v organe lokalnih skupnosti možnost aktivne in pasivne pravice tudi tujcem,
               ne samo tistim, ki prihajajo s področja Evropske unije, ampak tudi vsem ostalim. Po
               mojem osebnem prepričanju, po prepričanju Slovenske nacionalne stranke bi moral ta
               državni zbor skrbeti predvsem za to, da se izvajajo volitve v organe lokalnih
               skupnosti, najbolj v občinske svete, predvsem pod kriterijem kvalitete in možnosti
               enakega nastopanja za slovenske državljane, ali v skupini predlagateljev političnih
               strank, s kvalificiranim številom podpisnikov, ali na kateri drug način. Popolnoma
               nesprejemljivo pa se nam zdi, da bomo namen lokalne samouprave izničili s tem, ko
               bomo v te organe, npr. v občinski svet, ki je po zakonu o lokalni samoupravi najvišji
               organ v okviru vseh pravic in odločanja, spustili državljane tujih držav oziroma
               tujce, ki s posamezno lokalno skupnostjo niso živeli dalj časa, posebej če se
               zavedamo, kaj so naloge občinskih svetov. Gre za vprašanje infrastrukture, vprašanje
               komunale, vprašanje okolja, vprašanje proračuna, financiranja. Kako naj to
               verodostojno zagotavlja nekdo, ki s to lokalno skupnostjo ni dolgo živel? Po našem
               osebnem prepričanju oziroma po našem prepričanju gre za zmotno delovanje vlade, z
               edinim in izključno enim namenom: biti prijazen do Evrope. Biti celo več kot
               prijazen, ker dajemo pravico ne samo članom oziroma državljanom Evropske unije ali pa
               Evropske skupnosti, kakorkoli hočete, ampak razširjamo, razširjamo tuj vpliv na
               razvoj lokalnih skupnosti, vseh 192 lokalnih skupnosti. Tudi tistih, ki nimajo nobene
               zveze oziroma povezave s političnim lobiranjem v Evropski uniji.</p>
               <p>Nam se kratkomalo ta dodatna pravica, v katero nas dejansko nihče ne prisiljuje, zdi
               smešna in tako bo tudi smešna končna odločitev državnega zbora, za katerega ne
               dvomim, da bo ta zakon podprl, seveda brez glasov Slovenske nacionalne stranke. Bojim
               se, da bomo tokrat tudi edino mi trije, torej poslanci Slovenske nacionalne stranke v
               tem trenutku prisotni, bili toliko in zavarovali interese lokalnih skupnosti, organov
               lokalnih skupnosti.</p>
               <p>Gospodje in gospe! Z določbami iz obrazložitve 2.1. torej volilna pravica tujcev,
               dopolnitev 5., 8., 103. člena, bomo ali pa boste izničili osnovni namen lokalne
               samouprave. To je zagotavljati kvalitetnejše življenje v organih lokalne
               skupnosti.</p>
               <p>Ker sem rekel, da se bom samo s stavkom dotaknil tistih preferenčnih glasov, ki jim
               je bistveno težo dal odbor za notranjo politiko, pa moram reči samo to, da me veseli,
               da je tokrat tudi vlada Republike Slovenija priznala, da so lokalne volitve, izvedene
               na podlagi dosedanjih zakonov, torej lokalne volitve 1994. leta in pa lokalne volitve
               1998. leta, bile ljudem predstavljene zmotno in da si je končno tudi vlada pred
               tretjim poskusom lokalnih volitev oziroma pred tretjo izvedbo lokalnih volitev
               priznala, da v prejšnjih dveh ni bilo osebne note oziroma osebne teže kandidata in pa
               možnosti njegove izbire.</p>
               <p>Predloga zakona predvsem zaradi točke glasovalne pravice oziroma izključno zaradi
               točke glasovalne pravice tujcem v Slovenski nacionalni stranki ne bomo podprli.
               Hvala.</p>
            </sp>
            <sp xml:id="SDZ3-Redna-16-2002-05-29.sp95">

               <speaker>PODPREDSEDNIK DR. MIHA BREJC:</speaker>

               <p>Hvala. Besedo ima gospa Zupanova, Nova Slovenije. Izvolite.</p>
            </sp>
            <sp xml:id="SDZ3-Redna-16-2002-05-29.sp96">

               <speaker>MAJDA ZUPAN:</speaker>

               <p>Hvala za besedo, gospod podpredsednik. Spoštovani gospod minister, predstavniki
               vlade, spoštovani zbor! Res je, da se vladi mudi s sprejetjem tega zakona. Potrebno
               ga je uskladiti s pravnim redom Evropske unije. Gre namreč za ureditev pogojev za
               uveljavitev volilne pravice na lokalnih volitvah državljanov Evropske unije, ki
               prebivajo v Sloveniji, niso pa naši državljani, pa seveda zaradi uskladitve z
               ustreznimi zakoni, ker so lokalne volitve že pred vrati.</p>
               <p>Bistvena sprememba je namreč ta, da dobijo pravico tujci voliti na lokalnih volitvah
               in tudi pravico kandidirati za občinske svetnike, za župane pa bodo lahko še naprej
               kandidirali le slovenski državljani. Vlada to utemeljuje z uskladitvijo s pravnim
               redom Evropske unije, kar pa drži le deloma. Direktiva zahteva samo aktivno volilno
               pravico, in to le za državljane Evropske unije. Glede pasivne volilne pravice pa
               direktiva dopušča odstopanje pri vodilnih izvršilnih funkcijah. Vlada svojo
               radodarnost pri dodeljevanju volilne pravice, ki je ena temeljnih državljanskih
               pravic, ki že po definiciji pripadajo le državljanom, utemeljuje s 43. členom ustave.
               Ta člen v tretjem odstavku določa, da zakon lahko določi, v katerih primerih in pod
               kakšnimi pogoji imajo volilno pravico tujci; kdaj in zakaj pa se sprejmejo takšna
               določila, pa je vsekakor politična odločitev. Dejstvo je, da bi naša država
               državljanom Evropske unije volilno pravico lahko podelila šele ob vstopu Slovenije v
               Evropsko unijo. Lahko rečemo, da vlada deli pravice vnaprej, še preden je to
               potrebno. Vendar pa menimo, da v tem primeru na jesenskih volitvah ne bi volilo tudi
               okrog 13.000 tujcev, ki niso iz držav Evropske unije, živijo pa v Sloveniji.</p>
               <p>Z vloženim amandmajem želimo, da bi le državljani Evropske unije pridobili volilno
               pravico na lokalnih volitvah.</p>
               <p>Predlog zakona želi odpraviti še nekatere pomanjkljivosti, na primer v zvezi z
               razpisom predčasnih lokalnih volitev.</p>
               <p>Zakon o lokalni samoupravi določa, da državni zbor, če razpusti občinski svet, tudi
               razpiše predčasne volitve. Zakon o lokalnih volitvah pa določa, da razpiše predčasne
               volitve župan. Predlog sprememb to neskladje ureja tako, da določa, če hkrati odstopi
               večina članov občinskega sveta, razpiše predčasne volitve občinska volilna komisija.
               Menimo, da bi bila boljša takšna rešitev neskladja med obema ureditvama, po kateri bi
               predčasne volitve še vedno lahko razpisal župan, če pa bi bil tudi ta razrešen, pa bi
               razpisala volitve občinska volilna komisija. V tem smislu vlagamo tudi amandma.</p>
               <p>V zvezi z nadomestitvijo na proporcionalnih volitvah izvoljenega člana občinskega
               sveta, situacijo, da je članu občinskega sveta prenehal mandat in noben kandidat z
               iste liste noče sprejeti funkcije, zakon o lokalnih volitvah določa, da se izvedejo
               nadomestne volitve. Zakon o lokalni samoupravi pa določa, da takega člana nadomesti
               drug kandidat. Predlog zakona to kolizijo odpravlja tako, da določa: "Če kandidat, ki
               je postal član občinskega sveta po nadomestnih volitvah za preostanek mandatne dobe,
               v osmih dneh ne sporoči, da sprejema funkcijo, se ta pravica prenese na naslednjega
               kandidata z iste liste kandidatov. Če takega kandidata ni, ga nadomesti kandidat z
               istoimenske liste v volilni enoti, v kateri je imela lista največji ostanek glasov v
               razmerju do količnika v volilni enoti."</p>
               <p>Posebej za ta zakon lokalne skupnosti niso dale svojega mnenja, čeprav obravnava
               določene spremembe, zlasti v zvezi s preferenčnimi glasovi, ki v praksi ne pomenijo
               korekture vrstnega reda kandidatov na listi. O tem smo veliko razpravljali tudi na
               matičnem odboru. Predlagatelj je želel s spremembo doseči boljšo rešitev glede
               legitimacijskega kvoruma števila volivcev. Personalizacija volilnega sistema na
               podlagi preferenčnega glasu naj bi bila tudi načelo večinskega volilnega sistema Ali
               predlagatelj res tako misli, saj vemo, kako je bil večinski sistem izničen in
               izigran? Ali res daje preferenčni glas najboljšo možnost za pluralizacijo oziroma
               razpršenost glasov v občinskem svetu in pravi odgovor na izvedbo sklepa državnega
               zbora s strani vlade o enakomerni zastopanosti vseh območij občine v občinskem svetu?
               Kakšna je prava formula in ali volivci sprejemajo takšno rešitev, bo pokazala praksa.
               Le-ta pa kaže, da tudi volilna tehnika, volilni material, izračunavanje mandatov in
               podobnoje marsikje in marsikdaj problematično. Hvala lepa.</p>
            </sp>
            <sp xml:id="SDZ3-Redna-16-2002-05-29.sp97">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Kebrič, DeSUS. Izvolite.</p>
            </sp>
            <sp xml:id="SDZ3-Redna-16-2002-05-29.sp98">

               <speaker>IVAN KEBRIČ:</speaker>

               <p>Hvala za besedo. Spoštovani gospod minister in kolegice in kolegi! V naši poslanski
               skupini pa bom opustil vsako leporečje in zavlačevanje tega problema. Pred nami je
               predlog spremembe volilnega zakona za lokalne volitve oziroma volitve v lokalno
               samoupravo. Osredotočil se bom na tri zadeve.</p>
               <p>Prva zadeva je v 1. členu, in sicer drugi odstavek, ki pravi, da imajo tudi tujci
               oziroma člani EU s stalnim oziroma več časa obstoječim prebivališčem v Sloveniji
               volilno pravico. Mi smo že ob nastopu za državljanstvo nasprotovali ter pravici,
               kajti menimo, da je zadeva naša. Dokler ne bomo v EU, naj nam drugi ne krojijo naše
               nacionalne enotnosti, svobode, odločanja in naj nimajo vpliva na naše odločitve
               oziroma naj nimajo pravice soodločanja.</p>
               <p>Bistvo problema je v tem: Kdo lahko danes zapiše, da bomo res leta 2004, tako kot so
               predvidene te volitve, v Evropski uniji? Če mi tako jamstvo dajo, potem bi se s tem
               eventualno v naši poslanski skupini strinjali. Dokler pa takega jamstva ni, menimo,
               da naj vstopi ta odstavek takrat v veljavo, ko bo Slovenija v Evropski uniji.</p>
               <p>Če se osredotočim na drugo zadevo, in sicer 4. člen, ker govorimo o preferenčnem
               glasu in ker se govori oziroma ker že imamo na mizi razne amandmaje. Naše stališče je
               naslednje. Če hočemo v lokalni samoupravi volivcem občanom približati demokracijo in
               njihovo možnost demokratičnega odločanja, potem jim moramo to možnost na način
               preferenčnega glasu tudi omogočiti. Dosedanja odločitev 50% 1 glas je čisto praktično
               in teoretično omogočala, da je na celi listi, če govorimo o mestnih svetih, ki imajo
               celo 45 članov, ali občinski sveti z nižjim številom članov omogočala izvolitev samo
               enega. Ni bilo primera v prejšnjih volitvah, da bi kdo na ta način v Sloveniji bil
               izvoljen.</p>
               <p>Zato v naši poslanski skupini, ko smo prisluhnili mnenju volivcev, vsaj tisti, ki se
               mnogo "krečemo" in pogovarjamo z občani in državljani, smo prišli do naslednjega
               zaključka. Volivci pravijo tako. Na tej listi mi na prvem, drugem ali tretjem, ni
               važno katerem, mestu ta ni všeč iz teh ali drugačnih moralnih ali drugih razlogov,
               zato te liste enostavno ne bom volil. Volil pa bi, če bi imel možnost izvoliti iz te
               liste tistega, v katerega imam veliko zaupanje. Prvič, da bo, ker je šel na to listo
               te politične stranke, ker mi je ta politična opcija všeč oziroma me preprečuje, da bo
               zagotavljala izpolnjevanje tistih interesov, ki so tudi mojiinteresi, zato sem
               pripravljen, da podam preferenčni glas tistemu, za kogar imam največje zaupanje, ne
               glede na to, na katerem mestu na listi se nahaja.</p>
               <p>Na drugi strani se strinjamo s tem, da se lahko da preferenčni glas na listi tudi
               samo enemu. Ne strinjamo se z nobenim pragom. Kajti govorice, pa naj ne bodo v slabem
               smislu povedane, med volivci so naslednje. Tisti prvi ali drugi, če lista dobi, bom
               teoretično povedal, samo dva mandata, bosta ta dva do smrti občinska svetnika, ker
               jih pač ta lista vedno postavi iz takih ali drugačnih razlogov na prvo in drugo
               mesto.</p>
               <p>Zakaj ne damo možnosti, da se volivci odločajo brez ozira, ne sprejemamo argumenta,
               ja, lista, sigurno stranka ve, v koga ima največje zaupanje, zato ga postavlja v
               prvo, drugo, tretjo, četrto mesto in tako naprej, računajoč, da bo dobila toliko
               mandatov.</p>
               <p>Zato zaključujem s tem, da ne bomo glasovali za noben amandma, ki spreminja osnovno
               besedilo predloga, da velja preferenčni glas, tako kot je v osnovnem predlogu
               zapisan.</p>
               <p>Tretja naša pripomba se nanaša na 26. člen, ker, če boste pogledali konkretno,
               nagrada za določene funkcionarje volilnih komisij, odborov in tako naprej. Ne
               strinjamo se in poudarjamo, razmislite, kolegice in kolegi o tem, zakaj pa od te
               nagrade, od tega nadomestila, lepše rečeno, ne bi bila plačana dohodnina. Zakaj ne?
               Ali smo neenakopravni člani? Ali bomo v državnem zboru zopet delali takšne in
               drugačne izjeme? Pred zakonom, pred ustavo bodimo, tako kot je zapisano, vsi enaki,
               in zato naj vsak plačuje tisto dohodnino tudi od določenih nadomestil ali takih ali
               drugačnih prihodkov. Menimo, ker bomo v kratkem imeli rebalans proračuna - ker sem v
               imenu poslanske skupine že takrat izpostavljal, da moramo gledati ne samo, kako
               trošimo, ampak tudi, kako bomo polnili ta naš proračun. To se pravi, da se ne moremo
               strinjati z neenakopravnostjo, da se od teh nagrad oziroma nadomestil ne plačuje
               dohodnine. Hvala za vaše poslušanje.</p>
            </sp>
            <sp xml:id="SDZ3-Redna-16-2002-05-29.sp99">

               <speaker>PODPREDSEDNIK DR. MIHA BREJC:</speaker>

               <p>Hvala. Besedo ima gospod Štemberger, Stranka mladih.</p>
            </sp>
            <sp xml:id="SDZ3-Redna-16-2002-05-29.sp100">

               <speaker>IGOR ŠTEMBERGER:</speaker>

               <p>Hvala za besedo. V Stranki mladih Slovenije podpiramo večino predlaganih sprememb
               zakona o lokalnih volitvah, ki ga usklajujemo s pravnim redom Evropske unije. Ker pa
               se je v praksi uporabe zakona o lokalnih volitvah v preteklih letih predvsem v delu,
               ki določa vpliv preferenčnih glasov na izid proporcionalnih volitev, pokazalo, da so
               te določbe nujno potrebne korektur, v Stranki mladih Slovenije menimo, da je
               potrebno, da to storimo v tej noveli zakona.</p>
               <p>Predlagatelj se je odločil, da podlago direktive Sveta Evrope, ki določa, da morajo
               imeti državljani članic Evropske unije, ki imajo stalno prebivališče v drugi članici,
               na lokalnih volitvah tudi aktivno volilno pravico, razširi tudi na vse ostale tujce,
               ki imajo stalno prebivališče v Sloveniji. Odločitev, da bodo imeli tujci s stalnim
               prebivališčem v Republiki Sloveniji na lokalnih volitvah aktivno in pasivno volilno
               pravico, razen pri volitvah župana, kjer naj bi imeli samo aktivno volilno pravico, v
               Stranki mladih Slovenije podpiramo, saj menimo, da je osnovna naloga vsake mlade
               demokracije doseči čim višjo stopnjo politične kulture in demokratičnosti in da je
               prav, da se z uvedbo te pravice postavimo ob bok večini držav članic Evropske unije,
               ki to pravico tujcem že omogočajo.</p>
               <p>Kot sem v uvodu že omenil, v Stranki mladih Slovenije menimo, da je nujno potrebno v
               zakonu popraviti določbe, ki opredeljujejo upoštevanje preferenčnih glasov pri
               proporcionalnih volitvah v občinske svete, saj so določbe veljavnega zakona v praksi
               popolnoma onemogočale vpliv preferenčnih glasov na izvolitev kandidatov, kar dokazuje
               tudi dejstvo, da do sedaj na tak način še ni bil izvoljen noben kandidat.</p>
               <p>V Stranki mladih Slovenije bomo zato podprli predlog amandmaja matičnega delovnega
               telesa, ki po naši oceni predstavlja najboljši kompromis v iskanju rešitve, da se
               poveča vpliv preferenčnih glasov. Tretjinski prag za upoštevanje preferenčnih glasov
               je v primerjavi s sedanjim absolutnim občutno nižji, kot sprejemljivo pa ocenjujemo
               tudi mejo 15% glasov kot pogoj, da kandidat prehiti na s strani stranke določeni
               kandidatni listi prvega kandidata. S tem amandmajem bomo omogočili tudi tistim
               izrazito dobrim kandidatom, ki so nizko uvrščeni na strankarski listi, da so kljub
               temu izvoljeni. Predlagani amandma pa po naši oceni še vedno zadovoljivo dopušča, da
               se v okviru znotraj strankarske demokracije določi nek prioritetni vrstni red
               kandidatov, ki jih preferira stranka. Skratka, v Stranki mladih Slovenije bomo
               predlog sprememb zakona vključno z dopolnilom matičnega delovnega telesa k četrtemu
               členu podprli. Hvala.</p>
            </sp>
            <sp xml:id="SDZ3-Redna-16-2002-05-29.sp101">

               <speaker>PODPREDSEDNIK DR. MIHA BREJC:</speaker>

               <p>Hvala lepa. To so bile predstavitve stališč poslanskih skupin, pisnih prijav k
               razpravi nimam, zato bomo vse nadaljnje razprave omejili na pet minut. Prvi se je
               prijavil gospod Lavrinc.</p>
            </sp>
            <sp xml:id="SDZ3-Redna-16-2002-05-29.sp102">

               <speaker>MAKSIMILJAN LAVRINC:</speaker>

               <p>Hvala lepa. V prvem delu bo to tudi nekoliko pojasnila, namreč, s strani oziroma iz
               ust gospoda Pečeta sem slišal neke blodne strahove, ki jih na seji ni bilo, zato
               seveda o njih nisem mogel poročati. Namreč, o členih, ki so bili tu omenjeni kot
               sporni za Slovensko nacionalno stranko, seveda na odboru ni praktično bilo besede. To
               je prvo.</p>
               <p>Drugo, bom rekel, da včasih, ne samo da težko poslušam, ampak preprosto ne morem
               verjeti, da sem v slovenskem parlamentu ob takih izjavah in teh je zadnje čase vedno
               več. Rekel bi še tole. Torej, civilizacija, dragi gospodje iz Slovenske nacionalne
               stranke, se ni ustavila v rodovni skupnosti, ampak gre naprej. In ljudje - govorim
               poudarjam, z veliko začetnico -, Ljudje, ki živijo tukaj, ustvarjajo tukaj,tukaj
               plačujejo davke, imajo otroke in tako naprej, naj bi po naši verziji, po vaši seveda
               ne, soodločali o lokalnih zadevah. Dragi gospodje, preberite si 21. člen zakona o
               lokalni samoupravi in poglejte, o čem naj bi soodločali. Ne noreti, da bodo sedaj
               upravljali to državo, upravljali z narodom in takšne stvari. To je, prav zgubim
               kontrolo, ko se na tak način te stvari predstavljajo.</p>
               <p>Sam bi povedal še to. Sam sem vložil en amandma, ampak seveda kasneje, ko je odbor
               že imel sejo in zato ga tudi nismo mogli obravnavati. Poznam dovolj od blizu, kako
               delajo občinske volilne komisije in volilni odbori in tako naprej. Tam glavno težo
               pravzaprav tajnik odpelje, tudi največ dela ima in to vsi vemo. In zdaj se to ureja
               tukaj tako, tam drugače. Zato sem preprosto predlagal, da se tam zraven, ko se govori
               o nagradah, da se zraven doda še tajnike, ki pa po moje tudi večji del naredijo. In
               še nekaj o nagradah. Zakaj tudi tam, kjer so sodniki, sodnikov ne morete dobiti?
               Zato, ker je to vezano na župansko plačo. Saj sodniške plače so pa daleč višje in je
               stvar seveda potem v tem primeru diskutabilna.</p>
               <p>Glede 4. člena oziroma tega preferenčnega glasu. Ta ne bo nikoli dober za nikogar
               zato, ker gre pač tako, da so tukaj manjše občine, so srednje občine in so velike
               občine. V velikih občinah in tam seveda, kjer se niso potrudili, pa naredili kolikor
               toliko primerljivih volilnih okrajev seveda, se ta stvar "sfiži". Tam tudi, bi rekel,
               če napišemo pet procentov, kot ta prvi prag, je to preveč, ker so tisoči glasov. Za
               male občine, seveda, je pa to preveč, ker potem pa res že ena družina potem nekoga
               izvoli. Zakaj sploh to tehtanje? To je treba povedati zato, ker po eni strani je
               strah, da bi se stranka na terenu dobesedno razbila v takem primeru, zaradi tega, ker
               tisti, ki so bolj pridni in so ponavadi potem tam kot na prvih mestih, recimo,
               zavoljo preferenčnega glasu ne bi prišli v občinski svet in tako dobimo nekoga
               tretjega. Po drugi strani je pa to spet tako, da na en način je pa le treba
               preprečiti to, kar se je zdaj dogajalo, da so se vlekli razni - in tukaj ni bilo
               razlike -, športniki, zdravniki, ne vem kaj vse; skratka, ljudje, ki imajo velik
               ugled in ga niso pridobili v politiki, seveda so vabili glasove. Garancija je pa
               bila, če si jih postavil na zadnje mesto, da ne bodo izvoljeni. Sam sem imel tak
               primer v Kamniku in vem, kako je to izgledalo.</p>
               <p>Torej za to, seveda, se bom zavzel, podpiram, zdaj sem videl, tukaj na mizo je
               prišel še boljši predlog, kar se tiče 4. člena. Podpisali so ga, mislim, da je
               prvopodpisani Tone Anderlič; in apeliram tudi na druge, da v to smer razmišljajo.
               Hvala lepa.</p>
            </sp>
            <sp xml:id="SDZ3-Redna-16-2002-05-29.sp103">

               <speaker>PODPREDSEDNIK DR. MIHA BREJC:</speaker>

               <p>Replika, gospod Jelinčič.</p>
            </sp>
            <sp xml:id="SDZ3-Redna-16-2002-05-29.sp104">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. Repliciral bom gospodu Lavrincu, ki ne razume, da
               je tukaj slovenska država in da v Sloveniji naj bi najprej Slovenci živeli in bivali
               in ustvarjali in tiste ustvarjene darove tudi uporabljali za svojo korist in za svoje
               dobro, ne pa, da se gremo tukaj neko socialno državo, kjer bomo potegnili noter z
               vseh koncev in krajev kogarkoli.</p>
               <p>Namreč, dejstvo je, ko je govoril o "blodnih strahovih" gospoda Pečeta, bi jaz
               rekel, da če ima kaj "blodnega" katera stranka, zagotovo ima to Liberalna demokracija
               Slovenije in obenem tudi Združena lista in še posebej minister, ki govori, gospod
               minister za notranje zadeve, Rado Bohinc, ki hoče skozi ta zakon pripeljati noter 83
               tisoč novih volivcev, ki so v Sloveniji trenutno tujci in ki bodo takrat volili za
               Združeno listo. Jasno, 83 tisoč volivcev prinese 9 novih poslancev. In to je edina,
               edina želja, ki jo hoče gospod minister skozi ta zakon pripeljati.</p>
               <p>Jasno pa, da Liberalna demokracija to podpira, kajti to bo v koalicijskih zadevah
               prineslo dodatnih toliko in toliko ljudi. Kajti ne bo se nehalo pri lokalnih
               volitvah, lokalne volitve so začetek, kasneje bo šlo naprej na državnozborske
               volitve. Dejstvo je, da v primeru, če vstopamo v Evropsko unijo in če dovoljujemo
               članom Evropske unije oziroma državljanom držav iz Evropske unije, da imajo volilno
               pravico tudi pri nas, bodite prepričani, da Evropa ne bo dala Slovencem pravice
               voliti v Nemčiji, Italiji, v Avstriji ali kje drugje. Ampak dobro, če ste že tako
               pokleknili, ni treba poklekati še naprej. Da bo pa vsak Kitajec, ki bo na črno prišel
               v Slovenijo, bo dobil zraven še volilno pravico. Saj bo vas bo Evropa po prstih.</p>
               <p>In še nekaj. Že včeraj ste govorili o enih čudnih nakanah Slovenske nacionalne
               stranke, vendar bi vas opozoril za včerajšnjo debato, o ciganu in o Romu. Povedal vam
               bom, da Slovar slovenskega knjižnega jezika besede "Rom" ne pozna in kot besedo "rom"
               uporablja okvir. Piše pa pod definicijo "cigan", pod 1, piše: pripadniki iz Indije
               priseljenega ljudstva, navadno brez stalnega bivališča; in kot 2, slabšalno, zvit,
               lahkomiseln ali malopriden človek. Vendar slovenski slovar slovenskega knjižnega
               jezika to definira tako.</p>
               <p>Vem, gospodje iz Liberalne demokracije, da bi naredili vse, da bi bili všečni
               nekaterim in določenim, vendar zaradi tega ni treba izničevati slovenskega naroda,
               slovenskega jezika in pa intencij tistih slovenskih državljanov, ki so se bili za
               Sloveniji bili pripravljeni boriti, so se borili in so se še pripravljeni. Ne tako,
               kot večina iz LDS-a. Hvala.</p>
            </sp>
            <sp xml:id="SDZ3-Redna-16-2002-05-29.sp105">

               <speaker>PODPREDSEDNIK DR. MIHA BREJC:</speaker>

               <p>Gospod Jelinčič! Samo toliko si dovolim reči, da Cigan baron je opereta. V naši
               ustavi se pa uporablja termin Romi. To je bila podlaga za mojo opombo včeraj. Repliko
               ima gospod Lavrinc.</p>
            </sp>
            <sp xml:id="SDZ3-Redna-16-2002-05-29.sp106">

               <speaker>MAKSIMILJAN LAVRINC:</speaker>

               <p>Vidi se, da je gospod Jelinčič od nekod pritekel in nima pojma, da smo pri zakonu o
               lokalnih volitvah. Mi ne govorimo o državnih volitvah in zato so bile žalitve in
               podtikanja na račun ministra in njegovih želja za Združeno listo neutemeljeni.</p>
               <p>Glede všečnosti oziroma silne želje po všečnosti Liberalne demokracije pa tole.
               Gospod Jelinčič, nikoli ne bomo tako poniglavo tekali za razno raznimi na novo
               izvoljenimi funkcionarji, kot se to vam dogaja v tujini, pa ste kljub temu zoper
               Nato.</p>
               <p>Še nekaj bom povedal. Tukaj gre za tiste, ki imajo stalno bivališče. Tisti, ki
               ponavljate zdaj neke, tudi neumnosti, če že hočete, vam povem: gre za ljudi, ki smo
               jim po postopku, ki ga imamo zapisanega in ni tako la-la-la, ampak je dovolj trd,
               dovolili, da med nami živijo, da delajo, da imajo otroke, da imajo družine in tako
               naprej. Za te gre. In ne tukaj kvasiti neumnosti.</p>
               <p>Drugo, tragedija je, če je toliko ljudi - to, kar je uporabil za to, da poslabša
               situacijo, gospod Jelinčič. Če med nami živi toliko tisoč ljudi, ki nimajo urejenega
               statusa - sram naj nas bo. Samo to naj rečem - sram nas bo. Da nismo sposobni teh
               stvari urediti, nas je lahko sram. Če so tukaj, živijo tukaj, delajo tukaj, skratka
               imajo družine, so ljudje. Potem je treba to urediti tako, kot je treba. Če so pa
               nezakonito prišli k nam, to je pa druga zgodba, druge službe, drugi postopki in tako
               naprej. In ne teh stvari mešati tako vedno, kadar komu kaj paše. Hvala lepa.</p>
            </sp>
            <sp xml:id="SDZ3-Redna-16-2002-05-29.sp107">

               <speaker>PODPREDSEDNIK DR. MIHA BREJC:</speaker>

               <p>Hvala. Preden dam naprej besedo, bi samo želel opozoriti, da smo v prvi obravnavi in
               da v prvi obravnavi govorimo o ciljih zakona, da ne razlagam zdaj še enkrat. Repliko
               ima gospod Jelinčič in potem gospod Peče.</p>
            </sp>
            <sp xml:id="SDZ3-Redna-16-2002-05-29.sp108">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. Najprej bi opozoril gospoda Lavrinca, da je slabo
               poslušal. Če bi poslušal, bi vedel, da sem rekel, začne se pri lokalnih volitvah in
               nadaljuje se pri državnozborskih. Morda pa gospod Lavrinc razume samo prvo polovico
               stavka, ker druge pač ne dojame, ker je morda stavek predolg, se bom trudil in
               uporabljal krajše stavke, gospod Lavrinc.</p>
            </sp>
            <sp xml:id="SDZ3-Redna-16-2002-05-29.sp109">

               <speaker>PODPREDSEDNIK DR. MIHA BREJC:</speaker>

               <p>Brez žalitev, prosim.</p>
            </sp>
            <sp xml:id="SDZ3-Redna-16-2002-05-29.sp110">

               <speaker>ZMAGO JELINČIČ PLEMENITI:</speaker>

               <p>Saj ne žalim, gospod podpredsednik. Ne žalim. O tem pač...</p>
            </sp>
            <sp xml:id="SDZ3-Redna-16-2002-05-29.sp111">

               <speaker>PODPREDSEDNIK DR. MIHA BREJC:</speaker>

               <p>O tem jaz odločam.</p>
            </sp>
            <sp xml:id="SDZ3-Redna-16-2002-05-29.sp112">

               <speaker>ZMAGO JELINČIČ PLEMENITI:</speaker>

               <p>Hvalim. Mislim, da še krajše stavke razume.</p>
               <p>Dejstvo je, da 83.000 državljanov ima stalno bivališče v Sloveniji in hočejo imeti
               državljanstvo, in zdaj jim bomo dali volilno pravico. To se ne dogaja nikjer na
               svetu. Po svetu so določene ovire, in če ne verjame, ne vem, kje je gospod Lavrinc
               slišal, da mi tekamo za nekimi funkcionarji po tujini. Ali tu misli, če nam kakšen
               LDS-ovec pobegne čez mejo pa se hoče tam predati, da ga ujamemo in dobimo? Ne vem.
               Vendar je pa dejstvo, da nobena država ne počne tega. Nobena država na svetu ne počne
               tega, edini smo. Pojdite si pogledat evropske dokumente, pojdite si pogledat
               neevropske dokumente, nikjer na svetu tega ni. Evropa zahteva omejevanje in večjo
               kontrolo, še posebej v zvezi s tem protiterorističnim bojem, ki si ga Liberalna
               demokracija tako zelo želi in se mu priključuje.</p>
               <p>Glede teh, za katere pravi gospod Lavrinc, da nas naj bo sram, ker bivajo v
               Sloveniji in ker nimajo ne vem česa vsega, predlagam gospodu Lavrincu, da vzame na
               svoj dom nekaj teh ljudi, pa ne bodo tekali po Sloveniji in bodo bolje živeli.
               Hvala.</p>
            </sp>
            <sp xml:id="SDZ3-Redna-16-2002-05-29.sp113">

               <speaker>PODPREDSEDNIK DR. MIHA BREJC:</speaker>

               <p>Gospod Peče, replika.</p>
            </sp>
            <sp xml:id="SDZ3-Redna-16-2002-05-29.sp114">
               <speaker>SAŠO PEČE:</speaker>
               <p>Še enkrat hvala za besedo. Gospod Lavrinc, govorite neumnosti. Gospod
            Lavrinc, če so za vas neumnosti ohranjanje Slovenije in pa slovenstva, potem tudi
            sprejmemo besedo "neumnosti". Prepričani pa smo, da bi to ohranjanje slovenstva moral
            biti osnovni moto vsakega poslanca in ne v zameno za njegove najsi bo privilegije v
            okviru vlade Republike Slovenije ali pa zaradi njegovega občutka pomembnosti bil
            pripravljen prodati lokalno samoupravo in s tem funkcije, ki izhajajo iz lokalne
            samouprave.</p> 
               <p>Govorite o "blodnih strahovih". Ja, mene osebno je strah, da če bomo
               sprejeli tak zakon, kot je ta, ki daje volilno pravico voliti in biti voljen tujcem,
               vsem, ne samo članom Evropske unije, tudi tistim izven, bomo s tem izničili namen
               lokalne samouprave. Kaj so naloge lokalne samouprave, si poglejte vi, in kdo jih je
               sposoben uresničevati - tisti, ki pozna probleme lokalne samouprave. Ne se zdaj
               zanašati na tistih nekaj "revežev", po vašem mnenju, sicer zelo bogatih, ponavadi
               članov vaše stranke, ki jih hočete na ta način vpeljati v odločanje, v organe
               lokalnih skupnosti.</p>
               <p>V Slovenski nacionalni stranki nočemo enostavno prevzeti te odgovornosti za
               izničitev in nekvalitetno delo organov lokalne skupnosti, predvsem v smislu
               korupcije. Zato temu nasprotujemo in samo lepo vas prosimo, da še enkrat premislite,
               ali je smiselno aktivno in pasivno volilno pravico dati tujcem, ob taki problematiki,
               kot jo imajo domače lokalne skupnosti. To je vse. Hvala.</p>
            </sp>
            <sp xml:id="SDZ3-Redna-16-2002-05-29.sp115">

               <speaker>PODPREDSEDNIK DR. MIHA BREJC:</speaker>

               <p>Hvala. Repliko ima še gospa Potrata. Prosim.</p>
            </sp>
            <sp xml:id="SDZ3-Redna-16-2002-05-29.sp116">

               <speaker>MAG. MAJDA POTRATA:</speaker>

               <p>Hvala za besedo. Prepričana sem sicer, da si bom zaslužila opombo ali opozorilo
               predsedujočega, ampak vseeno moram replicirati spoštovanemu kolegu Jelinčiču, ki se
               ob različnih priložnostih rad sklicuje na Slovar slovenskega knjižnega jezika. Dobro
               je, da bi vedel tudi to, kateri del besedišča slovenskega jezika ta slovar obsega.
               Zagotovo v njem zastonj iščete lastna imena, zato besede "Rom" za označbo pripadnika
               naroda ali narodnosti ni. Naj opozorim, da tudi razliko med "židom" in "judom", kar
               oboje uporabljamo v slovenščini, lahko išče samo kot pojasnilo za pripadnika vere, ne
               pa za pripadnika neke narodne skupnosti.</p>
               <p>Ne bom se pa spuščala v pojasnjevanje razlike poimenovanja "cigan" in "Rom". Gre za
               slabšalno oznako rabe "cigan". Pripadniki romske skupnosti poudarjajo, da je to zanje
               slabšalno, da pa govorim iz izkušnje pogoste uporabe Slovarja slovenskega knjižnega
               jezika, pa naj dodam, da gospod Jelinčič tudi Slovenca ne bo našel v Slovarju
               slovenskega knjižnega jezika, "francoza" pa samo kot orodje. Hvala.</p>
            </sp>
            <sp xml:id="SDZ3-Redna-16-2002-05-29.sp117">

               <speaker>PODPREDSEDNIK DR. MIHA BREJC:</speaker>

               <p>Hvala. Vaše pričakovanje se ne bo uresničilo. Gospod Jelinčič.</p>
            </sp>
            <sp xml:id="SDZ3-Redna-16-2002-05-29.sp118">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. Spoštovani kolegici iz Združene liste bi še enkrat
               povedal, da pri besedi "cigan" imamo dve definiciji. Ona je navedla drugo. V prvi
               piše pa "pripadnik iz Indije priseljenega ljudstva, navadno brez stalnega
               bivališča".</p>
               <p>Še nekaj bi ji povedal. Glede na to, da Slovenca ni v tem knjižnem jeziku, ali potem
               lahko pričakujemo, da bo spoštovana kolegica v imenu Združene liste socialnih
               demokratov ob pomoči njihovega portparola, gospoda Krivica, predlagala, da se
               Slovence črta celo iz ustave.</p>
            </sp>
            <sp xml:id="SDZ3-Redna-16-2002-05-29.sp119">

               <speaker>PODPREDSEDNIK DR. MIHA BREJC:</speaker>

               <p>Mislim, da je ta razprava zdaj odveč. Oprostite, to nima smisla! Govorimo namreč o
               povsem drugi stvari ta hip. Na razpravo že nekaj časa čaka gospod Sok. Izvolite,
               gospod Sok.</p>
            </sp>
            <sp xml:id="SDZ3-Redna-16-2002-05-29.sp120">

               <speaker>ALOJZ SOK:</speaker>

               <p>Hvala za besedo. Čeravno so te replike zanimive in jih je zanimivo poslušati, saj se
               človek nauči, kaj vse ne piše v različnih literaturah.</p>
               <p>Torej, rad bi razpravljal o 4. členu. Torej, vlada je predlagala, da bi zdajšnji
               zakon spremenili, in sicer da bi veljal, če pravilno razumem to dikcijo in ta predlog
               vlade, da bi vsak preferenčni glas odločal o izvolitvi. Rad bi opozoril, da
               pravzaprav imamo v tej državi večstrankarski sistem in torej politične stranke.
               Politične stranke so tiste, ki na lokalnih volitvah predlagajo liste in običajno je
               pač tako, da stranka na vrh liste uvrsti, bi rekel, svoje najbolj aktivne člane, na
               konec liste pa tiste manj aktivne. Če pa gledam ta predlog vlade, je pa tako, da bi
               potem po tem predlogu lahko lista dobila 100 glasov skupaj, nekdo pa bi dobil en
               preferenčni glas in bi potem tisti bil izvoljen v občinski svet. Torej, meni se,
               seveda,takšna rešitev zdi izredno sporna. Če ste s temi predlogi hoteli, bi rekel,
               nekako pripeljati v ta sistem lokalnih volitev večinski volilni sistem, potem ste
               pravzaprav imeli to možnost. Ustavno sodišče je naložilo parlamentu, da naj uzakoni
               večinski volilni sistem, pa tega niste želeli takrat narediti. Se pravi, sedaj
               spreminjati na takšen način in stremeti k nekakšni obliki večinskega volilnega
               sistema, se meni enostavno ne zdi modro. Zato iz tega razloga se mi zdi, seveda,
               amandma matičnega delovnega telesa boljši, je pa izredno komplicirano napisan. Ne
               vem, kako bomo našim volivcem obrazložili, da bo njihov preferenčni glas obveljal, če
               se bo za to odločila ena tretjina in če bo potem še, ne vem, posameznik dobil 15%
               vseh glasov, ki jih je dobila neka lista. Ne vem. Meni se zdi, da je to izredno
               komplicirano in pa težko obrazložiti. Veliko boljše je bilo seveda sedaj, ko je bila
               ta možnost preferenčnega glasu, ko smo lahko rekli volivcem: če dobi nekdo en glas
               več od polovice, glede na število, ki ga je dobila celotna lista, je izvoljen tisti,
               ne pa prvi z liste. Torej, do sedaj je veljal takšen sistem. To je, seveda, tak
               predlog matičnega delovnega telesa, je en popravek v nižanju števila preferenčnih
               glasov, je pa izredno komplicirano napisano.</p>
               <p>Torej, sam bi, če bi imel to možnost, predlagal, da se mogoče do tretje obravnave ta
               zadeva nekako bolj enostavno zapiše, da bi ljudje razumeli, za kaj pravzaprav gre.
               Kajti, večina ljudi še danes, čeprav že deset let imamo ta večstrankarski sistem, si
               ne predstavlja in ne razume, kaj bi naj bil to preferenčni volilni glas.</p>
               <p>Potem glejte, v 9. členu bi rad opozoril, do sedaj smo imeli napisano v zakonu, da
               je predsednik volilne komisije po možnosti izmed sodnikov ali pa ostali diplomiranih
               pravnikov. Sedaj se to črta. Rad bi vprašal, ali ste preverili možnost, da bi se
               lahko zgodilo, da bi v kateri od slovenskih občin, ne vem, ne bi rad našteval, ampak
               imamo zelo majhne nekatere občine, Solčava, Odoš in tako naprej, ali bi se lahko
               zgodilo, da sploh ne bi mogli imenovati predsednika volilne komisije. Ne vem, če
               mogoče nimajo nobenega sodnika ali pa diplomiranega pravnika.</p>
               <p>Prav tako mi ni jasno, zakaj bi naj občinska volilna komisija na predlog občinske
               uprave imenovala tajnika. To se meni ne zdi dobra rešitev. Do sedaj smo imeli rešitev
               takšno, da občinska volilna komisija imenuje tajnika izmed članov občinske uprave in
               to je bila sorazmerno dobra rešitev. Sedaj pa bi se naj to spremenilo in bi naj
               občinska uprava občinski volilni komisiji predlagala, koga si naj imenuje za tajnika.
               Kaj pa, če občinska volilna komisija tega ne bo želela storiti? Torej, tu lahko
               pridemo do nekih rešitev, ki se v praksi ne bodo dale izvajati. Hvala lepa.</p>
            </sp>
            <sp xml:id="SDZ3-Redna-16-2002-05-29.sp121">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Repliko ima gospod Kebrič.</p>
            </sp>
            <sp xml:id="SDZ3-Redna-16-2002-05-29.sp122">

               <speaker>IVAN KEBRIČ:</speaker>

               <p>Hvala za besedo, spoštovani navzoči. Repliciram spoštovanemu gospodu Soku v prvem
               delu njegovega izvajanja. Bistvo preferenčnega glasu si je treba pač malo pobliže
               pogledati, kaj prebrati, ni pa nič napak, če si kdo pusti pojasniti tudi tu v
               državnem zboru, če ne česa ne razume. Bistvo problema je namreč ravno v tem, kar naj
               bi ta amandma zadevo zakompliciral, da preprosti, pa mi naj oprostijo temu izrazu,
               volivec, se ne bo poglabljal v volilno zakonodajo v detajle in v teorijo in prakso,
               ampak če bi sprejeli osnovno besedilo zakona, bi vsakemu volivcu bilo jasno, ko bo
               dobil navodilo, da če hoče voliti stranko, obkroži tisto stranko, tisto številko, ki
               mu je po njegovem prepričanju najbližja ali pa je njegova politična opcija.</p>
               <p>Preferenčni glas pa bo imel samo možnost dati enemu iz tiste liste, katero je volil
               in tisti ne moremo vzeti, pa imamo vsekakor pravico absurden teoretičen problem in ni
               niti malo logično, da nekdo navaja, da je lista dobila 100 glasov, eden iz te liste
               pa en preferenčni glas, pa da bo izvoljen.</p>
               <p>Prvič, lista mora dobiti dovolj glasov po proporcionalnem sistemu, da sploh pride do
               mandata. Toliko mandatov bo dobila, kakršen je ta proporc po volilnem zakonu
               predpisan, na drugi strani pa je verjetnost, če bo lista postavila - recimo, govorimo
               samo za en primer, kjer se voli 20 občinskih svetnikov, 20 kandidatov, pa bo vsak od
               teh kandidatov delal reklamo za sebe, če bo želel biti izvoljen.</p>
               <p>Kajti, kot je iz prejšnje razprave tudi izhajalo, marsikdo spravi na svojo listo
               znana, pomembna imena, da naj bi nabirali politične glasove za listo, nimajo pa niti
               najmanjše želje ali namena sploh biti izvoljeni. Zato gredo na konec te liste, samo
               da pomagajo nabirati glasove.</p>
               <p>Preferenčni glas pa bo dal v volilni propagandi tisto orožje volivcem in pa
               kandidatom, da bojo povedali: za ta program se bom zavzemal - če govorimo o lokalnih
               volitvah, kar je predmet današnje razprave, to pa vemo, je bilo nekaj povedano: za
               socialo, za otroški vrtec, za ostalo, drugo, komunalo, infrastrukturo to, kar je
               občanom najbližje. Tistega, v katerega bojo imeli največje zaupanje, tistega bojo
               obkrožili, pa nikar se ne bojte, da bo kdo obkrožen samo od enega, pa da bo prišel v
               občinsko skupščino. Hvala.</p>
            </sp>
            <sp xml:id="SDZ3-Redna-16-2002-05-29.sp123">

               <speaker>PODPREDSEDNIK DR. MIHA BREJC:</speaker>

               <p>Oba gospoda opozarjam, da to spada v drugo obravnavo, ne pa v prvo. Prosim, gospod
               Sok, replika.</p>
            </sp>
            <sp xml:id="SDZ3-Redna-16-2002-05-29.sp124">

               <speaker>ALOJZ SOK:</speaker>

               <p>No, bi se rad najprej zahvalil gospodu Kebriču, ker me je zelo veliko podučil. Vsega
               tega, o čemer je govoril, seveda nisem vedel. Tako se mu zahvaljujem, da mi je
               obrazložil, kaj pomeni preferenčni glas.</p>
               <p>Ampak v zakonu, ki je tu pred nami na mizi, seveda v prvem branju, piše točno to. Če
               bo lista dobila 100 glasov, seveda mora potem biti dovolj za en mandat. In bo eden iz
               te liste dobil, recimo, samo en preferenčni glas, potem bo izvoljen on. Pa če tudi bo
               na listi kandidiral iz tega razloga, ki ste ga vi omenili, in bo rekel: jaz ne želim
               biti izvoljen, želim pa pomagati tej politični stranki, napišite me na zadnje mesto.</p>
               <p>Torej, takšen predlog seveda pomeni uvajanje nekakšnega principa socialistične zveze
               delovnega ljudstva in pa vnašanje zmede v volilni sistem. Hvala.</p>
            </sp>
            <sp xml:id="SDZ3-Redna-16-2002-05-29.sp125">

               <speaker>PODPREDSEDNIK DR. MIHA BREJC:</speaker>

               <p>Mi zdaj v tej razpravi, v prvi obravnavi o zakonu skušamo ugotoviti, ali gremo lahko
               naprej ali ne. Gospod minister, želite besedo ali lahko mi nekako zaključimo ta del?
               Prosim. Izvolite.</p>
            </sp>
            <sp xml:id="SDZ3-Redna-16-2002-05-29.sp126">

               <speaker>DR. RADO BOHINC:</speaker>

               <p>Če mi dovolite samo en stavek. Sicer kolega Jelinčiča sedaj ni tu. Jaz sem želel
               najodločnejše zanikati dve njegovi sodbi, trditvi. Mislim, da je prav, da to storim,
               da ne bi obviselo v zraku in bi morda koga navdalo z dvomom, da je vsaj trohica
               resnice v tem, kar je izrazil.</p>
               <p>Prva netočnost je ta, povezuje se z njegovo presenetljivo izjavo, da je predlog
               povzročen zgolj s političnimi interesi ene stranke. To a priori ne more biti res, ker
               takšen predlog, ne samo da bi bil povsem nedemokratičen, ampak tudi ne bi imel nobene
               možnosti na uspeh. Ampak ta njegova trditev se povezuje z drugo neresnico, ki je pa v
               tem, da nikjer, v nobeni državi na svetu nimajo tujci volilne pravice na lokalnih
               volitvah. Resnica je prav nasprotna. Mi smo izdelali analizo vseh evropskih držav in
               tu imam podatek za 12 držav, v katerih imajo volilno pravico tujci pod zelo
               različnimi pogoji. Ta volilna pravica se povezuje določuje z določeno dobo bivanja
               oziroma statusa bivališča, ki jim jih država podeli. Za Slovenijo je namreč, kot je
               verjetno poslancem znano, osemletno bivanje s statusom začasnega bivališča pogoj za
               pridobitev stalnega prebivališča. Stalno prebivališče je pa po našem današnjem
               predlogu pogoj za pridobitev volilne pravice.</p>
               <p>V 12 evropskih državah, kolikor smo jih analizirali, se ti pogoji gibljejo na mnogo
               nižji ravni, kar zadeva ta časovni pogoj. Gibljejo se med dva, tri, tam do pet let.
               Kar pomeni, da je Slovenija postavila razmeroma visok prag 8 let, kar je pogoj, iz
               začasnega v stalno bivališče, za pridobitev volilne pravice. Seveda pa je pridobitev
               volilne pravice za tujce civilizacijsko, kulturno in politično vprašanje in nima nič
               opraviti s trenutnimi kratkoročnimi parcialnimi političnimi interesi ene stranke.</p>
               <p>Naj ostane pri tem. Hvala lepa.</p>
            </sp>
            <sp xml:id="SDZ3-Redna-16-2002-05-29.sp127">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kdo želi besedo? Ker nihče ne želi več besede, zaključujem splošno
               razpravo. Nadaljujemo ob 14.30.</p>
               <stage>(Seja je bila prekinjena ob 13.00 uri in se je pričela ob 14.36 uri.)</stage>
            </sp>
            <sp xml:id="SDZ3-Redna-16-2002-05-29.sp128">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane, spoštovani! Pričenjamo s popoldanskim delom zasedanja. Obveščam vas, da
               so dodatno opravičeni za nadaljevanje 16. seje dne 29.5.2002 Miran Potrč od 17.00 do
               17.30 ure in Branko Kelemina za popoldanski del seje. Ker bomo ugotavljali
               navzočnost, vas lepo prosim za pozornost. Ugotavljamo navzočnost v dvorani! Navzočih
               nas je 46. Državni zbor je sklepčen in lahko odloča.</p>
               <p>Dr. Brejc je v dopoldanskem delu kot predsedujoči na predlog poslanske skupine
               Socialdemokratske stranke sprejel odločitev in tudi napovedal, da bomo ob 14.30 uri,
               torej ob pričetku popoldanskega dela zasedanja, na predlog poslanske skupine
               nadaljevali s tretjo obravnavo prekinjene 3. točke dnevnega reda, to je predloga
               zakona o spremembah in dopolnitvah zakona o lokalni samoupravi. Ker so kvalificirani
               predlagatelji želeli odmor in čas za pripravo amandmajev v tretji obravnavi... Gospod
               Sušnik, ste vložili amandmaje? Ta trenutek. Na klopi jih nimamo. Zato prehajamo na
               tretjo obravnavo predloga zakona. Na klop bomo vsak čas dobili amandmaje. Pred tem
               sprašujem, ali želi kdo razpravljati o predlogu zakona v celoti? Ne, zato bomo
               počakali, da dobimo na klop amandmaje, ki jih je poslanska skupina Socialdemokratske
               stranke vložila v tretji obravnavi.</p>
               <p>Spoštovani, spoštovane! Ker bo očitno kopiranje kar številnih amandmajev, ki jih je
               poslanska skupina vložila, trajalo dlje časa, vloženi so bili pa ob 14.30 uri, zato
               jih na klopi nimamo. Če se strinjate, bi nadaljevali drugo obravnave prekinjene 4.
               točke dnevnega reda in seveda potem dokončali tudi 3. točko, da po nepotrebnem ne
               zavlačujemo. Hvala lepa.</p>
               <p>Prehajamo torej na <title>drugo obravnavo prekinjene 4. točke dnevnega reda.</title>
               Zboru predlagam, da skladno z drugo alineo 189. člena poslovnika po končani razpravi
               in glasovanju o amandmajih in členih razpravlja in glasuje skupaj o preostalih
               členih, h katerim niso bili vloženi amandmaji. Predlagani sklep ne bo sprejet, če mu
               bo nasprotovala najmanj tretjina navzočih poslancev. O predlaganem sklepu bomo
               glasovali.</p>
               <p>Glasujemo. Navzočih nas je 58, za je glasovalo 45, proti štirje.</p>
               <p><stage>(Za je glasovalo 45.)</stage> <stage>(Proti 4.)</stage></p>
               <p>Ugotavljam, da je predlog sprejet.</p>
               <p>Prehajamo torej na razpravo o posameznih členih in vloženih amandmajih. Razpravo
               bomo vodili na podlagi pregleda amandmajev z dne 22.5.2002, na klopi pa imate tudi
               amandma na amandma odbora k 4. členu, katerega predlagatelj so štiri poslanske
               skupine.</p>
               <p>V razpravo dajem torej 1. člen in amandma poslanske skupine Nove Slovenije k 1.
               členu. Želi kdo razpravljati? Gospod Podobnik, izvolite.</p>
            </sp>
            <sp xml:id="SDZ3-Redna-16-2002-05-29.sp129">

               <speaker>JANEZ PODOBNIK:</speaker>

               <p>Hvala lepa. Rad bi razpravljal o 1. členu in amandmaju poslanske skupine Nove
               Slovenije, ki predlagajo, da bi se beseda "tujci" črtala in bi se nadomestila z
               besedilom "državljani držav članic držav Evropske unije". Saj smo pri tej točki?
               ...<stage>/Medsebojni pogovor./</stage>...</p>
               <p>Pri tem bi ugotovil naslednje, da direktiva Sveta Evrope zahteva, da se za
               državljane članice Evropske unije, ki imajo stalno prebivališče v drugi članici, na
               lokalnih volitvah zagotovi aktivno volilno pravico. Vlada pa pravi, da gre za
               vprašanje civilizacijskih, kulturnih in političnih standardov oziroma politične
               presoje in gre torej preko te direktive in seveda vsem tujcem podeljuje to
               možnost.</p>
               <p>Rad bi vprašal eno zadevo in če je možno, bi prosil, če bi lahko dobil takoj
               odgovor. Namreč, v skladu s 43. členom ustave zakon določi, v katerih primerih in pod
               katerimi pogoji imajo volilno pravico tujci. Kriterij tega zakona pa je stalno
               prebivališče. To se pravi, po veljavni zakonodaji dobijo v Sloveniji tujci stalno
               prebivališče po osmih letih. Vprašal bi predstavnike vlade, ali mi lahko odgovorite
               na vprašanje, ali je možno, da bi se ta rok zlorabljal in da bi tujci dobivali prej
               stalno bivališče kot v osmih letih. V neformalnem pogovoru z nekaterimi kolegi v
               odmoru smo imeli na hodniku zelo žolčno debato o tem. Nekaj kolegov mi je zatrjevalo,
               da se to določbo v procesih zlorablja. Ali mi lahko odgovorite na vprašanje torej,
               ali se striktno držimo določbe, da šele po osmih letih življenja v Sloveniji tujec
               dobi stalno prebivališče? Hvala.</p>
            </sp>
            <sp xml:id="SDZ3-Redna-16-2002-05-29.sp130">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-16-2002-05-29.sp131">

               <speaker>DR. RADO BOHINC:</speaker>

               <p>Hvala lepa za to vprašanje. V odmoru sem dobil nekaj podatkov in tudi nekaj dodatnih
               informacij v zvezi s pridobitvijo statusa stalnega bivanja, ravno z zvezi z razpravo,
               ki je bila prej, ki je dala nekaj popolnoma netočnih številk v zvezi s tem. Ne bi rad
               rekel, da imate v obrazložitvi zakona številko. Približno 13.000 tujcev je takih, ki
               imajo dovoljenje za stalno bivanje. Ta podatek je star kakšne pol leta. Novejši
               podatek je natančno 14.400.</p>
               <p>Točno je, kar pravi cenjeni kolega Podobnik, da je rok za pridobitev dovoljenja za
               stalno bivanje po slovenskih predpisih nekoliko dolg in neprimerljivo dolg z roki, ki
               so v drugih državah. To sem povedal že prej. V drugih državah, imamo analizirane 12
               evropskih držav, se ti roki gibljejo med 2, 3, tam do 5 let. To je, da bom zelo
               natančen, rok začasnega bivanja z dovoljenjem za začasno prebivanje. To pomeni,
               8-letno neprekinjeno prebivanje na območju Republike Slovenije z dovoljenjem za
               začasno prebivanje ali zakonska zveza z državljanom Republike Slovenije tujca, ki ima
               veljavno dovoljenje za stalno prebivanje, ali tujca s statusem begunca, ali če
               obstaja interes Republike Slovenije. To je pogoj, povezan s pridobitvijo dovoljenja
               za stalno prebivanje. Dodatni pogoj, kot so vsi dodatni kumulativni pogoji, pa so
               zagotovljena sredstva za preživljanje, zagotovljeno primerno stanovanje, zagotovljeno
               zdravstveno zavarovanje inpa nekaznovanost. Če ni izpolnjen pogoj osemletnega
               neprekinjenega bivanja dovoljenje za začasno prebivanje ali zakonska zveza in tako
               naprej, potem takšno dovoljenje tujec ne more pridobiti. Ni pa to zadosten, ampak
               nujen pogoj. Zadostni pogoji so potem še ti okoli sredstev za preživljanje, primerno
               stanovanje, zavarovanje in podobno.</p>
               <p>Lahko bi ocenili - in pridružujem se tem možnim strokovnim ocenam -, da je ta rok
               sorazmerno dolg, to je današnja zakonska regulativa statusa tujcev. Če bi želeli ta
               rok spremeniti, bi morali spremeniti zakon o tujcih. Dejstvo pa je, da nikakor ni
               točno, da je tujcev s statusom, ki jih upravičuje na volilno pravico za lokalne
               volitve, 83.000. Ta podatek enostavno ne drži, sem ga preverjal. Točen je podatek na
               današnji dan 14.400. V letih od 1994 do 2001 je bilo letno izdanih dovoljenj za
               stalno bivanje pod tistimi pogoji, ki sem jih prej navedel, recimo leta 1994-317, pa
               potem 1995-308 in tako naprej. Dve, tri leta nazaj se ta številka giblje med 1.000 in
               2.000 letno. To pomeni, govorimo o bistveno nižji številki kot tisti, ki je bila tu
               izrečena. Govorimo o približno 14.000 ljudeh z možnostjo rahlega povečevanja te
               številke v prihodnjih letih v odvisnosti od migracijske politike. Mimogrede naj
               povem, da je vlada pripravila dokument o resoluciji o migracijski politiki, ki se
               ukvarja tudi s temi vprašanji in bo v kratkem predložena državnemu zboru. Ampak ti
               kriteriji, ta standard, da tujci s stalnim prebivališčem imajo volilno pravico na
               lokalnih volitvah, to je evropski standard, civilizacijski standard, kulturni
               standard; politični standard, skratka, to je demokratična pridobitev v sodobni
               Evropi.</p>
               <p>Posebej bi povedal, da - to, kar sem že povedal in je tudi bilo poudarjeno - tu ne
               gre za pogoj, ki nam ga daje Evropska unija. Evropska unija pogojuje to samo za
               državljane iz članic Evropske unije, in da tu širimo ta standard v skladu z
               evropskimi civilizacijskimi dosežki.</p>
            </sp>
            <sp xml:id="SDZ3-Redna-16-2002-05-29.sp132">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Imam dva prijavljena k repliki, po sledečem vrstnem redu: najprej gospod
               Podobnik za repliko, nato gospod Jelinčič in dve razpravi. Gospod Podobnik,
               izvolite.</p>
            </sp>
            <sp xml:id="SDZ3-Redna-16-2002-05-29.sp133">

               <speaker>JANEZ PODOBNIK:</speaker>

               <p>Hvala lepa. Torej, zelo pomembno je, da je gospod minister navedel številko 14.400,
               in dajmo uporabljati potem to številko, mislim, da je to pomembno. Kolega Jelinčič je
               bil prej mnogo bolj ambiciozen in je govoril o mnogo višji številki.</p>
               <p>Moje vprašanje, gospod minister, je bilo intonirano nekoliko drugače. Čez nekaj točk
               dnevnega reda bomo imeli absolutne pa relativne pogoje za ustanovitev občin - poznate
               to, odločba ustavnega sodišča in tako naprej. Torej, moje vprašanje se je nanašalo na
               bojazen, na bojazen, da bi - osebno podpiram ta evropski kriterij, da imajo
               državljani Evropske unije v Sloveniji volilno pravico za lokalne volitve - moram pa
               priznati, da sem zaradi tega vprašanja bil skeptičen do tega, da nismo zapisali
               "državljani držav članic Evropske unije", ampak "tujci". S tem smo pač, kot tu piše,
               šli v smer nekih kulturnih, civilizacijskih in drugih standardov, ki naj bi bili
               lastni tudi Evropi, ne vsepovsod v Evropi, ampak tudi v Evropi. Ali je možno, da bi
               se na podlagi te določbe v letošnjem letu povečalo število tujcev v Sloveniji, ki
               imajo stalno prebivališče? Ali je osemletno bivanje absolutni pogoj, ali so vmes tudi
               interes države, zakonska zveza - oziroma ali bi lahko kdorkoli izrazil diskrecijsko
               pravico državnega uradnika in bomo drugo leto ugotovili, da je pa letos v Sloveniji
               dobilo status stalnega prebivališča 5.000 tujcev? To bojazen imam. In če bi se to
               zgodilo, pomeni, da je bila to predvolilna špekulacija.</p>
               <p>Sicer sem vas razumel, da to - nisem vas v celoti razumel, ali nam veljavni zakon
               daje to diskrecijsko možnost, tistim, ki odločajo o statusu stalnega prebivališča.
               Hvala.</p>
            </sp>
            <sp xml:id="SDZ3-Redna-16-2002-05-29.sp134">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Jelinčič, izvolite.</p>
            </sp>
            <sp xml:id="SDZ3-Redna-16-2002-05-29.sp135">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa podpredsednica. Gospod minister Bohinc je govoril o 14.400 ljudeh,
               ki naj bi stalno bivali in ki naj bi lahko zdaj dobili tudi volilno pravico. Potem bi
               vprašal gospoda Bohinca, kako je mogoče, da je portparol Združene liste, gospod
               Matevž Krivic, bivši ustavni sodnik, v medijih navajal številko 83.000 in stal za
               njo. Spoštovani gospod minister, nikjer ni bilo objavljenega demantija ministrstva za
               notranje zadeve,da to ni res. Prvič, danes ste rekli, zdaj popoldne ste rekli, da to
               ni res. S tresočim glasom in z nervozo v glasu. Zato, ker mislim, da niste povedali
               prave številke.</p>
               <p>Nikakor ni tako enostavno, kot hočete predstaviti ta zakon. In ta zakon je daleč od
               evropskega, kakor pravite. Če želite imeti socialno državo, se zavedajte, da je to
               zapisano v slovenski ustavi, da je Slovenija pravna in socialna država, vendar je
               slovenska ustava pisana za slovenske državljane in državljanke, ne pa za ves svet.
               Gospod minister, na ta način bodo dobili možnost glasovanja tudi vsi tisti dvojni
               državljani, ki živijo ob meji s Slovenijo, in tudi tisti, ki nimajo slovenskega
               državljanstva, vendar bivajo na slovensko-hrvaški meji in hodijo na državne volitve
               na Hrvaško. Pri nas bodo pa lahko volili za lokalne skupnosti. In kaj se bo zgodilo
               potem? Počasi bo z blagoslovom slovenske vlade slovenski živelj izginjal in ga boste
               predali zopet v nekakšno bratstvo in edinstvo z ne vem katerimi južnimi narodi, kakor
               ste to enkrat že naredili.</p>
               <p>Zakaj smo se pa potem Slovenci osamosvojili? A zato, da boste pa zdaj vi na majhna
               vrata vozili noter ne vem koga vse? Kdo so tisti ljudje, za katere so mi zagotovili,
               da je samo ciganov na Štajerskem okoli 7.000, ki zahtevajo celo državljanstva, zdaj
               bodo dobili volilno pravico, ki od leta 1991 nimajo slovenskega državljanstva in
               katerih število se iz dneva v dan množi. Seveda bodo njihovi sonarodnjaki takoj
               poskrbeli in pričali, da so oni bili tam, kajti kot vemo, cigani nimajo stalnega
               bivališča- če pogledamo literaturo, na katero sem se prej zgovarjal, vsaj po večini
               ne. To so ljudje, ki so leta 1991 špekulirali s tem, ali bi vzeli slovensko
               državljanstvo ali ne, ker so pričakovali, da bo JLA udarila nazaj in bodo potem oni
               ostali čisti, ostali Slovenci bodo pa še naprej hlapci.</p>
               <p>V naši stranki smo strogo proti temu in bomo zagovarjali to vedno. Lahko, da
               izglasujete, in vem, da boste izglasovali, kajti takšna številka volilnih glasov
               prevaga marsikaj. In vam ni dosti do slovenskega in do slovenstva, ampak do vsega
               drugega in zato ste pripravljeni vse narediti.</p>
            </sp>
            <sp xml:id="SDZ3-Redna-16-2002-05-29.sp136">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replike po sledečem vrstnem redu, gospod Rokavec, gospod minister in
               gospod Jerovšek. Gospod Rokavec, izvolite.</p>
            </sp>
            <sp xml:id="SDZ3-Redna-16-2002-05-29.sp137">

               <speaker>FRANCI ROKAVEC:</speaker>

               <p>Hvala za besedo. Iz odgovora gospoda ministra nisem čisto jasno razbral, ali je bilo
               razumljeno, ali je osemletno bivanje tisti eden izmed absolutnih pogojev. Namreč, po
               informacijah, ki sem jih prejel - in to ne samo eno, jih je bilo še bistveno več -,
               pa obstajatudi verjetnost, da je možno pridobiti status stalnega bivališča, če ima
               zagotovljeno bivanje v stanovanju oziroma tako imenovano najemno pogodbo. Zato bi v
               zvezi s tem dejansko prosil za bolj ekspliciten odgovor. Ali je sklenitev zakonske
               zveze oziroma osemletno bivanje absolutni pogoj, ali samo relativni pogoj? Hvala
               lepa.</p>
            </sp>
            <sp xml:id="SDZ3-Redna-16-2002-05-29.sp138">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite. Minister, izvolite.</p>
            </sp>
            <sp xml:id="SDZ3-Redna-16-2002-05-29.sp139">

               <speaker>DR. RADO BOHINC:</speaker>

               <p>Rad bi odgovoril na dve vprašanji. Najprej morda z malo manj tresočim glasom ponovim
               številko, ki jo sicer ima kolega Jelinčič v obrazložitvi k temu zakonu zapisano, da
               se to nanaša na po tedanjih podatkih, kakšne pol leta nazaj, na 13.000 tujih
               državljanov, ki so pridobili status tujca s stalnim prebivališčem. Na pridobitev tega
               statusa se namreč veže volilna pravica.</p>
               <p>Torej ta številka je nekoliko narasla, zato sem povedal, da gre za podatek 14.400, ki
               je aktualen, ki je današnji, in o tej številki govorimo in o nikakršni drugačni
               številki. Ne morem komentirati številke, ki jo v kakšnem drugem kontekstu izreka
               gospod Krivic, ampak zanesljivo pa lahko demantiram kakršnokoli zatrjevanje, da je
               ljudi, tujih državljanov s statusom stalnega bivališča v Sloveniji več, kot sem
               povedal. Torej, več kot 14.400. To je podatek, ki gamoramo imeti pred očmi, ko se
               odločamo, da podelimo tem ljudem volilno pravico na lokalnih volitvah. To je prvi del
               vprašanja.</p>
               <p>Drugi del vprašanja se nanaša na razlago določila o pogoju za pridobitev statusa
               stalno prebivanje. To določilo imam pred seboj in ga interpretiram lahko na tale
               način. Pogoji so naslednji, jih bom še enkrat ponovil.</p>
               <p>Prvič, dovoljenje, veljavno dovoljenje za začasno prebivanje, osemletno neprekinjeno
               prebivanje na območju Republike Slovenije z dovoljenjem za začasno prebivanje - od tu
               naprej pa alternativno: ali zakonska zveza z državljanom Republike Slovenije, tujcu,
               ki ima veljavno dovoljenje za stalno prebivanje, ali tujcu s statusom begunca in
               verjetno naslednje, kar vas morda moti, ali če obstaja interes Republike Slovenije To
               pomeni, to je alternativno našteto. Zraven so pa kumulativno našteti še nekateri
               pogoji, to pa so zagotovljena sredstva za preživljanje, zagotovljeno primerno
               stanovanje, zagotovljeno zdravstveno zavarovanje in nekaznovanost. Če torej teh
               štirih razlogov ni, potem ni pomemben pogoj osemletnega neprekinjenega bivanja
               oziroma drugih statusov, povezanih z zakonci in tako naprej.</p>
               <p>To je razlaga določila, kakršno je sedaj v naši zakonodaji. Če obstaja sodba, da je
               to preveč restriktivno, da so ti roki predolgi, bo priložnost za razpravo o tem ob
               prej že omenjenem dokumentu, resolucija o emigracijski politiki, ki ga bo dobil
               državni zbor v naslednjih mesecih, kjer smo se prav s temi načelnimi vprašanji
               politike do priseljevanja ukvarjali z različnih zornih kotov. Mislim, da je zelo
               pomembno, da državni zbor o tem sprejme svojo opredelitev.</p>
               <p>Ponavljam pa, da tu ne gre za nikakršen politični manever ene stranke ali skupine;
               gre za tisto, kar je v praksi evropskih držav že dolga leta sprejeto. Pred sabo imam
               naštete države: Danska, Estonija, Finska, Irska, Madžarska, Islandija, Malta,
               Norveška, Nizozemska, Španija, Švedska, Velika Britanija - vse te države imajo v
               zakonih določeno volilno pravico za lokalne volitve tujcem z od dva do tri, do pet
               let stalnega prebivanja v državi. In po tem smo se zgledovali, ko smo se odločili za
               širši standard te pravice od tistega, k čemur nas zavezuje s svojo direktivo Evropska
               unija, ker le-ta se ukvarja zgolj z državljani in državljankami Evropske unije.</p>
            </sp>
            <sp xml:id="SDZ3-Redna-16-2002-05-29.sp140">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Imam še tri prijavljene k repliki in gospoda Brejca k razpravi. Replike
               po vrstnem redu, najprej gospod Jerovšek, potem gospod Battelli ter nato gospod
               Kebrič. Gospod Jerovšek, izvolite.</p>
            </sp>
            <sp xml:id="SDZ3-Redna-16-2002-05-29.sp141">

               <speaker>JOŽEF JEROVŠEK:</speaker>

               <p>Hvala lepa, gospa podpredsednica. Spoštovane kolegice in kolegi! Tu smo sedaj priče
               medsebojnemu obkladanju dveh političnih strank, da gre za političen manever ene
               stranke oziroma druge stranke. Dovolite mi, da postavim tezo in sem nekoliko v dvomu,
               če ne gre dejansko za politične manevre, tudi ob tem tako resnem zakonu.</p>
               <p>Namreč, čisto možno bi bilo, da gre za spreten političen manever Združene liste in
               Slovenske nacionalne stranke. Namreč, objektivno obema strankama to predvolilno
               koristi. Vi se zavzemate kot ne vem kakšni zagovorniki, da boste podelili volilno
               pravico in državljanstvo vsem, ki so se slučajno znašli na ozemlju Slovenije,
               Jelinčič to seveda zelo ostro napada. In glede na to, da je bil gospod Jelinčič skozi
               dva mandata zelo blizu tej politični opciji in da izredno pozna notranjepolitično
               logiko in logistiko delovanja te stranke, domnevam, da nekaj na tem je. Namreč,
               gospod Jelinčič je izreden mojster za spreminjanje politične aritmetike volilnih
               rezultatov...</p>
            </sp>
            <sp xml:id="SDZ3-Redna-16-2002-05-29.sp142">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, lepo prosim, da nehate z ocenami poslanskega kolega, gospoda
               Jelinčiča, to ni predmet...</p>
            </sp>
            <sp xml:id="SDZ3-Redna-16-2002-05-29.sp143">

               <speaker>JOŽEF JEROVŠEK:</speaker>

               <p>...Je predmet, seveda je - in pozna tudi vse finese, kako se...</p>
            </sp>
            <sp xml:id="SDZ3-Redna-16-2002-05-29.sp144">

               <speaker>PODPREDSEDNICA IRMA PAVLINIČ KREBS:</speaker>

               <p>Replicirati imate pravico na njegove izjave. Gospod Jerovšek!</p>
            </sp>
            <sp xml:id="SDZ3-Redna-16-2002-05-29.sp145">

               <speaker>JOŽEF JEROVŠEK:</speaker>

               <p>... spremeni politična aritmetika. In je bil že v preteklosti pogosto v dogovoru s
               temi strankami oziroma s to politično opcijo, kako vplivati na volilne rezultate.</p>
            </sp>
            <sp xml:id="SDZ3-Redna-16-2002-05-29.sp146">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, opominjam vas, da prenehate ocenjevati gospoda Jelinčiča, imate
               pravico za razpravo.</p>
            </sp>
            <sp xml:id="SDZ3-Redna-16-2002-05-29.sp147">

               <speaker>JOŽEF JEROVŠEK:</speaker>

               <p>Ne ocenjujem samo gospoda Jelinčiča, obe...</p>
            </sp>
            <sp xml:id="SDZ3-Redna-16-2002-05-29.sp148">

               <speaker>PODPREDSEDNICA IRMA PAVLINIČ KREBS:</speaker>

               <p>Potem vas drugič opominjam, da s tem prenehate.</p>
            </sp>
            <sp xml:id="SDZ3-Redna-16-2002-05-29.sp149">

               <speaker>JOŽEF JEROVŠEK:</speaker>

               <p>Vem, da ste alergični, gospa, na to, ampak ravno to je pomembno, da razčistimo to
               pomembno zadevo.</p>
            </sp>
            <sp xml:id="SDZ3-Redna-16-2002-05-29.sp150">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, prosim, če nadaljujete z repliko o vsebini razprave naših poslanskih
               kolegov, drugače vam bom vzela besedo.</p>
            </sp>
            <sp xml:id="SDZ3-Redna-16-2002-05-29.sp151">

               <speaker>JOŽEF JEROVŠEK:</speaker>

               <p>Gre za vsebino. Rad bi dejansko razčistil, koliko državljanov bo imelo oziroma koliko
               tujcev s stalnim prebivališčem bo imelo volilno pravico ob naslednjih volitvah.
               Dejstvo je, da je gospod Krivic dejansko uradni predstavnik Združene liste v
               marsikateri zadevi. In Združena lista molči na izzivanje oziroma na provociranje
               gospoda Jelinčiča se ne oglasi.</p>
               <p>V tej državi sem bil priča preveč volilnim prevaram. Vi veste, da je gospod
               Jelinčič, recimo, 1992. leta izredno napadal gospoda Miloševiča.</p>
            </sp>
            <sp xml:id="SDZ3-Redna-16-2002-05-29.sp152">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Jerovšek. Jemljem vam besedo.</p>
            </sp>
            <sp xml:id="SDZ3-Redna-16-2002-05-29.sp153">

               <speaker>JOŽEF JEROVŠEK:</speaker>

               <p>Če mislite, da imate...</p>
            </sp>
            <sp xml:id="SDZ3-Redna-16-2002-05-29.sp154">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo za repliko ima gospod Battelli. Izvolite.</p>
            </sp>
            <sp xml:id="SDZ3-Redna-16-2002-05-29.sp155">

               <speaker>ROBERTO BATTELLI:</speaker>

               <p>Hvala lepa, gospa predsednica. Popravek navedbe gospoda Jelinčiča za javnost, 63.
               člen ustave: "Protiustavno je vsakršno spodbujanje k narodni, rasni, verski ali drugi
               neenakopravnosti ter razpihovanje narodnega, rasnega, verskega ali drugega sovraštva
               in nestrpnosti." Zadnji odstavek 15. člena ustave Republike SLovenije: "Nobene
               človekove pravice ali temeljne svoboščine, urejene v pravnih aktih, ki veljajo v
               Sloveniji, ni dopustno omejevati z izgovorom, da je ta ustava ne priznava ali da jo
               priznava v manjši meri." Hvala.</p>
            </sp>
            <sp xml:id="SDZ3-Redna-16-2002-05-29.sp156">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Battelli. Še dve, tri replike. Najprej gospod Kebrič, potem
               gospod Potrč in gospod Jelinčič.</p>
            </sp>
            <sp xml:id="SDZ3-Redna-16-2002-05-29.sp157">

               <speaker>IVAN KEBRIČ:</speaker>

               <p>Hvala za besedo. Spoštovane kolegice, kolegi, gospod minister! Podrobno, pozorno sem
               vas poslušal in dejali ste in sem si zapisal; interpretiral bom na ta način.
               Sprašujem vas: Ali obstaja še kakšen drug način ali samo ta, ki ste ga vi "izložili"?
           </p>
            </sp>
            <sp xml:id="SDZ3-Redna-16-2002-05-29.sp158">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Potrč. IZvolite.</p>
            </sp>
            <sp xml:id="SDZ3-Redna-16-2002-05-29.sp159">

               <speaker>MIRAN POTRČ:</speaker>

               <p>Hvala lepa. Najprej se nisem mislil javiti, ampak zaradi zaščite imena gospoda
               Krivica, ne Združene liste, ta se nima za kaj braniti. Bilo je govora, da je gospod
               Krivic portparol in bilo je govora, da je predstavnik v mnogih zadevah.</p>
               <p>Torej, vsi veste, da se on deklarira kot pravni zastopnik v primeru vatikanskega
               sporazuma in to je eno, edino in vse. Vse drugo, kar se tu govoriči, je zavestna laž,
               gospod Jerovšek, zavestna laž. In vsaj vas bi prosil, da je ne uporabljate, za
               gospoda Jelinčiča pa verjamem, da bo tudi določena dejstva sprejel.</p>
               <p>V zvezi z vsebinskimi vprašanji bi pa rad opozoril samo to. Žal je velika skupina
               živečih v Sloveniji, ki niso niti državljani, niti tujci mnogokrat, niti nimajo
               stalnega bivališča, prek svojih zahtev na ustavnem sodišču uspela z ugotovitvami
               ustavnega sodišča, da je treba ponovno oceniti njihov položaj. Takrat bomo v državnem
               zboru, deloma smo to s spremembami in dopolnitvami zakona že delali, deloma bomo s
               tem soočeni. Takrat bo pa o tem širšem vprašanju in o pravilnem ali napačnem ravnanju
               treba v miru sesti in govoriti, to pa s tem zakonom nima nobene zveze. Hvala.</p>
            </sp>
            <sp xml:id="SDZ3-Redna-16-2002-05-29.sp160">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Jelinčič, izvolite.</p>
            </sp>
            <sp xml:id="SDZ3-Redna-16-2002-05-29.sp161">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa podpredsednica. Gospodu Battelliju, ki je bral sicer dva člena
               slovenske ustave, 15. in 63, s čimer se popolnoma strinjam, vendar je malo zgrešil
               smer. Moram bi prebrati 3. člen ustave in to drugi odstavek slovenske ustave, kjer
               piše: "V Sloveniji ima oblast ljudstvo, državljanke in državljani jo izvršujejo
               neposredno in z volitvami po načelu delitve oblasti na zakonodajno, izvršilno in
               sodno."</p>
               <p>Še enkrat bom prebral, gospod Battelli. Državljanke in državljani - torej, Republike
               Slovenije, ne ne vem katere druge države - jo izvršujejo, oblast namreč, neposredno
               in z volitvami. Še enkrat, to se pravi: državljani in državljanke Slovenije izvršuje
               oblast neposredno in z volitvami. Ne pa, ne vem kdo, katerikoli državljani ali
               nedržavljani. Hvala lepa.</p>
            </sp>
            <sp xml:id="SDZ3-Redna-16-2002-05-29.sp162">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In zdaj ima besedo za razpravo gospod Brejc. Izvolite.</p>
            </sp>
            <sp xml:id="SDZ3-Redna-16-2002-05-29.sp163">

               <speaker>DR. MIHA BREJC:</speaker>

               <p>Hvala lepa. No, jaz bi želel najprej povedati, da podpiram amandma, ki ga je vložila
               Nova Slovenija, ki govori o tem, da imajo državljani držav članic Evropske unije
               volilno pravico, ne pa tujci.</p>
               <p>Mislim, da je ta zožitev pravic nujna iz več razlogov. Najprej bi spomnil na to, da
               je vlada sama v ciljih, v točki 2 napisala, citiram: "Cilji predlaganega zakona, da
               se uredi volilna pravica na lokalnih volitvah za državljane članic EU." Tako, je
               nekako iz tega mogoče sklepati, da gre vendarle za to tendenco.</p>
               <p>Res je, da potem v nadaljevanju tega poglavja, Volilna pravica tujcev, vlada govori
               o tem, da je širjenje tega pojma na tujce stvar civilizacijskih, kulturnih in
               političnih standardov oziroma politične presoje. In za to tudi gre.</p>
               <p>Mislim, da je to stvar politične presoje. Res je to tudi stvar kulturnih in drugih
               standardov. Imate prav. Vendar moramo mi kot država, ki je v nekem posebnem statusu
               ta hip in ki gotovo ni tako čvrsta in stabilizirana, da bi si lahko privoščila več,
               kot si lahko privoščijo druge velike države, vendarle ponovno premislila, ali so
               takšne formulacije v korist državljank in državljanov Slovenije.</p>
               <p>Sam, mislim, da niso. Tako široka dodelitev volilne pravice ni - je sicer, to je
               pozitivna diskriminacija na nek način -, ampak mislim, da po drugi strani pa
               postavlja v neenak položaj državljane Slovenije. Kljub vsemu.</p>
               <p>Opozoril bi še na nek drug vidik. Mi bomo v kratkem, čez leto, dve, čez dve leti
               imeli volitve, vsaj upam, v evropski parlament. V proceduri je že zakon o volitvah v
               evropski parlament. Tam se bo postavilo vprašanje, ki je sedaj - tisti, ki v
               konvenciji sodelujemo, se pač kar naprej srečujemo s tem pojmom: pojem evropskega
               državljanstva, "Europeancitizenship", kjer se predvsem poudarja to državljanstvo
               Evrope, ne pa države. In s tega zornega kota je amandma, ki ga daje Nova Slovenija,
               še toliko bolj utemeljen, ker poudarja pripadnost eni novi ideji. Ne komurkoli. Ne
               Američanu, ki tu živi toliko in toliko časa, namenoma uporabljam primer Američana, ne
               pa nekoga drugega. Zakaj bi on imel neko volilno pravico, ko ni državljan Evrope?
               Tako mislim, da je pretirano dajati tako širino, tako da vas prosim, da ponovno o tem
               razmislite.</p>
               <p>V Socialdemokratski stranki smo mnenja, da je rešitev, kot jo je predlagala Nova
               Slovenija, dobra, mi pa lahko kasneje, ko bomo dozoreli, ko bomo imeli zadostno moč,
               kasneje razširimo to pravico pa rečemo: ne zgolj državljani Evrope, ampak tudi drugi.
               Ampak za to imamo še čas. Pravzaprav imamo čas tudi za evropske državljane, mislim
               državljane članic Evropske unije. Ampak dobro. Mi smo tu pohiteli, jaz nimam nič
               proti temu, vendar pa mislim, da je to pa res pretirano. In nam ne koristi. Dejansko
               ne koristi interesom Slovenije.</p>
               <p>In če smem še nekaj reči. V odmoru smo se pogovarjali o poteku teh sej zadnjih nekaj
               mesecev in ugotovili, da v državnem zboru vse stranke, razen ene, se mi zdi, smo se
               dogovorili, da bomo dali prednost evropski zakonodaji. Tu pa zdaj poslušamo dneve in
               dneve razprave, ki nas oddaljujejo od tega, da bi to evropsko zakonodajo sprejeli v
               rokih, za katere smo se vsi skupaj zavezali. Meni je žal, da moram kot opozicijski
               poslanec opozoriti na to, da se v tej hiši dopušča neskončno razpravljanje v vseh
               smereh, evropska zakonodaja pa ne bo sprejeta. In to, bojim se, nekomu ustreza, da bo
               na koncu rekel: ja, preprosto evropska zakonodaja ni sprejeta, torej ne izpolnjujemo
               pogojev za Evropo in bomo ostali tam, kjer si, upam, vsaj mi ne želimo. Tako da
               prosim, da vsi skupaj razmislimo o svojih razpravah in prispevkih k nekemu skupnemu
               cilju in da se izognemo razpravam, ki nikamor ne vodijo.</p>
               <p>Tu moram še eno stvar reči, ki mene, kadar sem predsedujoči, zelo moti. Na odborih,
               na odborih se ne razpravlja, ker ljudi ni, ko pa sem pridejo in na odborih niso bili,
               recimo Stranka mladih je že tak primer, so pa prvi govorniki. To je zame nemoralno
               navsezadnje. Jaz nisem dolžan poslušati vsega tega. In še to povem. V tem zboru se
               ponavljajo razprave z odborov. Zakaj pa imamo sploh delovna telesa potem? Ukinimo
               delovna telesa in imejmo tu razpravo, ker je škoda časa. Čas bo minil, mi pa ne bomo
               sprejeli zakonodaje zaradi naše lastne nesposobnosti. Oprostite za ta zadnji del.</p>
            </sp>
            <sp xml:id="SDZ3-Redna-16-2002-05-29.sp164">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Opravičilo je bilo res na mestu, ker je, dr. Brejc, vaša razprava
               zagotovo sodila na kolegij predsednika državnega zbora. Želi še kdo razpravljati?
               Gospod Vučko, izvolite.</p>
            </sp>
            <sp xml:id="SDZ3-Redna-16-2002-05-29.sp165">

               <speaker>DUŠAN VUČKO:</speaker>

               <p>Hvala lepa podpredsednica. Jaz seveda razumem te pomisleke z ene in druge strani,
               vendar sam pa to določbo, ki je zapisana, jemljem povsem drugače.</p>
               <p>Gre za vprašanje, ali ima tujec, ki stalno živi in po nekem zakonu, po pravilih
               pridobi stalno bivališče v naši državi, pravico pri upravljanju lokalnih javnih
               zadev. Kdorkoli, kdo lahko v tem parlamentu seveda, zanika pravico tujcu, ki plačuje
               davščine in vse ostalo, živi v nekem kraju, lahko je celo poročen s slovensko
               državljanko - ali on nima potreb po skupnem urejanju lokalnih zadev? Ali ima pravico
               kaj reči o tem, kje se bo zgradil pločnik, ali ima pravico odločati o tem, ali vsaj
               soodločati o tem, kam se bodo odvažali komunalni odpadki - govorim o lokalnih javnih
               zadevah?</p>
               <p>In še nekaj, gre za strah, v smislu velike oči majhnega Kitajčka, saj tujca bodo
               volili volivci, in če je ta priljubljen, če je zgleden tujec in če je v nekem
               lokalnem kraju, bo moral dobiti toliko in toliko glasov, da bo sploh lahko postal
               član nekega občinskega sveta. S tega vidika se meni ne zdi nič sporno, ostali pa
               imajo seveda lahko pomisleke. Bojim pa se, če bi zapisali tudi tako, kot predlaga
               amandma, da bi šli v neko diskriminacijo nasproti - na kakšni osnovi pa mi lahko v
               tem momentu, če še nismo člani Evropske unije, delamo diskriminacijo nasproti ostalim
               tujim državljanom; tujcem s stalnim bivališčem, tako bom rekel - tujcem s stalnim
               bivališčem v nekem območju. Zakaj bi jih potem diskriminirali? Mislim, da je na to
               pri nekem drugem zakonu tudi sekretariat opozarjal, da si tega pač ne smemo
               privoščiti. Tako da gre tu za to, ali bomo ta standard uvedli ali pa ne.</p>
            </sp>
            <sp xml:id="SDZ3-Redna-16-2002-05-29.sp166">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še dve repliki, najprej gospod Battelli, potem gospod Rokavec. Gospod
               Battelli, izvolite.</p>
            </sp>
            <sp xml:id="SDZ3-Redna-16-2002-05-29.sp167">

               <speaker>ROBERTO BATTELLI:</speaker>

               <p>Hvala lepa. Ne glede na to, da nekatere ureditve ne poznajo instituta stalnega
               bivanja, poznajo samo začasno in naslednji korak je državljanstvo. Mi pa imamo stalno
               bivališče, ki traja osem let, pogoji za državljanstvo so pa deset let, razen če ne
               gre za izredne primere, poenostavljam našo ureditev. Se pravi, zadeva, kot pravilno
               ugotavlja in ponavlja minister, je precej stroga, se pravi, ne glede na to.</p>
               <p>Kar zadeva Evropsko unijo, smo v nepremičninski, da tako rečem, zakonodaji naredili
               recipročno povezavo z Evropsko unijo iz znanih razlogov. Tu pa seveda ne gre za isti
               kontekst vprašanj in zaradi tega menim, da ta diskriminacija med državljani Evropske
               unije, ki tu bivajo, ki jih je pa med drugih strahovito malo, in tudi čudno je,
               primerjalno gledano z ostalimi državami kandidatkami, kako malo državljanov Evropske
               unije ima stalno bivališče v Republiki Sloveniji. Torej, ta podatek bi bilo tudi
               zanimivo pogledati.</p>
               <p>Skratka, ta povezava med pravico izvajanja oziroma oddajanja glasu za lokalne
               volitve in državljanstvom Evropske unije se mi ne zdi primerna.</p>
               <p>Kar pa zadeva splošen civilizacijski trend, ki se dogaja, seveda, ta se dogaja na
               način, kot smo slišali iz mnogih razprav doslej. Se pravi, širjenja participacije
               ljudi, ki za to tudi kaj prispevajo s svojim življenjem in bivanjem v danem okolju,
               in ta podton, ki ga je slišati in ki nekako spominja na neke pozive za Slovenijo, za
               izstop s civilizacijskega vlaka in kar na nek način spominja na tiste - za moje
               skromne pojme popolnoma nesprejemljive iz človeških in vseh ostalih razlogov -, se
               pravi zahtev, ki so se leta in leta ponavljale od strani določenih strank v
               parlamentu za odvzem državljanstev. Potem se je temu končno naredilo konec. Ampak ves
               ta kontekst, ki se tu vali, za moje skromne pojme kot nekaj grozečega, to po mojem
               mora biti - ne bom rekel, da stigmatizirano, ampak vsaj predstavljeno javnosti kot
               nekaj negativnega, kot nekaj kar ne odgovarja tudi civilizacijski izkušnji
               slovenskega naroda in tega prostora, katerega slovenski narod je sestavni del.</p>
               <p>Mi, ki smo kot antifašisti doživeli fašizem v lastni državi, morda tudi lahko rečemo
               o tem, ki smo se temu uprli - govorim seveda za svoje starše in stare starše in ne
               govorim osebno v tem smislu, ampak prav zaradi tega, ker takih primerov je bilo,
               hvala bogu, dosti.</p>
            </sp>
            <sp xml:id="SDZ3-Redna-16-2002-05-29.sp168">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, replika. Izvolite.</p>
            </sp>
            <sp xml:id="SDZ3-Redna-16-2002-05-29.sp169">

               <speaker>FRANCI ROKAVEC:</speaker>

               <p>Hvala za besedo. Gospod Vučko, jaz se strinjam z vami, namreč da tujci, ki živijo
               pri nas in tudi delajo, da tudi ustvarjajo za to državo. Ampak dejstvo je: vsi, kot
               vlada kot predlagatelj je danes priznala - in tudi zagovorniki predloga sprememb -,
               komu vse se bo omogočila volilna pravica, pač trdite, da dejansko se daje nekaj več
               in dejstvo je, da se daje nekaj več, kakor od nas zahteva Evropska unija.</p>
               <p>Sprašujem nekaj drugega, gospod Lavrinc. V koliko državah sveta pa imajo Slovenke
               ali Slovenci, ki so tujci, možnost volilne pravice na lokalnih volitvah? V zelo malo
               število držav. V zelo malo število držav smo pravkar slišali od gospoda ministra.
               Verjetno bi se morali najprej vprašati na tem segmentu.</p>
            </sp>
            <sp xml:id="SDZ3-Redna-16-2002-05-29.sp170">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vučko, replika. Izvolite.</p>
            </sp>
            <sp xml:id="SDZ3-Redna-16-2002-05-29.sp171">

               <speaker>DUŠAN VUČKO:</speaker>

               <p>Jaz bom izkoristil repliko, da mogoče, ker se nisva razumela. Govorimo - in to bi
               bilo treba poudariti - o pasivni volilni pravici. Pravico voliti člana občinskega
               sveta, ki ga bo tujec, o katerem sva prej govorila in lahko greva v takšne ali
               drugačne primere tujcev s stalnim bivališčem. Običajno gre za tujce, ki imajo ob
               pogojih zakona preskrbljen vir preživljanja in tako dalje, ampak govorimo o pasivni
               volilni pravici. Se pravi, v čem je strah, da bi tujec s stalnim bivališčem ne mogel
               voliti neke politične stranke, člana občinskega sveta, ki mu odgovarja, ki bo v
               njegovem imenu zastopal tudi njegove interese kot nekega prebivalca nekega območja.
               Kolikor je meni znano, jaz imam teto v Nemčiji, je zelo močna slovenskega skupnost v
               Ingolstadtu in oni vedno sodelujejo na lokalnih volitvah, čeprav je slovenska
               državljanka v tujini in ima stalno bivališče.</p>
            </sp>
            <sp xml:id="SDZ3-Redna-16-2002-05-29.sp172">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Juri, replika. Izvolite.</p>
            </sp>
            <sp xml:id="SDZ3-Redna-16-2002-05-29.sp173">

               <speaker>AURELIO JURI:</speaker>

               <p>Čisto na kratko kolegu Rokavcu. Vprašanje, ali smo mi sposobni, zreli, pripravljeni
               sprejeti take rešitve, ki so danes v Evropi in tudi drugje najbolj sodobne in
               napredne. Ali se teh rešitev bojimo in gremo po kapljicah? Če ocenjujete, kolega
               Rokavec, da je to v škodo slovenske države, lokalne skupnosti in njenih prebivalcev,
               seveda lahko razmišljate tako naprej. Jaz ocenjujem, da je to v korist lokalne
               skupnosti, ker če je tam tujec, ki ima tam stalno prebivališče, soudeležen v procesu
               lokalne demokracije, bo zagotovo tej skupnosti nekaj doprinesel. Izkušnje v najbolj
               naprednih državah govorijo temu v prid. Jaz predlagam, dajmo mi biti toliko pogumni,
               da tudi take izkušnje in take vzorne ureditve že danes definiramo. Hvala.</p>
            </sp>
            <sp xml:id="SDZ3-Redna-16-2002-05-29.sp174">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mislim, da lahko zaključim s splošno razpravo ob 1. členu in amandmaju
               poslanske skupine Nove Slovenije. Zaključujem razpravo in prehajamo na odločanje.
               Najprej o amandmaju k 1. členu. Glasujmo! Navzočih nas je 75. Za je glasovalo 20,
               proti 34.</p>
               <p><stage>(Za je glasovalo 20.)</stage> <stage>(Proti 34.)</stage></p>
               <p>Ugotavljam, da amandma ni bil sprejet.</p>
               <p>Odločamo še o členu v celoti. Glasujmo! Navzočih nas je 54. Za je glasovalo 36,
               proti 17.</p>
               <p><stage>(Za je glasovalo 36.)</stage> <stage>(Proti 17.)</stage></p>
               <p>Ugotavljam, da je 1. člen v celoti sprejet.</p>
               <p>Prehajamo na razpravo in odločanje o 4. členu in o dveh amandmajih. V pregledu je
               amandma odbora, na mizi pa imate amandma na amandma odbora k 4. členu, katerega
               predlagateljice so poslanske skupine LDS Združena lista socialnih demokratov, SLS in
               DeSUS. O obeh amandmajih in 4. členu odpiram razpravo. Želi kdo razpravljati? Gospod
               Anderlič, izvolite.</p>
            </sp>
            <sp xml:id="SDZ3-Redna-16-2002-05-29.sp175">

               <speaker>ANTON ANDERLIČ:</speaker>

               <p>V imenu treh poslanskih skupin smo vložili amandma na amandma k 4. členu odbora za
               notranjo politiko. Najprej bi popravil obrazložitev, in sicer v predzadnji vrstici
               obrazložitve smo takrat, ko smo v amandmaju na amandma spremenili petino v četrtino,
               pozabili popraviti 20 na 25, tako da to popravljam sedaj, da je obrazložitev skladna
               z amandmajem na amandma.</p>
               <p>O tako imenovanem preferenčnem glasu je bilo veliko govora že ob predstavitvi zakona
               in izjasnile so se poslanske skupine ter posamezni poslanci. Želeli smo najti nek
               kompromis med tistim, kar je sedaj veljavno, torej med absolutno preferenco, ki jo
               mora dobiti kandidat za občinskega svetnika, torej 50% plus en glas, in pa med
               absolutno preferenco, ki je bila sedaj predlagana v spremembi zakona. Dejstvo je, da
               to, kar je bilo sedaj s to preferenco, je bilo tako rekoč resno zavajanje volivcev,
               kajti na nobenih volitvah do sedaj to ni bilo dosegljivo in, seveda, kakor na drugi
               strani je neko fetišiziranje strank skorajda pretirano in kakorkoli imamo
               večstrankarski sistem, seveda tega ne smemo uporabljati na način, da je to absolutna
               dominanta in nič drugega. Ker pa to na eni strani je problem, na drugi strani pa je
               tudi prav, da stranke oblikujejo kandidatne liste, da pa imajo volivci možnost najti
               tudi svojega kandidata na listi, ga obkrožiti, ga tudi izvoliti, je mogoče iskati
               rešitve vrazličnih smereh.</p>
               <p>Po tistem, ko je odbor tako rekoč soglasno pripravil amandma k temu členu, smo
               ugotovili, na osnovi preračunov in pa izkustvenih metod ter nekaterih analiz, ki smo
               jih napravili tako domačih volitev kot tudi nekaterih primerjav, menimo, da bi
               znižanje tega kvalifikacijskega praga s tretjine na četrtino - še to je visoko, ampak
               kljub vsemu - bilo prej dosegljivo in potem za posameznike še število 15, da
               zmanjšamo na 10%. Tako da je to na nek način kompromis in ga zato tudi podpiramo.
           </p>
            </sp>
            <sp xml:id="SDZ3-Redna-16-2002-05-29.sp176">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Redna-16-2002-05-29.sp177">

               <speaker>ALOJZ SOK:</speaker>

               <p>Hvala lepa. Že prej sem razpravljal o tem, tako da razprave ne bi ponavljal. Vendar
               bi predlagatelje samo nekaj vprašal. Glede na to, kar je bilo sedaj povedano, da je
               sedanji sistem dejansko zavajal volivce in jim nekaj obljubljal, česar v praksi ni
               bilo možno uresničiti, pa bi vas vprašal, ko ste pisali, bodisi odbor bodisi sedaj
               tri poslanske skupine, ta amandma, ali razpolagate s podatkom, da bi tako spremenjeni
               zakon pa zagotovil komu izvolitev - po do sedaj znanih podatkih na volitvah. Ali bi
               po tem amandmaju prišel kdo s preferenčnim glasom v občinski svet? Ker če ne, potem
               je to isto - nič drugega kot enostavno zavajanje, ki ga v praksi ni mogoče
               uresničiti. Hvala.</p>
            </sp>
            <sp xml:id="SDZ3-Redna-16-2002-05-29.sp178">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lavrinc, replika. Izvolite.</p>
            </sp>
            <sp xml:id="SDZ3-Redna-16-2002-05-29.sp179">

               <speaker>MAKSIMILJAN LAVRINC:</speaker>

               <p>Ne, samo pojasnilo oziroma odgovor na vprašanje. Ja, je odgovor. Pri manjših občinah
               to še bolj močno, pri večjih seveda manj. Tam, recimo, kjer so volilne enote narejene
               oziroma volilni okraji, je to še toliko bolj spet in tako naprej. Je to, tudi
               izračuni so bili narejeni, za nekatere, tako na preskok, občin.</p>
            </sp>
            <sp xml:id="SDZ3-Redna-16-2002-05-29.sp180">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vnučec, izvolite.</p>
            </sp>
            <sp xml:id="SDZ3-Redna-16-2002-05-29.sp181">

               <speaker>BOGOMIR VNUČEC:</speaker>

               <p>Hvala za besedo, gospa podpredsednica. No ta predlog, če bi želeli res doseči, da bi
               dobili v občinski svet tiste kandidate, ki jih volivci želijo, potem bi, mislim,
               morali spremeniti sistem na večinskega za občinske svetnike.</p>
               <p>Še zmeraj mislim, da tukaj ne bo množica izvoljenih, sploh pri velikih strankah. Ker
               četrtina glasov še zmeraj pomeni pri stranki, ki dobijo tisoč, par tisoč glasov, je
               treba dobiti tistih 10 procentov, to je še zmeraj pri tisoč glasovih 100 glasov, kar
               je zelo težko dobiti pri preferenčnih glasovih.</p>
               <p>In mislim, da je ta prag še zmeraj pri velikih strankah nedosegljiv. Za manjše je
               možnost, vendar tudi tukaj se postavlja vprašanje, če bo kdo na ta način prišel.</p>
               <p>Tako mislim, da tukaj, če bi res želeli, da bi dobili mimo volje - oziroma saj če
               stranka naredi listo, potem najbrž vsi tisti, ki so na strankarski listi, imajo
               zaupanje stranke in bojo predstavljali stranko v občinskem svetu. In če bi želeli, da
               bi dobili tisti, ki jih volivci res želijo, ne samo vrh, vodstvo stranke, potem bi
               bil najbolj pošten večinski sistem. In potem, če bi imeli večinski sistem za občinske
               svetnike, bi, kot smo že včeraj povedali v naši poslanski skupini, lahko bile tudi
               volitve županov drugačne, bi bili legitimno izvoljeni, tudi če bi jih občinski svet
               izmed sebe izvolil. Hvala.</p>
            </sp>
            <sp xml:id="SDZ3-Redna-16-2002-05-29.sp182">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kebrič, izvolite.</p>
            </sp>
            <sp xml:id="SDZ3-Redna-16-2002-05-29.sp183">

               <speaker>IVAN KEBRIČ:</speaker>

               <p>Hvala za besedo. Repliciram gospodu Soku, pa sedaj še gospodu Vnučecu. Ne mešajmo
               večinskega volilnega sistema s proporcionalnim, s preferenčnim glasom. To sta dve
               popolnoma različni zadevi. Kajti pri večinskem sistemu pridejo tudi tisti v lokalno
               samoupravo, če o tem govorimo, brez ozira, da jih volivci nočejo, če so se pač
               večinsko opredelili za neko stranko. Ne dajte zavajati javnosti, pa sami sebe, pa še
               druge od nas, ki se kaj spoznamo ali nespoznamo na volilno zakonodajo.</p>
               <p>Bistvo tega preferenčnega glasu s pragom je zavajanje, kajti zelo malo verjetno je,
               da bo v večjih volilnih enotah, kot so-recimo-občine z večjim številom prebivalcev,
               možno doseči eno četrtino. Če ste že, dragi kolegi, hoteli uvesti en prag in
               zagotoviti svojim strankarskim prvakom izvolitev v občinske svete, potem bi morali
               vsaj ta prag postaviti 10 procentov, kar bi bilo sprejemljivo. Vse drugo je pa čisto
               zavajanje samih sebe in na drugi strani navijanje za tiste, kar sem že dopoldne
               rekel. Če bosta dva na listi, ki je dobivala ali dobiva enega ali dva mandata, ne bo
               nikdar nihče izvoljen po preferenčnem glasu in bosta tista dva kandidata dosmrtna
               občinska svetnika. Hvala lepa. Zato ne bom podprl tega amandmaja.</p>
            </sp>
            <sp xml:id="SDZ3-Redna-16-2002-05-29.sp184">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ3-Redna-16-2002-05-29.sp185">

               <speaker>ANTON ANDERLIČ:</speaker>

               <p>Jaz moram žal obema, gospodu Vnučcu in gospodu Kebriču, pojasniti, zakaj pravzaprav
               sploh gre. Namreč, mi govorimo, za razliko od preferenčnega glasu, ki sedaj velja za
               lokalne volitve, ki je izključno glas posamezniku in jih mora eden dobiti 50% +1 od
               vseh glasov, ki so bili oddani za to listo. To je neuresničljivo. Mi smo sedaj že
               dali v proceduro in poznate zakon za volitve v evropski parlament, ki prav tako uvaja
               liste in seveda znotraj tega določa tudi kvalifikacijski prag, ki seveda omogoči, da
               se začne mešanje ali pa premešanje kandidatov, ki so na listi, po nekih preferencah,
               ki jih volivci dajo.</p>
               <p>Gospod Vnučec, ni res, da je teh 25% vezanih na kandidata, ampak na vse oddane
               preference na listo. Torej, če je 10 kandidato na listi, jih jaz kot 6. dobim 10, vi
               kot 1. 20 in tako naprej. Ko se vse to skupaj sešteje, jih mora biti 25% od vseh
               glasov na listi, da se jasno pripozna, da volivci hočejo nekaj drugega. Hočejo to
               stranko, ampak bi znotraj te stranke radi nekoga drugega. Ko ste to ugotovili, pa da
               bi prišlo spet ne zaradi kakšne kaprice - do vrstnega reda, do pravega vrstnega reda,
               ki bi si ga izposlovali volivci, mora tisti dobiti 10% tistih, da pride na vrsto te
               liste. To je vse.</p>
               <p>Ampak pravim, enkrat govorimo o kvalifikacijskem kvorumu in drugič - posameznika.
               Mislim, da je to dokaj pošteno.</p>
            </sp>
            <sp xml:id="SDZ3-Redna-16-2002-05-29.sp186">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vnučec, replika. Izvolite.</p>
            </sp>
            <sp xml:id="SDZ3-Redna-16-2002-05-29.sp187">

               <speaker>BOGOMIR VNUČEC:</speaker>

               <p>Samo gospodu Anderliču bi odgovoril, da sam to dobro vem. Samo hotel sem reči, da
               govorim o temu, da pri večih strankah tudi po tem predlogu ne bo nobenega izvoljenega
               na ta način, ker je treba dobiti toliko veliko glasov, da je to tudi nemogoče. Tisti
               zdajšnji sistem je še toliko slabši. In zato to, kar je bilo predlog vlade, predlog
               zakona kot tak - zdaj ne vem, ali po pomoti - najbrž ga popravljati, ker je bilo
               mišljeno, da bi se samo referenčni glasovali upoštevali. To je pa skoraj isto, kot če
               bi imeli večinske volitve, skoraj. In ta predlog govori, da v velikih strankah ne bo
               prišlo do nobenih premikov na listi. Samo mogoče preko manjših. In zato govorim, da
               ta sistem še zmeraj ni enak za vse. Razumem pa sam način tega preštevanja in kdo bo
               prišel na prvo mesto, govorim pa, da v veliki stranki do tega ne bo prišlo.</p>
            </sp>
            <sp xml:id="SDZ3-Redna-16-2002-05-29.sp188">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jerovšek, izvolite.</p>
            </sp>
            <sp xml:id="SDZ3-Redna-16-2002-05-29.sp189">

               <speaker>JOŽEF JEROVŠEK:</speaker>

               <p>Sam bom podprl možnost, da tudi s preferenčnim glasom dobimo sestavo, recimo,
               občinskih svetov bolj po volji volivcev. Ne vem, nisem se poglabljal v izračune, ali
               bo to na praktični ravni tudi mogoče. Vendar sem za to zaradi tega, ker v teh letih
               volitev smo doživeli številne ...<stage>/Nerazumljivo./</stage>... volivcev. Namreč,nekatere
               stranke, ki so bile ustanovljene ravno zaradi tega, da bi na nek način prevarale
               volivce, so na prvo mesto postavile tiste ideološko zaprisežene. Na drugo mesto pa
               tistega, s katerim so agitirali pri čisto nekem drugem delu volilnega telesa,
               katerega sploh niso predstavljali. Spominjam se, recimo, da so bile tako sestavljene
               liste, da je bil na prvem mestu zadrt antidemokrat, dobesedno bi rekel boljševik, na
               drugo mesto so pa postavili nekoga, ki je hodil vsako nedeljo v cerkev pa ono, pa s
               tistim propagirali. In teh prevar je bilo ogromno. In če bi bil takrat preferenčni
               glas, bi bil dobil tisti, ki je bil na drugem ali tretjem mestu. V občinski svet je
               pa prišel tisti prvi, ki je bil predviden kot volilna prevala. Želim si čim manj
               volilnih prevar v bodoče. Hvala lepa.</p>
            </sp>
            <sp xml:id="SDZ3-Redna-16-2002-05-29.sp190">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika na izvajanje gospoda Anderliča gospod Kebrič, izvolite.</p>
            </sp>
            <sp xml:id="SDZ3-Redna-16-2002-05-29.sp191">

               <speaker>IVAN KEBRIČ:</speaker>

               <p>Hvala za besedo. Spoštovani kolega Tone Anderlič. Ne me zavajati pa postavljati v
               neko zadevo. Sem pismen, pa znam brati in bom še enkrat prebral. Drugi odstavek 17.
               člena se glasi: in s tem spreminja ta predlog prejšnji zakon, ki je bil tako rekoč
               teoretično izvedljiv, praktično pa pokazala praksa, ni bilo mogoče priti do
               občinskega ali mestni svet s preferenčnim glasom z ozirom na predpis 50% in en glas.
               Ta člen lepo pravi v drugem odstavku. V primerih od 14. do 17. člena so izvoljeni
               kandidati, ki so dobili preferenčne glasove volivcev, ki so glasovali za listo, in
               sicer po zaporedju največjega števila preferenčnih glasov. Koliko in tako naprej.</p>
               <p>Kolega Anderlič, če razumemo ta problem in če hočemo pripeljati demokracijo do izraza
               pri volivcih, potem si nalijmo čistega vina. Ne mi karikirat od sto glasov en
               preferenčni glas, pa bo prišel noter! Ampak strankarski prvaki, ki bodo prvi na
               listi, pa drugi, pa tretji, pa četrti, bo stranka in simpatizerji za njih delali
               reklamo in bodo dobili toliko preferenčnih glasov in brez praga. Prag je krivica, kot
               je krivica kjerkoli drugje. To smo že večkrat izpostavljali in še enkrat izpostavim.
               Dajte razumeti ta člen, tako kot je napisan in ne karikirajte z enim preferenčnim
               glasom. Pa če gremo čisto teoretično, si bo vsak od tistih samega sebe obkrožil, pa
               bomo imeli celo listo vsakega s svojim preferenčnim glasom in bo tretji odstavek
               začel veljati in se bo po njem odločalo po žrebu, kdo bo prišel noter. Ne dajmo se
               smešiti sami pred sabo! Hvala lepa.</p>
            </sp>
            <sp xml:id="SDZ3-Redna-16-2002-05-29.sp192">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lavrinc, izvolite. Replika.</p>
            </sp>
            <sp xml:id="SDZ3-Redna-16-2002-05-29.sp193">

               <speaker>MAKSIMILJAN LAVRINC:</speaker>

               <p>Zelo nerad bi izpadel nesramen, ampak vprašal bi gospoda Kebriča, o katerem
               amandmaju govori. Res. Namreč tisto, kar sem jaz tukaj prebral - to ni to. To ni
               absolutni preferenčni glas. To smo imeli in to se je popravilo, enkrat na odboru,
               zdaj smo to zmanjšali. O čemgovorimo? Vprašal bi vas, o čem govorimo?</p>
            </sp>
            <sp xml:id="SDZ3-Redna-16-2002-05-29.sp194">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več očitno razpravljati in so stvari jasne, prehajamo
               na odločanje. Najprej seveda o amandmaju na amandma odbora k 4. členu treh poslanskih
               skupin. Odločamo o amandmaju na amandma odbora k 4. členu. Glasujmo! Navzočih nas je
               59. Za je glasovalo 45, proti 10.</p>
               <p><stage>(Za je glasovalo 45.)</stage> <stage>(Proti 10.)</stage></p>
               <p>Ugotavljam, da je amandma na amandma sprejet.</p>
               <p>Odločamo o amandmaju odbora. Glasujmo! Navzočih nas je 60. Za je glasovalo 48, proti
               4.</p>
               <p><stage>(Za je glasovalo 48.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>In še o 4. členu v celoti. Glasujmo! Navzočih nas je 56. Za je glasovalo 48, proti
               1.</p>
               <p><stage>(Za je glasovalo 48.)</stage> <stage>(Proti 1.)</stage></p>
               <p>Ugotavljam, da je 4. člen v celoti sprejet.</p>
               <p>Prehajamo na razpravo in odločanje o 6. členu in o amandmaju poslanske skupine Nove
               Slovenije k temu členu. Želi kdo razpravljati? Ker ne, razpravo zaključujem in
               prehajamo na odločanje. Najprej o amandmaju. Glasujmo! Navzočih nas je 55. Za je
               glasovalo 19, proti 32.</p>
               <p><stage>(Za je glasovalo 19.)</stage> <stage>(Proti 32.)</stage></p>
               <p>Ugotavljam, da amandma ni bil sprejet.</p>
               <p>Odločamo še o členu v celoti. Glasujmo! Navzočih nas je 55. Za je glasovalo 41,
               proti 7.</p>
               <p><stage>(Za je glasovalo 41.)</stage> <stage>(Proti 7.)</stage></p>
               <p>Ugotavljam, da je člen sprejet</p>
               <p>Prehajamo na razpravo in odločanje o 11. členu in amandmaju poslanca Lavrinca k temu
               členu. Želi kdo razpravljati? Gospa Prašnikar, izvolite.</p>
            </sp>
            <sp xml:id="SDZ3-Redna-16-2002-05-29.sp195">

               <speaker>ASTRID PRAŠNIKAR:</speaker>

               <p>Ob tem amandmaju bi rada opozorila samo na to, da se sicer strinjamo s tistim, kar je
               bilo že v razpravi do sedaj povedano, kdo pravzaprav opravlja uradniško oziroma bi
               lahko rekli večino dela, kot so poslanci na to tudi že opozorili, ob volitvah; vendar
               menimo, da gre tu pravzaprav dejansko za uradniško delo, ki ga opravlja tajnik
               občine, sedaj pa se z zakonom spreminja, da je lahko tudi druga oseba izven občinske
               uprave.</p>
               <p>Zato menimo, da je mogoče, tako kot se je že do sedaj v občinah to delo izplačevalo,
               mogoče v skladu z veljavno zakonodajo to delo - torej več od tistega, kar tajnik
               opravlja - plačati prek pogodb, skratka, nadurnega dela; torej obstajajo druge
               možnosti. Kajti s tem členom se urejajo funkcionarske nagrade. Torej, sedaj govorimo
               o tem, da je volilna komisija samostojen in neodvisen organ lokalne skupnosti in da
               ti člani opravljajo občasno funkcijo, kar pomeni, da sedaj pri nagradah tajnika
               nekako izenačimo s to funkcijo, kar pa se nam ne zdi v redu. Hvala.</p>
            </sp>
            <sp xml:id="SDZ3-Redna-16-2002-05-29.sp196">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lavrinc, izvolite.</p>
            </sp>
            <sp xml:id="SDZ3-Redna-16-2002-05-29.sp197">

               <speaker>MAKSIMILJAN LAVRINC:</speaker>

               <p>Zdaj je to urejeno tako, kot je: nekje tako, nekje drugače. Večino dela in
               odgovornosti dejansko ti ljudje nosijo. Zdaj padajo pripombe, ali so funkcionarji ali
               niso - so, za moje pojme takrat so, ker so v posebni vlogi. To je tako, kot bi rekli,
               da funkcionarka ni naša državna sekretarka oziroma sekretarka državnega zbora. Je!
               Ima funkcijo, tam je izvoljen za tisti čas, navsezadnje vsak ne more biti, ima delo
               tudi, in lepo vas prosim, spomnite se, kako to izgleda - predsednik podpiše tako, pok
               pok. Ti pa delajo, pa še odgovarjajo za vse skupaj, navsezadnje tudi podpis nosijo.
           </p>
            </sp>
            <sp xml:id="SDZ3-Redna-16-2002-05-29.sp198">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo razpravljati? Ker ne, razpravo zaključujem.</p>
               <p>Prehajamo na odločanje, najprej o amandmaju. Glasujemo. Navzočih nas je 55, za je
               glasovalo 24, proti 20.</p>
               <p><stage>(Za je glasovalo 24.)</stage> <stage>(Proti 20.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih nas je 54, za je glasovalo 43,
               proti 8.</p>
               <p><stage>(Za je glasovalo 43.)</stage> <stage>(Proti 8.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 13. členu in amandmaju poslanske skupine
               Socialdemokratske stranke Slovenije k temu členu. Želi kdo razpravljati? <stage>(Ne
               želi.)</stage></p>
               <p>Prehajamo na odločanje. Glasujemo. Navzočih nas je 53, za je glasovalo 16, proti
               34.</p>
               <p><stage>(Za je glasovalo 16.)</stage> <stage>(Proti 34.)</stage></p>
               <p>Ugotavljam, da amandma ni bil sprejet.</p>
               <p>Odločamo še o členu v celoti. Glasujemo. Navzočih nas je 56, za je glasovalo 44,
               proti 10.</p>
               <p><stage>(Za je glasovalo 44.)</stage> <stage>(Proti 10.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o 15. členu in amandmaju poslanske skupine SDS k
               temu členu. Želi kdo razpravljati? Ker ne, prehajamo na odločanje. Najprej o
               amandmaju.</p>
               <p>Glasujemo. Navzočih nas je 54, za je glasovalo 14, proti 35.</p>
               <p><stage>(Za je glasovalo 14.)</stage> <stage>(Proti 35.)</stage></p>
               <p>Ugotavljam, da amandma ni bil sprejet.</p>
               <p>Odločamo še o členu v celoti.</p>
               <p>Glasujemo. Navzočih nas je 55, za je glasovalo 43, proti 10.</p>
               <p><stage>(Za je glasovalo 43.)</stage> <stage>(Proti 10.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o 24. členu in o dveh amandmajih k temu členu,
               pod ena je amandma poslanske skupine SDS in pod dve amandma odbora. Odpiram razpravo.
               Ker ne želi nihče razpravljati, jo zaključujem in prehajamo na odločanje. Najprej o
               amandmaju pod ena.</p>
               <p>Glasujemo. Navzočih nas je 56, za je glasovalo 17, proti 36.</p>
               <p><stage>(Za je glasovalo 17.)</stage> <stage>(Proti 36.)</stage></p>
               <p>Ugotavljam, da amandma ni bil sprejet.</p>
               <p>Odločamo še o amandmaju pod zaporedno številko dve.</p>
               <p>Glasujemo. Navzočih nas je 57, za je glasovalo 47, proti 1.</p>
               <p><stage>(Za je glasovalo 47.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti.</p>
               <p>Glasujemo. Navzočih nas je 53, za je glasovalo 43, proti 5.</p>
               <p><stage>(Za je glasovalo 43.)</stage> <stage>(Proti 5.)</stage></p>
               <p>Ugotavljam, da je člen v celoti sprejet.</p>
               <p>Prosim za nekaj pozornosti. Amandma in člen, ki ga dajem v razpravo, amandmaja ni v
               pregledu, in sicer gre za amandma poslanske skupine DeSUS k 26. členu. V razpravo in
               odločanje dajem amandma in 26. člen. Odpiram razpravo. Gospod Kebrič, izvolite.</p>
            </sp>
            <sp xml:id="SDZ3-Redna-16-2002-05-29.sp199">

               <speaker>IVAN KEBRIČ:</speaker>

               <p>Hvala za besedo. Spoštovani navzoči, če pogledate besedilo tega člena, mi predlagamo,
               da se črta. Zakaj? Pred zakonom in pred vsem moramo biti vsi enaki. In če vas smem
               spomniti na včerajšnjo razpravo, ko smo ali ko so določeni želeli napraviti izjemo iz
               zakona, ki smo ga pred tem sprejeli, plače javnega sektorja, tu enako postavljamo
               zopet neko izjemo. Ali smo državni zbor, ki imamo, ne bom rekel neko linijo, ampak
               neko vizijo, kako bi naj naša zakonodaja izgledala in pred njo bili vsi enakopravni?
               Dovolite, da povem. Nimam nič proti tem nagradam, niti kdo iz poslanske skupine
               nimamo proti temu, čeprav v zakonu piše, da je funkcija častna. Vendar, ti ljudje
               delajo mnogo v volilnih odborih in so funkcionarji, da ne ponavljam teh besed, ki so
               jasne. Ampak dajmo enkrat za vselej povedati, da smo državni zbor tisti, ki bomo
               čuvali enakost pred zakoni in pred tem. In zato vas lepo prosim, podprite ta amandma.
               Še enkrat poudarjam, ne bodo toliko prizadeti, saj je višina teh nadomestil, nagrad
               za naše prilike in razmere primerno postavljena. Hvala za pozornost in prosim, da
               podprete ta amandma.</p>
            </sp>
            <sp xml:id="SDZ3-Redna-16-2002-05-29.sp200">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Lavrinc, izvolite.</p>
            </sp>
            <sp xml:id="SDZ3-Redna-16-2002-05-29.sp201">

               <speaker>MAKSIMILJAN LAVRINC:</speaker>

               <p>Tokrat bom pa kolega Kebriča podprl. Še posebej zato, ker če preberete na 14. strani
               v Poročevalcu k 26., 27. členu obrazložitev, boste videli, da nas vlada oziroma
               predlagatelji zelo slabo cenijo. Povedali so samo to, da se od nadomestil
               predsednikov članov volilnih organov ne plačuje davkov. Nič obrazložitve, zakaj ne.</p>
               <p>Torej, ker sam osebno ocenjujem, da je treba tem stvarem streči tako, kot predlaga
               kolega Kebrič, bom ta amandma podprl.</p>
            </sp>
            <sp xml:id="SDZ3-Redna-16-2002-05-29.sp202">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Prašnikar, izvolite.</p>
            </sp>
            <sp xml:id="SDZ3-Redna-16-2002-05-29.sp203">

               <speaker>ASTRID PRAŠNIKAR:</speaker>

               <p>Torej tale člen smo v bistvu usklajevali z ministrstvom za finance in je bil tudi
               tako, kot je pač predložen, usklajen. Namreč, sistemsko naj bi se zadeva uredila
               tako, kot tudi v našem členu nakazujemo, torej obdavčenje tudi teh prejemkov z
               zakonom o dohodnini in takrat bi celostno pravzaprav ta problem rešili.</p>
               <p>Sedaj je pa ministrstvo za finance v bistvu tudi bilo mnenja, da gre za opravljanje
               izjemne funkcije na neki način, častne funkcije tudi v volilnih komisijah, v volilnih
               odborih, da gre za manjše nagrade - ker tukaj gre pač za volilne odbore, da gre za
               manjše nagrade - in v tem primeru, ko se težko dobi sploh člane volilnih odborov, da
               je nesmiselno in nesprejemljivo, da bi od tega še plačevali posebne dajatve. Lahko pa
               povem, da gre za približno številko 8.000 tolarjev izplačila za opravljanje te
               funkcije.</p>
            </sp>
            <sp xml:id="SDZ3-Redna-16-2002-05-29.sp204">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kebrič, potem gospod Lavrinc. Gospod Kebrič, izvolite.</p>
            </sp>
            <sp xml:id="SDZ3-Redna-16-2002-05-29.sp205">

               <speaker>IVAN KEBRIČ:</speaker>

               <p>Se strinjam, spoštovana državna sekretarka, z vašo razlago. Bistvo problema je, res
               piše v tem prehodnem obdobju," ampak včeraj smo enako želeli pri tistem prehodnem
               obdobju napraviti izjemo za plače izven sistema plač javnih uslužbencev. Pa ne dajmo
               sami delati izjeme! Ko bo pa novi zakon, to bo - upajmo - čimprej, bo zadeva rešena.
               Zakaj komplicirati zopet z eno izjemo? Same izjeme hočemo v tem parlamentu določene
               izsiliti! Nimam nič proti višini nagrad, povedal sem, da je to. In nimate čisto prav,
               da je težko dobiti ljudi. Ko se apelira na stranke, da dajo predloge, jih imamo vedno
               preveč, ne pa premalo.</p>
            </sp>
            <sp xml:id="SDZ3-Redna-16-2002-05-29.sp206">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lavrinc, izvolite.</p>
            </sp>
            <sp xml:id="SDZ3-Redna-16-2002-05-29.sp207">

               <speaker>MAKSIMILJAN LAVRINC:</speaker>

               <p>Tole me spominja na eno zgodbo, ki jo ne bom omenjal, ker ni všeč niti mojemu
               predsedniku. Ampak poglejte, če je ta nagrada premajhna, potem jo je treba pač
               povečati. Ta stvar ne sodi sem. To ne sodi. To sodi v zakon, za katerega smo se
               dogovorili, da ga ne bomo obravnavali. To je dohodnina. Torej tam naj se celoten skup
               zapiše. To je eno.</p>
               <p>Drugo. Pri nekaterih bo to pomenilo, da bodo dobili malo, pri nekaterih bo to
               pomenilo, da bodo dobili več. Odvisno je od tega, v katerem tistem dohodninskem
               razredu so. In jaz se strinjam tukaj z gospodom Kebričem, da tukaj izjeme delati na
               tak način, da so raztrosene, kot bi jih kure nametale, ni v redu.</p>
            </sp>
            <sp xml:id="SDZ3-Redna-16-2002-05-29.sp208">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sušnik, izvolite.</p>
            </sp>
            <sp xml:id="SDZ3-Redna-16-2002-05-29.sp209">

               <speaker>FRANC SUŠNIK:</speaker>

               <p>Poglejte, ko poslušam tole, se mi zdi, da najbrž ne veste, o čem se govori. Gre za
               člane volilnih odbor, kjer je nagrada bila na dosedanjih volitvah 5 tisoč tolarjev.
               Dobro ali pa osem. Jaz imam v spominu še 5. Teh članov volilnih odborov je, recimo,
               12 krat vseh tistih, ne vem koliko tisoč volišč. Kako, koliko bo stalo, obračunanje,
               pa odvajanje tega davka, oziroma kako je sploh možno, oziroma če bomo še potem koga
               sploh dobili za to, da bo delal v teh volilnih odborih.</p>
               <p>Poslušajte! Tam, ko gre denar s "šajtrgo" ven, nič ne naredite, tukaj, ko gre pa za
               tolarje, se pa zdaj zapletate. To je smešno vse skupaj!</p>
               <p>Prej bi se vprašal, kako nihče ni videl, da lahko predsednik volilne komisije dobi
               za to, ko skliče 4 sestanke za neke volitve v eni manjši občini, mesečno plačo
               župana. Tega ni nihče pogledal. Ali pa: podpredsednik volilnega odbora plačo
               podžupana, da ne govorim, da gre to vse v breme lokalne skupnosti, izvedba teh
               volitev oziroma plačilo te volilne komisije. Pri tistih, ko pa dobijo tistih 5
               jurjev, ki jih potempo volitvah običajno skupaj spijejo pa pojejo po krajevnem
               običajnem načinu - tukaj bi pa iskali zdaj davek. Lepo vas prosim!</p>
            </sp>
            <sp xml:id="SDZ3-Redna-16-2002-05-29.sp210">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kavtičnik, izvolite.</p>
            </sp>
            <sp xml:id="SDZ3-Redna-16-2002-05-29.sp211">

               <speaker>JOŽEF (JOŽE) KAVTIČNIK:</speaker>

               <p>Hvala lepa. Kolega, saj tukaj ne gre za višino sredstev, tu gre za red oziroma za
               sistem. In o sistemu govorimo. In kadar govorimo o sistemu, ne moremo delati, ne
               smemo delati takšnih razlik. O višini pa tu sploh ni govora.</p>
            </sp>
            <sp xml:id="SDZ3-Redna-16-2002-05-29.sp212">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vučko, izvolite.</p>
            </sp>
            <sp xml:id="SDZ3-Redna-16-2002-05-29.sp213">

               <speaker>DUŠAN VUČKO:</speaker>

               <p>No, mislim, da je prav, da je vlada zdaj to zapisala tako, kot je. Ker poleg tega,
               na kar je opozoril kolega Sušnik, je bilo predvsem nekaj sporno. Republiška volilna
               komisija je rekla v svojem stališču, da od teh zneskov ni potrebno obračunavati
               davka, medtem ko je ministrstvo za finance dalo stališče: ja. In občine so imele
               probleme pri izplačevanju, neizplačevanju in tako dalje, nekje so izplačevali, nekje
               so obračunavali.</p>
               <p>In prav je, da se zmenimo, da v tem obdobju, dokler se to ne reši, da je zapisano, da
               se za te manjše, tiste, kar prejmejo člani odbora na volišču, ne obračuna dohodnine.
               Ker potem, poglejte, potem ima tudi občina, ko to izplača, mora konec leta zopet
               obvestila jim pošiljati, da oni to v dohodninsko napoved dajejo, govorimo pa o teh
               borih 5.000 tolarjih.</p>
               <p>Tako da: če je v zakonu to zdaj jasno zapisano, smo odpravili tisto, kar je bilo
               neskladno prej - da sta dva različna državna organa, en volilni en pa finančni,
               ministrstvi, dajali različne usmeritve in potem je prišlo do žive anarhije v
               Sloveniji. Potem se je pa povzročil revolt, ker so člani odbora morali denar vračati.
               Mislim, dajmo rešiti tako, da bomo vedeli za naslednje volitve, ali se obračunava ali
               ne.</p>
            </sp>
            <sp xml:id="SDZ3-Redna-16-2002-05-29.sp214">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo besedo? Ker ne, razpravo zaključujem.</p>
               <p>Prehajamo na odločanje o amandmaju poslanske skupine DeSUS, da se 26. člen črta.
               Glasujemo. Navzočih nas je 57, za je glasovalo 19, proti 29.</p>
               <p><stage>(Za je glasovalo 19.)</stage> <stage>(Proti 29.)</stage></p>
               <p>Ugotavljam, da amandma ni bil sprejet.</p>
               <p>Odločamo še o 26. členu v celoti. Glasujemo. Navzočih nas je 55, za je glasovalo 49,
               proti eden.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o 27. členu in amandmaju odbora k temu členu.
               Želi kdo razpravljati? <stage>(Ne želi.)</stage></p>
               <p>Prehajamo na odločanje. Glasujemo. Navzočih nas je 56, za je glasovalo 46, proti
               nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih nas je 58, za je glasovalo 45,
               proti eden.</p>
               <p><stage>(Za je glasovalo 45.)</stage> <stage>(Proti 1.)</stage></p>
               <p>Ugotavljam, da je člen v celoti sprejet.</p>
               <p>Opravili smo razpravo o vloženih amandmajih. Prehajamo na razpravo o preostalih
               členih, h katerim niso bili vloženi amandmaji. Želi kdo besedo? <stage>(Ne želi.)</stage></p>
               <p>Prehajamo na odločanje o preostalih členih, h katerim niso bili vloženi amandmaji.
               Glasujemo. Navzočih nas je 55, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da so preostali členi sprejeti.</p>
               <p>Prehajamo na razpravo o naslovu zakona. Želi kdo razpravljati? <stage>(Ne želi.)</stage></p>
               <p>Prehajamo na odločanje o naslovu zakona. Glasujemo. Navzočih nas je 55, za je
               glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title>tretjo obravnavo</title> predloga zakona. V drugi obravnavi so bili
               sprejeti amandmaji. Če želijo k tem členom kvalificirani predlagatelji vložiti
               amandma, prosim, da to storijo. Pred tem pa sprašujem, ali želi kdo razpravljati o
               predlogu zakona v celoti? Ker ne, sprašujem na podlagi 189. člena poslovnika
               sekretariat, če je zaradi sprejetih materialov porušena medsebojna skladnost določb
               zakona? <stage>(Ne.)</stage> Hvala lepa. Zato prehajamo na odločanje o zakonu v celoti. Obrazložitev
               glasu. Gospod Barovič, izvolite.</p>
            </sp>
            <sp xml:id="SDZ3-Redna-16-2002-05-29.sp215">

               <speaker>IVAN KEBRIČ:</speaker>

               <p>Proceduralno. V imenu poslanske skupine prosimo za 20 minut odmora za posvet.</p>
            </sp>
            <sp xml:id="SDZ3-Redna-16-2002-05-29.sp216">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Pred odločanjem o zakonu v celoti na predlog... Izvolite, gospod
               Trofenik.</p>
            </sp>
            <sp xml:id="SDZ3-Redna-16-2002-05-29.sp217">

               <speaker>VILI TROFENIK:</speaker>

               <p>Jaz bi pa prosil, povezano s predlogom gospoda Kebriča, da vlada do končnega
               odločanja da točno postopek, kako se bo izplačevalo to, kar smo izglasovali v 26.
               členu. Mislim, da zadeva ni tako jasna, kot si kdo misli tu. Nič ni športov. Nič ni
               jasno. Dragi kolegi,naj direktno povedo, ali bodo izplačevali to kot "kvazi" dnevnice
               ali kot delo po pogodbi, honorar, brez da se to obračuna. Ni neto za neto, tako kot
               si vi mislite! Prvič: obstaja predpis, ki omogoča enkratno letno nagrado v višini
               nekega povprečnega dohodka brez obdavčenja in je to določilo skoraj nepotrebno.</p>
            </sp>
            <sp xml:id="SDZ3-Redna-16-2002-05-29.sp218">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Če kdo, vi, gospod Trofenik, seveda poznate poslovnik in vam je jasno,
               da smo v fazi... Prosim za pozornost! Smo v fazi odločanja o predlogu zakona v
               celoti. Poslanska skupina DeSUS je želela 20-minutni odmor pred odločanjem, zato
               prekinjam zasedanje in na odločanje o zakonu v celoti bomo prešli ob 16.32 uri.</p>
               <stage>(Seja je bila prekinjena ob 16.12 uri in se je nadaljevala ob 16.33 uri.)</stage>
               <p>... ali spoštovane, ker bomo nadaljevali. Lepo prosim, da se nam pridružite. Preden dam
               besedo predstavniku poslanske skupine, če želi obrazložiti stališče poslanske
               skupine, in za obrazložitev glasu tudi gospodu Baroviču, ki se je javil, bomo
               ugotavljali navzočnost v dvorani, zato lepo prosim za nekaj pozornosti.</p>
               <p>Ugotavljali bomo navzočnost v dvorani. Ugotavljamo navzočnost. Navzočih nas je 51.
               Državni zbor je sklepčen in lahko odloča. Gospod Kebrič, imate besedo, izvolite.
               Prosim za mir v dvorani.</p>
            </sp>
            <sp xml:id="SDZ3-Redna-16-2002-05-29.sp219">

               <speaker>IVAN KEBRIČ:</speaker>

               <p>Hvala za besedo. Spoštovane kolegice, kolegi! Želeli smo tole pavzo, odmor, da smo se
               posvetovali med dvema možnostima, za ali proti. Kaj je boljše. Dogovorili smo se, da
               je prav, da spoštujemo osnovno demokratično načelo, da večina odloča, čeprav v
               manjšini ostajamo pri svojem mnenju. Obsojamo pa ministrstvo za finance, da tako
               soglasje za to, z ozirom na to, da pa npr. gasilska društva, ko prostovoljne
               prispevke dajejo, da nabavijo opremo, da bodo v požarni varnosti, te pa obdavčujemo,
               plačujejo vse. Ni korektno in bomo jim tudi to ob rebalansu jasno dali povedati.</p>
               <p>Drugo smo tehtali to, da nas državni zbor sam ne spoštuje, nima določene linije,
               določene vizije, da smo pred ustavo in zakonom vsi enaki. Vendar ker so pred pragom
               volitve lokalne samoupravne skupnosti, smo se odločili, da v tej potrebi podpremo ta
               zakon in ne bomo nasprotovali. Hvala za vaše poslušanje.</p>
            </sp>
            <sp xml:id="SDZ3-Redna-16-2002-05-29.sp220">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Barovič, izvolite.</p>
            </sp>
            <sp xml:id="SDZ3-Redna-16-2002-05-29.sp221">

               <speaker>BOGDAN BAROVIČ:</speaker>

               <p>Hvala lepa, gospa predsedujoča. Spoštovane kolegice, kolegi! Tako, kot ste že
               slišali, po oceni Slovenske nacionalne stranke in po moji oceni, govorim o oceni, je
               s 1. členom v tem zakonu kršena ustava. Ker tako menim, ocenjujem, mi seveda
               državljanska vest in pokorščina ne dovoljuje, da bi tak zakon podprl, zato bom
               sprejemu nasprotoval. Hvala.</p>
            </sp>
            <sp xml:id="SDZ3-Redna-16-2002-05-29.sp222">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več obrazložiti svojega glasu, prehajamo torej na
               glasovanje, torej odločanje o predlogu zakona v celoti.</p>
               <p>Glasujemo. Navzočih nas je 60, za je glasovalo 46, proti 11.</p>
               <p><stage>(Za je glasovalo 46.)</stage> <stage>(Proti 11.)</stage></p>
               <p>Ugotavljam, da je predlagani zakon v celoti sprejet.</p>
               <p>S tem zaključujem to točko, torej 4. točko dnevnega reda.</p>
               <p>Vračamo se na <title>prekinjeno 3. TOČKO DNEVNEGA REDA,</title> to je <title>obravnava
                  PREDLOGA ZAKONA O SPREMEMBAH IN DOPOLNITVAH ZAKONA O LOKALNI SAMOUPRAVI.</title>
               </p>
               <p>Prehajamo na razpravo o vloženih amandmajih v tretji obravnavi predloga zakona.</p>
               <p>Na klopi ste dobili amandmaje, zato dajem v razpravo amandma k 11. členu, katerega
               predlagateljica je poslanska skupina Socialdemokratske stranke Slovenije. Odpiram
               razpravo. Gospod Sušnik, izvolite.</p>
            </sp>
            <sp xml:id="SDZ3-Redna-16-2002-05-29.sp223">

               <speaker>FRANC SUŠNIK:</speaker>

               <p>Hvala lepa. Ponovno smo vložili amandma k 11. členu, ker smo prepričani, da je
               določilo, ki povezuje število občin v povezavi s številom prebivalcev v primeru
               izpolnjevanja pogojev reprezentativnosti, ustavno sporno. Občine, kot jih opredeljuje
               ustava, niso nikjer pogojene s številom prebivalcev oziroma niso rangirane po številu
               prebivalcev. Prepričan sem, da je tako določilo ustavno sporno inda s tem določilom
               delimo oziroma rangiramo občine, z zakonom o lokalni samoupravi, ki ga na ta način
               tako spreminjamo.</p>
               <p>Toliko v premislek. Mislim, da je vsa zadeva tako občutljiva in sporna, da je
               vredna, poudarjam, vredna premisleka, predvsem s tem, kar še enkrat poudarjam, da to
               določilo števila prebivalcev v povezavi s številom občin praktično rangira občine v
               naši državi v dva ranga, na majhne in velike. Da ni tako, me težko prepričate, ker
               lahko že kar zberemo zadostno število občin, ki zadostuje pogoju občine, ki ima
               premajhno število prebivalcev v skupnem seštevku oziroma tako, kot je napisano,
               enostavno ugotovimo, da potem te občine kot take ne izpolnjujejo pogoja, čeprav so
               občine pred zakonom enake, majhne in velike, glede pooblastil, glede pristojnosti in
               vsega, kar izhaja iz ustave in zakona. Hvala lepa.</p>
            </sp>
            <sp xml:id="SDZ3-Redna-16-2002-05-29.sp224">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Tanko, izvolite.</p>
            </sp>
            <sp xml:id="SDZ3-Redna-16-2002-05-29.sp225">

               <speaker>JOŽE TANKO:</speaker>

               <p>Hvala lepa. Mogoče bi to stvar samo nekoliko dopolnil z vprašanjem in bi prosil tudi
               na to odgovor.</p>
               <p>Zanima me, koliko zadnjih občin po številu prebivalcev je potrebnih, da pridemo do
               števila 150.000 in koliko zadnjih občin po številu prebivalcev je potrebnih, da
               pridemo do števila 250.000, se pravi tisto, kar je vneseno notri. Prosil bi odgovor,
               ker imam občutek, da zadnja četrtina občin ne izpolnjuje niti formalno ne more
               zadostiti pogoju števila 150.000, še manj pa 250.000. Mislim, da ta predlog, ki je
               bil sprejet, onemogoča tistim najmanjšim občinam, da bi same sestavile to
               reprezentativno združenje. Dejansko bi prosil za odgovor, če se ti kriteriji ujemajo.
               Hvala.</p>
            </sp>
            <sp xml:id="SDZ3-Redna-16-2002-05-29.sp226">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sprašujem predstavnike... Gospod minister, izvolite.</p>
            </sp>
            <sp xml:id="SDZ3-Redna-16-2002-05-29.sp227">

               <speaker>DR. RADO BOHINC:</speaker>

               <p>Nismo docela razumeli vprašanja. Kaj štejete pod zadnje občine?</p>
            </sp>
            <sp xml:id="SDZ3-Redna-16-2002-05-29.sp228">

               <speaker>PODPREDSEDNICA IRMA PAVLINIČ KREBS:</speaker>

               <p>Najmanjše.</p>
            </sp>
            <sp xml:id="SDZ3-Redna-16-2002-05-29.sp229">

               <speaker>DR. RADO BOHINC:</speaker>

               <p>Vsekakor bi bil pa za to potreben izračun, ki je pa odvisen od tega, koliko
               prebivalcev ima občina, ki jo jemljemo v ta izračun. Vi pa veste, da so po številu
               prebivalcev občine zelo različne. Mi imamo občine od 300 prebivalcev do 300.000
               prebivalcev. Težko lovimo sedaj povprečja. Tako, da če želite kakšen izračun, nam
               morate dati dvoje: prvič bolj natančne parametre, drugič pa nekaj časa.</p>
            </sp>
            <sp xml:id="SDZ3-Redna-16-2002-05-29.sp230">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dve repliki. Najprej gospod Sušnik, potem gospod Tanko.</p>
            </sp>
            <sp xml:id="SDZ3-Redna-16-2002-05-29.sp231">

               <speaker>FRANC SUŠNIK:</speaker>

               <p>Nesporen je podatek, da je 91 ali 92 občin manjših od 5.000 prebivalcev. Vprašanje,
               ki ga je gospod Tanko postavil, se glasi: Koliko najmanjših občin je potrebno
               spraviti v združenje, da izpolni kriterij, kot je bil izglasovan? Jaz sem prepričan,
               90 najmanjših občin ne izpolnjuje kriterija četrtine prebivalcev Slovenije. To je
               čisto preprost izračun, pa da imajo vse 5.000 prebivalcev. Mislim pa, da bi bilo
               potrebno preko 100 občin, da bi izpolnili kriterij števila prebivalcev. Zato je bilo
               vprašanje, koliko občin po velikosti od manjše do večje je potrebnih, da izpolnijo
               kriterije števila prebivalcev.</p>
            </sp>
            <sp xml:id="SDZ3-Redna-16-2002-05-29.sp232">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Tanko, replika. Izvolite.</p>
            </sp>
            <sp xml:id="SDZ3-Redna-16-2002-05-29.sp233">
               <speaker>JOŽE TANKO:</speaker>
               <p>Samo dopolnil bi. To se pravi, koliko občin po prebivalcih, ampak od zadaj
            navzgor, od 300 proti največji občini je potrebnih, da se izpolni kriterij 250.000,
            oziroma četrtina občin v bistvu, kar je tu napisano, tega kriterija v bistvu ne more
            izpolniti. Zadnjih 50 občin ne more izbrati praga prebivalstva, ker so premajhne občine
            in s tem jih enostavno izločimo, iz te možnosti kvote četrtin in drugega pogoja. Zadeva
            ni sinhronizirana.</p> 
            </sp>
            <sp xml:id="SDZ3-Redna-16-2002-05-29.sp234">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-16-2002-05-29.sp235">

               <speaker>DR. RADO BOHINC:</speaker>

               <p>Žal ne boste mogli biti zadovoljni z odgovorom. Mi tega podatka ta trenutek nimamo,
               smo ga pripravljeni pridobiti. Pomeni izbrati občine po vrstnem številu najmanjših
               občin navzgor in ugotoviti, koliko jih v seštevku dosega ta cenzus. Med sejo to lahko
               pridobimo, ampak prav ta trenutek vam odgovora ne dam.</p>
               <p>Rekel bi pa še naslednje, da prav veliko ta odgovor ne bo prispeval k razrešitvi
               tega vprašanja, ker zelo naključno bi bilo, da bi se zbrale v eno združenje samo
               občine po vrstnem redu najmanjšega števila prebivalcev. To sicer je možno, ampak je
               zgolj teoretično možno.</p>
               <p>Ampak ne glede na to, v naslednje pol ure lahko zberemo ta podatek skupaj. Prej pa
               ne.</p>
            </sp>
            <sp xml:id="SDZ3-Redna-16-2002-05-29.sp236">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Sušnik, izvolite.</p>
            </sp>
            <sp xml:id="SDZ3-Redna-16-2002-05-29.sp237">

               <speaker>FRANC SUŠNIK:</speaker>

               <p>No glejte, na osnovi tega, kar ste vi povedali, lahko trdim, da 160 občin, če
               izvzamem mestne občine, ne izpolnjuje kriterija četrtine prebivalcev. Zdaj pa
               presodite, v kakšen položaj smo s takšnim določilom postavili 150 občin. V kakšen
               položaj smo jih postavili?</p>
            </sp>
            <sp xml:id="SDZ3-Redna-16-2002-05-29.sp238">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem in prehajamo na
               odločanje o amandmaju. Obrazložitev glasu. Gospod Tanko, izvolite.</p>
            </sp>
            <sp xml:id="SDZ3-Redna-16-2002-05-29.sp239">

               <speaker>JOŽE TANKO:</speaker>

               <p>Naj proceduralno predlagam, da se obravnava prekine, dokler tega podatka ne
               pridobimo in da enostavno točno vidimo, kaj to pravzaprav pomeni, o čem glasujemo.
               Ker jaz sem prepričan, da velika večina nas tukaj niti ne ve, o čem glasujemo.
               Četrtina prebivalstva, to pomeni 500 tisoč ali koliko.</p>
               <p>In 500 tisoč, pa najmanj, to pomeni da je združenje absolutno eliminirano. In za to
               združenje je prej Sušnik lepo povedal, potrebujemo, za alternativno združenje 150
               občin. Če mestne občine izločimo.</p>
               <p>In ta kriterij, kot je bil tukaj zapisan in sprejet, je absolutno nesprejemljiv. In
               ne omogoča nobenega svobodnega, niti kakršnegakoli drugega združevanja. In ta
               reprezentativnost je dejansko samo fikcija. To je, ne vem, to je, jaz mislim, da je
               to celo neustavna zadeva, če tako razmišljam.</p>
               <p>Ne omogoča občinam, da se svobodno združujejo, da dobijo dovolj veliko kvoto
               prebivalcev in enostavno mislim, da je nesmisel, da se taka določba zapiše v zakon.
           </p>
            </sp>
            <sp xml:id="SDZ3-Redna-16-2002-05-29.sp240">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovane poslanke in poslanci, mislim, da moramo imeti v vidu, da smo
               v tretji obravnavi; odločitev v drugi obravnavi, ki jo je večina v tem državnem zboru
               sprejela, je bila takšna, kot je bila. Vaš proceduralni predlog, da želite, da v pol
               ure pripravi ministrstvo podatke, kot ste zahtevali, bom dala v odločitevdržavnemu
               zboru. Mislim, da mi ni treba ponavljati. Sprašujem, ali preidemo na naslednjo točko
               dnevnega reda in damo pol ure časa, če ocenjujete, da je potrebno, ministrstvu, da
               pripravi podatke tako, kot so jih zahtevali poslanci poslanske skupine. Ta
               proceduralni predlog dajem na glasovanje. Glasujemo. Navzočih nas je 51. Za je
               glasovalo 26, proti 23.</p>
               <p><stage>(Za je glasovalo 26.)</stage> <stage>(Proti 23.)</stage></p>
               <p>Ugotavljam, da je proceduralni predlog sprejet.</p>
               <p>Mi bomo prešli na obravnavo 5. točke dnevnega reda, predstavnike vlade, gospoda
               ministra in državno sekretarko pa prosim, da za poslanke in poslance pripravite
               podatek, tako kot je predlagal gospod Tanko oziroma gospod Sušnik.</p>
               <p>Prehajamo na <title>5. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O POLITIČNIH STRANKAH, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Želi
               predstavnik vlade besedo? Gospod minister za notranje zadeve dr. Rado Bohinc,
               izvolite.</p>
            </sp>
            <sp xml:id="SDZ3-Redna-16-2002-05-29.sp241">

               <speaker>DR. RADO BOHINC:</speaker>

               <p>Spoštovani! Gre za naslednjega od zakonov, ki so v funkciji tudi usklajevanja z
               Evropsko unijo in priprav na letošnje volitve. Tudi ta se povezuje z zakonom o
               lokalnih volitvah in zakonom o lokalni samoupravi.</p>
               <p>V osnovi gre za dve spremembi. Prva se nanaša na članstvo v političnih strankah za
               državljanke in državljane Evropske unije, druga se nanaša na dve spremembi, kar
               zadeva financiranje političnih strank za lokalne volitve oziroma nasploh.</p>
               <p>Kar zadeva prvo spremembo, bi vas posebej opozoril na distinkcijo z zakonom o
               lokalnih volitvah. Ne gre za možnost članstva v političnih strankah za tujce, ampak
               zgolj za državljanke in državljane Evropske unije, kar temelji na pogodbi o
               ustanovitvi Evropske skupnosti, ki uvaja evropsko državljanstvo, pa tudi na
               direktivah Sveta Evropske unije, dve direktivi sta to, 109 iz leta 1993 in 80 iz leta
               1994. Ti dve direktivi urejata uresničevanje te pravice v državah članicah na
               volitvah dveh vrst, in sicer na volitvah v lokalnih skupnostih in v evropski
               parlament. 19. člen pogodbe o Evropski uniji pa priznava vsakemu državljanu Evropske
               unije s prebivališčem v državi članici, katere državljan ni, pravico dvojega: voliti
               ter kandidirati na volitvah za evropski parlament, kot tudi na občinskih volitvah,
               pod enakimi pogoji, kot veljajo za državljane te države. Direktivi pa hkrati določata
               pogoje za uresničevanje načela enakosti in nediskriminacije teh državljanov Unije pri
               uveljavljanju aktivne in pasivne volilne pravice.</p>
               <p>Uresničevanje teh pravic je v tesni povezanosti s članstvom v političnih strankah.
               Po sedaj veljavnem zakonu o lokalnih volitvah namreč kandidata lahko določijo na eni
               strani volivci s podpisi, na drugi strani pa, kot vam je vsem znano, politične
               stranke. Da bi se zagotovile povsem enake možnosti, da bodo torej na kandidatne liste
               političnih strank lahko dejansko uvrščeni tudi državljani članic Evropske unije, je
               treba vzpostaviti pogoje za to, da lahko postanejo člani politične stranke. V sedaj
               veljavnem zakonu o političnih strankah je, kot veste, prepoved, da bi tujci lahko
               bili člani politične stranke, in se članstvo v političnih strankah veže na
               državljanstvo. S spremembo zakona bi pa po vzpostavitvi evropskega državljanstva tudi
               v Republiki Sloveniji evropski državljani imeli pravico postati člani političnih
               strank. To je kratka obrazložitev prve spremembe.</p>
               <p>Druga sprememba se nanaša na financiranje in se s to tesno povezuje. Gre namreč za
               to, da se iz tujine kljub prepovedi iz 21. člena zakona <stage>(to je prepoved financiranja
               strank iz tujine)</stage> lahko plačujejo članarine in prispevki članov strank, vendar z
               vsemi omejitvami, ki so sicer v 22. členu zakona določene.</p>
               <p>No, in še ena zadeva v zvezi s financiranjem. Predlagamo premaknitev zgornje meje
               dopustnih proračunskih sredstev, ki jih lokalne skupnosti namenjajo za financiranje
               strank, zaradi tega, da bi bilo lokalnim skupnostim omogočeno, da za financiranje
               političnih strank namenijo več sredstev, vendar v skladu s svojimi proračunskimi
               zmožnostmi in veljavnimi predpisi s področja javnih financ. Pri tem bi posebej
               opozoril, da ta možnost, kot jo vlada predlaga, je zgolj možnost in ne obveza, da
               lokalne skupnosti tudi v tej povečani višini tudi financirajo politične stranke v
               zvezi z lokalnimi volitvami. Predlagam torej, da ta zakon, to spremembo podprete,
               hkrati z amandmaji vlade.</p>
            </sp>
            <sp xml:id="SDZ3-Redna-16-2002-05-29.sp242">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za notranjo politiko kot matično
               delovno telo. Prosim poročevalca, da predstavi mnenje odbora o predlogu zakona.
               Predsednik odbora gospod Maksimiljan Lavrinc, izvolite.</p>
            </sp>
            <sp xml:id="SDZ3-Redna-16-2002-05-29.sp243">

               <speaker>MAKSIMILJAN LAVRINC:</speaker>

               <p>Jaz mislim, da glede na to, da poročilo obsega tri strani in na koncu sledi običajen
               sklep, kakšnih posebnih dilem ni bilo, razen pri nekem amandmaju, ki so ga
               predlagali, pa ga odbor iz, bom rekel, bolj protesta ni želel posvojiti. Seveda zato
               bomo tisti, ki smo kot člani odbora sodelovali v tisti razpravi, podprli amandma
               vlade. Drugače pa mislim, da je pač treba zakon podpreti, skupaj z amandmaji ga je
               odbor podprl.</p>
            </sp>
            <sp xml:id="SDZ3-Redna-16-2002-05-29.sp244">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnica sekretariata? Gospa Bitenc, izvolite.</p>
            </sp>
            <sp xml:id="SDZ3-Redna-16-2002-05-29.sp245">

               <speaker>TINA BITENC PENGOV:</speaker>

               <p>Hvala lepa za besedo, gospa podpredsednica. Spoštovani zbor! Želela bi tudi pred
               zborom povedati pomisleke sekretariata v zvezi z amandmajem poslanske skupine
               Socialdemokratske stranke, da se v tretjem členu predvidi črtanje besedice "lahko" v
               prvem odstavku 26. člena veljavnega zakona, s čimer bi se vzpostavila obveznost
               lokalnih skupnosti, da financirajo stranke iz svojih proračunov. Na odboru smo s
               strani sekretariata pravzaprav opozorili,da bi s tem vzpostavili novo obveznost
               lokalnih skupnosti z zakonom, za katero pa ti nimajo niti sistema zagotovljenih
               sredstev v bodoče, še zlasti pa nimajo zagotovljenih sredstev v tekočih proračunih in
               bi morale z inštrumenti, ki so jim na razpolago, torej bistvenimi prerazporeditvami
               ali celo z rebalansi proračunov oblikovati fond sredstev za te namene, česar pa
               pravzaprav ob sprejemu tega amandmaja ta zakon niti ne razrešuje. Torej da bi celo
               ureditev prelagal v bodoča proračunska obdobja, tako da s tega vidika postavlja
               občinske oziroma lokalne skupnosti v finančno nezavidljiv položaj. Zaradi tega smo na
               odboru povedali, da s stališča sekretariata glede celo ustavnosti pravzaprav tak
               amandma ne bi bil sprejemljiv. Hvala lepa.</p>
            </sp>
            <sp xml:id="SDZ3-Redna-16-2002-05-29.sp246">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo dajem predstavnikom poslanskih skupin. Mnenje poslanske skupine
               Slovenske nacionalne stranke bo predstavil gospod Sašo Peče. Izvolite.</p>
            </sp>
            <sp xml:id="SDZ3-Redna-16-2002-05-29.sp247">

               <speaker>SAŠO PEČE:</speaker>

               <p>Spoštovani, dovolite, da se oglašam iz klopi, ker bom kratek. Za začetek bom samo
               citiral zadnji stavek predlagateljeve obrazložitve: S spremembo zakona se lokalnim
               skupnostim omogoči, da za financiranje političnih strank namenijo več denarja,
               skladno s svojimi proračunskimi zmožnostmi. Mislim, da vsi med nami, posebej tisti,
               ki smo nekoč aktivno ali pa pasivno sodelovali v pripravi in pa sprejemanju občinskih
               proračunov, vemo, da je le-ta v dobršni meri odvisen tudi od državnega proračuna. S
               strani predlagatelja se mi v tem trenutku oziroma v danih razmerah javnih financ v
               Republiki Sloveniji zdi popolnoma neresno predlagati tako spremembo, da si bomo
               politiki preko financiranja političnih strank skozi občinske proračune dodeljevali
               finančna sredstva. Ni 30 dni, odkar smo tu notri v isti zasedbi, z istim ministrom
               govorili o plačahv javnem sektorju in je bilo govora o tem, da denarnih sredstev v
               tej državi ni. Ni 30 dni, odkar se pojavi finančni minister in pove, da prihodki
               države ne spremljajo odhodkov države, da je nesorazmerje, da bomo potrebovali
               rebalans. In kaj si politiki privoščite? Namenoma rečem privoščite, zato ker v
               Slovenski nacionalni stranki pri tem ne bomo sodelovali. To je to, da boste poslali
               celo državo na "šparanje", politiki si boste pa izplačevali večja finančna sredstva
               pod pretvezo v tistih občinah, kjer je to mogoče. Vsi pa dobro vemo, da bo to v
               dobršnem delu lokalnih skupnosti v okviru Republike Slovenije.</p>
               <p>Jaz apeliram, če ne za drugo vsaj v imenu tistih javnih uslužbencev, ki imajo danes
               referendumsko pobudo za zbiranje podpisov za korektivo plač, da vsaj ne podpremo,
               vsaj v imenu tistega tak zakon, ki je toliko dvoličen in nalaga le in pa izključno le
               finančna sredstva političnim strankam, da pokažemo to samokritiko in da rečemo ne.
               Bodimo taki, kot so ostali državljani.</p>
               <p>V Slovenski nacionalni stranki predloga zakona predvsem zaradi tega, ne bom se
               spuščal v pravico in obveznosti EU članov političnih strank, njihovo financiranje,
               kar vemo, da ima nekaj poslanskih skupin oziroma političnih strank že kar nekaj
               izkušenj s tem. Točno vemo, da se je računsko sodišče vpletlo v to zgodbo
               financiranja v predvolilni kampanji, ampak ne bom se spuščal v to. Dajmo enkrat
               pogledati samo na človeški vidik. Mi sebi bomo dodeljevali denar, in to politiki,
               področje, ki je najmanj potrebno. Tistim, ki ga pa resnično v tej državi rabijo, pa
               ga nočemo dati. Apeliram, da tega zakona ne podpremo. Hvala.</p>
            </sp>
            <sp xml:id="SDZ3-Redna-16-2002-05-29.sp248">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske ljudske stranke bo predstavil... Ne v
               imenu poslanske skupine? Se opravičujem. Mnenje poslanske skupine Nove Slovenije bo
               predstavila gospa Majda Zupan. Izvolite.</p>
            </sp>
            <sp xml:id="SDZ3-Redna-16-2002-05-29.sp249">

               <speaker>MAJDA ZUPAN:</speaker>

               <p>Hvala lepa. Dovolite, spoštovani, da na kratko predstavim mnenje poslanske skupine
               Nove Slovenije.</p>
               <p>Zakon o političnih strankah, sprejet pred lokalnimi volitvami leta 1998, na podlagi
               katerega je registriranih 34 političnih strank, članstvo tujcem dovoljuje le
               izjemoma. In sicer le tedaj, če je tako določeno v statutu stranke. Je pa tujec lahko
               častni član, vendar je ne sme materialno podpirati, saj zakon prepoveduje
               pridobivanje sredstev iz tujine.</p>
               <p>Vlada v noveli zakona po skrajšanem postopku predlaga, da smejo postati člani stranke
               tudi državljani članic Evropske unije, ki jim je z zakonom priznana volilna pravica,
               če izpolnjujejo druge z zakonom določene pogoje, kar mislimo, da je pravilno.</p>
               <p>Druga stvar, ki bi jo izpostavila, pa je financiranje. In sicer, besedilo predloga
               zakona vsebuje novo določilo glede sredstev, ki jih pridobiva stranka od lokalne
               skupnosti, če na lokalnih volitvah pridobi najmanj 50 glasov, potrebnih za izvolitev
               enega člana sveta lokalne skupnosti. Sedaj velja določilo, da v občinskem proračunu
               določena višina sredstev ne sme presegati 30 tolarjev na glas volivca, ki je
               glasoval, in ne 0,2% sredstev, ki jih ima lokalna skupnost opredeljene po predpisih,
               ki urejajo financiranje občin. Z novelo pa želi predlagatelj, da bi se delež, ki ga
               dobi stranka iz občinskega proračuna, določal tako kot deleži državnega proračuna, in
               sicer do višine 0,6% sredstev, kar pomeni povečanje sredstev z indeksom 136 oziroma
               dobrih 41 tolarjev mesečno na glas volivca.</p>
               <p>Tretja stvar, ki pa jo tudi podpiramo, pa se nanaša na vloženi amandma v zvezi z
               enakopravnejšim položajem političnih strank pri pridobivanju finančnih sredstev iz
               občinskega proračuna oziroma zagotavljanjem političnim strankam na lokalnem nivoju
               enakih finančnih pogojev za delovanje, kar je bilo sedaj odvisno od, lahko rečemo,
               dobre volje vodilnih v posamezni občini. Vendar glede na to, da smo se odločili za
               večstrankarski sistem, menimo, da je prav, da tudi na finančnem področju zagotovimo
               enakopravnejši položaj strank na lokalni ravni. Hvala lepa.</p>
            </sp>
            <sp xml:id="SDZ3-Redna-16-2002-05-29.sp250">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo mnenja poslanskih skupin. Besedo dajem poslankam in
               poslancem. Pismenih prijav k razpravi nisem prejela. K omejeni razpravi na pet minut
               se je najprej prijavil gospod Vili Trofenik, potem gospod Cukjati. Izvolite, gospod
               Trofenik.</p>
            </sp>
            <sp xml:id="SDZ3-Redna-16-2002-05-29.sp251">

               <speaker>VILI TROFENIK:</speaker>

               <p>Hvala lepa. Dotaknil se bom samo tistega dela spremembe zakona, ki se tiče povečanja
               javnih proračunskih sredstev za delovanje strank v občinskih proračunih.</p>
               <p>Včeraj sem bil namenoma tiho, vendar včeraj nesprejeti amandma je bil težak, govorim
               o plačah županov, 271 milijonov na nivoju letnega stroška za celotno Slovenijo.
               Predlog, ki ga predlaga vlada, je pa težak dvakrat 327 milijonov ali 654 milijonov,
               in na koncu si upa v obrazložitvi napisati, da ne bo finančnih posledic.</p>
               <p>Tisti, ki ne vedo, da v občinskih svetih politične stranke prek svojih svetnikov do
               maksimuma izkoristijo, da ne bom rekel izsilijo financiranje strank v okviru zakona,
               še celo več, v marsikateri občini je, in verjamem, da je še kje bilo, valorizirano
               mimo določil zakona, seveda ne poznajo situacije. In bi zdaj rad videl te
               dušebrižnike, ki jih je včeraj skrbela enoletna predčasna uskladitev za nekatere, ki
               je bila težka 271 milijonov, kaj bodo danes rekli, ko gre za, kot sem rekel, dvakrat
               327 - zakaj? - da lahko vsak kontrolira.</p>
               <p>Obstoječa dikcija zakona je malo čudna, pa tudi sprememba zakona, in bi pričakoval,
               da bi uporabili termine, ki so v uporabi v zakonu o financiranju. Tu gre za primerno
               porabo, ki je 163 milijard v globalu za slovenske občine v letu 2002. In vsak lahko
               sam izračuna, kaj pomeni 0,2% teh sredstev in kaj pomeni 300% povečanje, z 0,2 na
               0,6.</p>
               <p>Je pa zanimivo nekaj drugega. Da je sploh vprašanje, ali se zavedamo, kako teče
               trenutno financiranje političnih strank. In bi bilo zanimivo dobiti odgovor. Zakon,
               ki je bil sprejet leta 2000, je govoril o mesečnih akontacijah, potem sprememba ali
               mesečni zneski. Sprememba, ki je sedaj veljavna, ne govori nikjer o mesečnih zneskih
               in je možno razbrati, da je 30 tolarjev na leto.</p>
               <p>Sprašujem, tudi ta sprememba, ki je zdaj predlagana, kaj to pomeni. Letno kvoto ali
               dovoljena sredstva ali mesečno? V zakonu to podrobno ali decidirano ni zapisano.</p>
               <p>Ne bom ponavljal pripomb sekretariata, s katerim se v celoti strinjam. Mislim pa, da
               enako kot je politično bilo nedopustno včeraj sprejeti amandma za 271 milijonov, je
               najmanj toliko neprimerno politično sprejemati to rešitev, ki je predvidena s 300 -
               kratno oziroma 300 - procentno ali 3 - kratno povečanje.</p>
               <p>Pa še nečasa se je treba zavedati. Politične stranke na lokalnem nivoju nimajo več
               žiro računov. Centrale imajo žiro račune in postavlja se vprašljivost, ali je
               zakonito prelivanje sredstev, takšnih ali drugačnih, iz občinskih proračunov,
               namenjenih za delovanje političnih strank na lokalnem nivoju, preko žiro računov
               centrale, za katere ni nobene garancije, da bodo ta sredstva, pod narekovanjem
               povedano, namensko izkoriščena. In mislim,da gre tu za poskus, kako financiranje
               političnih strank, central, prevaliti v breme lokalnih proračunov in seveda tem
               rešitvam, tako v predlogu zakona kot v koalicijskem amandmaju, posebno ostro
               nasprotujem in bom glasoval tudi proti.</p>
            </sp>
            <sp xml:id="SDZ3-Redna-16-2002-05-29.sp252">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Cukjati, izvolite.</p>
            </sp>
            <sp xml:id="SDZ3-Redna-16-2002-05-29.sp253">

               <speaker>FRANCE CUKJATI:</speaker>

               <p>Hvala za besedo. Vsekakor financiranje političnih strank je pomembna stvar. Namreč
               iz naslova ustvarjati pogoje, v katerih bodo stranke neodvisne od oziroma čim bolj
               neodvisne od ekonomskih, kapitalskih lobijev in pa da bodo nastopale enakopravno
               oziroma izhajale iz enakopravnih izhodišč vse stranke, tudi tiste, ki nimajo raznih
               botrov na takšnih mestih.</p>
               <p>In menim, da je to pomembno tudi na lokalni ravni. Sama sredstva verjetno sedaj že
               obstajajo. Jaz ne poznam občine, kjer na lokalni ravni ne bi obstajalo neko
               financiranje strank, tudi na lokalni ravni. Po drugi strani pa, če ohranimo besedico
               "lahko", obstaja nevarnost, da se občine različno odločajo za to pomoč. In zopet bi
               potem v občinah, kjer pač ima vladajoča stranka veliko vpliva in korenin v določenem
               kapitalskem segmentu, povzročila nekako diskriminatoren odnos do drugih strank. Tako
               da predlagamo socialdemokrati tudi črtanje besedice "lahko". Menimo, da to ne pomeni
               tak hud poseg, kot je bil prikazan s strani sekretariata.</p>
               <p>Obenem pa menimo, da tudi predlog oziroma amandma, ki ga je poslanska skupina LDS
               predlagala, ni zelo sporen in se ga da vgraditi. Hvala.</p>
            </sp>
            <sp xml:id="SDZ3-Redna-16-2002-05-29.sp254">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Pucko, izvolite.</p>
            </sp>
            <sp xml:id="SDZ3-Redna-16-2002-05-29.sp255">

               <speaker>CIRIL PUCKO:</speaker>

               <p>Hvala lepa. Gospa podpredsednica, spoštovani minister, kolegice in kolegi! V velikem
               delu se strinjam s tistim, o čemer je razpravljal kolega Vili Trofenik. Postavil bi
               pa samo dve vprašanji oziroma eno. Najprej me zanima, s katero določbo te spremembe
               zakona so onemogočeni primeri novih kalandrov.</p>
               <p>In drugo vprašanje: Ali je res, da ministrstvo za notranje zadeve pripravlja
               spremembo zakona o društvih po hitrem postopku v tistem delu, kjer bi naj lahko
               društva ustanavljale tudi pravne osebe? To je zelo pomembno vprašanje, ki je lahko
               zelo vezano tudi na zakon o političnih strankah. Hvala.</p>
            </sp>
            <sp xml:id="SDZ3-Redna-16-2002-05-29.sp256">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-16-2002-05-29.sp257">

               <speaker>DR. RADO BOHINC:</speaker>

               <p>Hvala lepa za besedo. Kar zadeva zadnji dve vprašanji. Ni res, da ministrstvo za
               notranje zadeve pripravlja zakon o društvih po hitrem postopku. Res pa je, da
               pripravlja nov zakon o društvih, ki je tudi že v razpravi v strokovni javnosti, kjer
               gre za veliko število konceptualnih sprememb in ne za hitro spremembo te vrste, o
               kateri povprašujete.</p>
               <p>Kar zadeva vprašanja, povezanega s kalandri, če sem prav razumel. Ta zakon se ne
               ukvarja, kot sem v uvodu obrazložil, s tovrstnimi vprašanji. To je zakon, ki ga
               sprejemamo iz povsem določenih razlogov, urediti dvoje vprašanj, eno je urediti
               vprašanje članstva v političnih strankah za evropske državljane in drugo je v tej
               zvezi urediti financiranje in dodatno povečati financiranje s strani lokalnih
               skupnosti.</p>
               <p>V pripravah na ta zakon je bilo govora tudi o tem, ali morda poseči v obsežnejšo
               revizijo zakona o političnih strankah, da bi se zaprla tudi nekatera gibanja,
               vprašanja ali so v zakonu dovolj čvrste pravne podlage za dvome te vrste, o katerih
               govorite. Vendar je bila sprejeta odločitev, da zakon, ki ga sprejemamo po skrajšanem
               postopku, ni priložnost za temeljitejšo revizijo vprašanj te vrste. Skratka, v tej
               zvezi zakon ne prinaša nič novega.</p>
               <p>Rad bi pa komentiral še razprave nekaterih ostalih spoštovanih kolegov in pa amandma
               poslanske skupine Socialdemokratske stranke. Kar zadeva ta amandma, kjer je predlog
               izpustiti besedico "lahko", do tega predloga je vlada sprejela odklonilno stališče iz
               razloga, ker bi to pomenilo, da bi iz sedaj fakultativne opredelitve možnosti, da
               lokalne skupnosti v skladu s svojimi finančnimi zmožnostmi financirajo politične
               stranke, formulacijo spremenili v obveznost, v nalaganje lokalnim skupnostim, da
               financirajo politične stranke. Predlagatelji smo mnenja, da bi takšna ureditev, kjer
               bi zakon naložil obveznost lokalnim skupnostim, da financirajo politične stranke,
               hkrati pomenila vzpostavljanje obveznosti države do lokalnih skupnosti. Ker če jim
               naložimo finančno obveznost, s tem vzpostavljamo tudi neko obveznostno razmerje do
               lokalnih skupnosti, česar pa država v tem trenutku ne predlaga, ker šteje, da iz
               sredstev državnega proračuna nima možnosti financirati lokalnih volitev, in ostaja
               pri ureditvi, kakršna je sedaj, da se politične stranke lahko financirajo iz
               sredstev, torej proračunov lokalnih skupnosti. Sprememba je edino, kot vsi zelo dobro
               veste, v tem, da se povečuje višina, obseg te možnosti, še vedno fakultativno. Tu
               deloma odgovarjam kolegu Trofeniku oziroma njegovemu izračunu, ki je vzel za podlago
               svojega zmnožka celotno proračunsko izravnavo. Mi štejemo, da ne bo tako. Upamo da ne
               bodo vse občine izkoristile te možnosti do maksimuma, in res je, da je ta maksimum
               povečan kar precej oziroma dovolj, še posebej po amandmaju odbora za notranjo
               politiko, ko je odpadel pomemben kriterij, ki ga je vlada vgradila kot varovalko, da
               bipreprečila nesorazmerna povečanja. Verjetno ste se seznanili s predlogom vladnega
               teksta, ki poleg dopustnega povečanja od 0,2 na 0,6 pravi, da pa vendarle glas ne
               more biti vreden več, kot je glas za volitve v državnem zboru. Lahko vam povem
               podatek, da ta glas trenutno velja 39 SIT in da je v povprečju dopustna višina
               financiranja po veljavnem zakonu v povprečju 30 SIT, čeprav so razlike med občinami
               zelo velike, ampak vladni predlog bi v povprečju pomenil - poudarjam, v povprečju, ne
               v posameznih občinah - da to povečanje ne bi smelo biti več kot 30%, s 30 na 39 SIT.
               To seveda še zdaleč ne pomeni 300% povečanja. Vendarle smatramo, da lokalne
               skupnosti, posebej tam, kjer imajo tesnejše finančne možnosti, ne bodo izkoristile
               tega praga v celoti.</p>
               <p>In še tole bi rad dodal. Včerajšnja razprava v zvezi s plačami županov je vendarle
               imela poleg finančne še eno dodatno razsežnost, namreč sistemsko razsežnost. Če bi
               sprejeli tisto odločitev, bi začeli podirati sistem, ki smo ga pravkar zgradili. Pa
               tudi finančna razsežnost ni taka, kot je bilo tu rečeno. Jaz bi vas rad spomnil na
               posebno poročilo, ki smo ga pripravili v zvezi s finančnimi posledicami uveljavitve
               tistega nesprejetega amandmaja. Tam je številka vseh posledic, tudi spremljajočih,
               dodatnih, uveljavitve tega amandmaja, milijarda stošestdeset milijonov tolarjev na
               letni ravni.</p>
               <p>In še tole bi rad rekel. Povsem jasno mislimo, da v zakonu piše, da je znesek, o
               katerem govorimo, skratka ta povečana možnost merjena za leto dni oziroma na letni
               ravni. V besedilu je izrecno rečeno "za to leto", kar pomeni, da besedilo ne pušča
               dvomov te vrste, da bi nekdo pomislil, da je ta znesek na mesečni ravni ali kako
               drugače.</p>
            </sp>
            <sp xml:id="SDZ3-Redna-16-2002-05-29.sp258">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej replika, gospod Trofenik, potem gospod Pucko. Gospod Trofenik,
               izvolite.</p>
            </sp>
            <sp xml:id="SDZ3-Redna-16-2002-05-29.sp259">

               <speaker>VILI TROFENIK:</speaker>

               <p>Hvala za besedo. O pravilnosti izračuna, gospod minister, o včerajšnjem amandmaju,
               bova se, predlagam, konfrontirala, pa se bom opravičil pa posipal s pepelom, če je
               moj narobe. Očitno vam ga je nekdo pripravil, da bi argumentirali nasprotovanje. Jaz
               se nisem včeraj sploh oglašal. Vam pa izračunam tu, da koliko znese amandma, ker sem
               jaz amandma preračunaval in vem točno, kaj je, pa tudi vso odgovornost prevzamem.</p>
               <p>Zdaj bom pa začel pri zadnjem delu vašega izvajanja, da je trideset tolarjev letni
               znesek in da je tisto nadaljevanje vse skupaj letno. Zdaj bom pa ilustriral, kako to
               izgleda na primeru zadnjih lokalnih volitev. Milijon pa pol je volivcev, volilnih
               upravičencev, brez Kopra, se opravičujem, ker jebila volilna udeležba samo 58%, je to
               šestindvajset milijonov, ko izračunam osemsto tisoč pa nekaj, pa drugi krog še, ko je
               bil za župane, je enajst milijonov petsto in vse osemintrideset milijonov. Zdaj pa
               seveda moj izračun, ki sem vam ga prej povedal, je pod predpostavko stoprocentnosti,
               ki pa se v praksi ne zgodi, ker je, ne vem, veliko, pomembno število mislim, da
               večina županov izvenstrankarsko izvoljenih, strankam nič ne pripada. Pomembne so tudi
               izvolitve nekaterih svetnikov, ki niso na strankarskilisti, jim tam tudi nič ne
               pripada in seveda gre neusklajenost kriterija trideset tolarjev po prejetem glasu in
               0,2, kot tekst govorim, da ne bom kaj narobe povedal, sredstev, ki jih ima lokalna
               skupnost opredeljena po predpisih, ki urejajo financiranje občin in s katerimi lahko
               zagotovi izvajanje ustavnih zakonskih nalog. Če to prevedem v jezik zakona o
               financiranju občin, je to primerna poraba in se opravičujem, verjetno je bil pri vas
               lapsus ko ste rekli finančna izravnava, ker tista je pa bistveno bistveno manjša. V
               vsakem primeru so potrebna sredstva, ki so potrebna za izvajanje ustavnih in drugih
               nalog, primerna poraba, ki je v proračunu za leto 2002 v globalu 163 milijard in
               nekaj sto milijonov tolarjev. 0,2 znaša toliko, 0,6 znaša toliko ali če zaključim
               zelo po domače. Pravica do trideset tolarjev ne izkoristi niti kvote 0,2 in ne vem,
               zakaj bi povečevali potem na 0,6, ker ta dva kriterija računsko elementarno nista
               usklajena. Seveda, pričakoval bi od predlagatelja ali predlagateljev kaj drugega.
               30tolarjev je izhodiščna cena, če tako rečem, iz leta 1994, če se ne motim. Medtem je
               seveda bila inflacija, jaz sem šel iskat uradne podatke, in če bi bili korektni in
               valorizirali brez letošnje predvidene, bi moralo biti to 46% več. Če bi pa še letos
               vkalkulirali pred predpostavko, da bo to veljalo za drugo leto, ali pa za novi mandat
               ali po novih volitvah, je pa to 71% več. Korekten predlog bi bil, da bi 30 tolarjev
               na neki ustrezen način valorizirali, ker potem bi tudi izpodbili v preteklosti in
               ponekod še v sedanjosti prakso, da se stranke financirajo na nedovoljen način iz
               sredstev občinskih proračunov preko stroškov svetniških skupin. Vem, da je tako bilo,
               marsikje še tako je, ker ima malokatera občina to urejeno približno na tak način, kot
               državni zbor, da poteka strošek svetniške skupine v občinskem svetu preko žiro računa
               občine in marsikje se to kanalizira in tam so pa fantastična nadomestila priznana v
               nekaterih občinah, tudi po 80.000 tolarjev na svetnika in podobno in se ta sredstva
               prelivajo. Tobi seveda pričakoval od vlade, da bi kompleksno gledala ta dva segmenta
               in prišla z ustrezno rešitvijo. Taka rešitev, kot pa je še enkrat tu, je neustrezna
               in najmanj tako neustrezen je tudi amandma. Hvala.</p>
            </sp>
            <sp xml:id="SDZ3-Redna-16-2002-05-29.sp260">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Pucko, izvolite. Replika.</p>
            </sp>
            <sp xml:id="SDZ3-Redna-16-2002-05-29.sp261">

               <speaker>CIRIL PUCKO:</speaker>

               <p>Hvala lepa. Če odmislim odgovor na drugo vprašanje, ki ni točka dnevnega reda, pa ne
               morem razumeti vašega odgovora na moje prvo vprašanje. V smislu skrajšanega postopka
               ste poskušali odgovoriti s tem, da ta ne omogoča vsebinskih popravkov zakona. To je
               lahko res, ampak od odgovorne in resne vlade bi pričakoval, še posebej zato, ker v
               minulem obdobju niste ali pa niso znali vaši predstavniki odgovoriti na vprašanja,
               kako je s posrednim financiranjem političnih strank. Da ne bom po nemarnem imenoval
               katerega koli primera. Zato me čudi, da tega niste vgradili v spremembe zakona. Še
               posebej zato, ker je bil zakon vložen pred več kot tremi meseci. Objavljen je v
               Poročevalcu 28. februarja letošnjega leta. Ne vem. Ne razumem tega, da se vlada noče,
               ker smo mi kot zakonodajalec odgovorni za korektno poslovanje političnih strank,
               katerim pripadamo in katere tukaj predstavljamo. Zato se res čudim, da niste bili v
               stanju oziroma niste hoteli, saj ne vem, kateri izraz jeboljši. Rezultat je ta, da
               tega popravka ali te izboljšave ni, da bi preprečili ali pa zmanjšali možnosti za
               posredno financiranje političnih strank. Hvala lepa.</p>
               <p>Ne bom se več oglašal, ker mi z nobenim odgovorom ne morete odgovoriti. Ker pač tega
               ni. Člen ali sprememba ima lepotne popravke. Hvala.</p>
            </sp>
            <sp xml:id="SDZ3-Redna-16-2002-05-29.sp262">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo besedo? Ker ne, zaključujem splošno razpravo in prehajamo na
               drugo obravnavo. Prehajamo na <title>drugo obravnavo</title>, to je na razpravo ter
               odločanje o posameznih členih in vloženih amandmajih. Razpravo bomo vodili na podlagi
               pregleda amandmajev in odločali in govorili tudi o amandmaju vlade, ki pa ga v
               pregledu ni, vložen pa je k 1. členu. Sam predlog spremembe zakona ima pet členov,
               zato bomo šli po vrsti.</p>
               <p>Pregled amandmajev nosi datum 23.5.2002. V razpravo dajem 1. člen, ki ga v pregledu
               ni, in amandma vlade k temu členu. O 1. členu in amandmaju vlade odpiram razpravo.
               Želi kdo razpravljati? Ker ne, razpravo zaključujem in prehajamo na odločanje.
               Najprej o amandmaju vlade. Glasujemo. Prvo glasovanje o amandmaju vlade ni bilo
               uspešno. Prosim za nekaj pozornosti. Kolege in kolegice, ki so v bližini, prosim, da
               se nam pridružijo, posebej še upoštevaje razlog, da so vodje poslanskih skupin na
               mednarodnem pogovoru,zato prosim ostale kolegice in kolege, da se nam pridružijo, da
               bomo lahko veljavno odločali. Drugič bomo odločali o amandmaju vlade k 1. členu.
               Glasujemo. Tudi drugo glasovanje ni bilo uspešno. V dvorani nas je zadosti. Tretjič
               bomo glasovali, čez 10 minut bomo tretjič odločali o amandmaju, ob 17.38.</p>
               <stage>(Seja je bila prekinjena ob 17.29 uri in se je nadaljevala ob 17.39 uri.)</stage>
            </sp>
            <sp xml:id="SDZ3-Redna-16-2002-05-29.sp263">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Tretjič bomo glasovali o amandmaju vlade k 1. členu in s tem
               posredno ugotovili tudi navzočnost v dvorani ob tretjem glasovanju o amandmaju vlade
               k 1. členu. Tretjič torej odločamo. Glasujemo. Navzočih nas je 55. Za je glasovalo
               50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o 1. členu v celoti. Glasujemo. Navzočih nas je 51. Za je glasovalo 48,
               proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je 1. člen v celoti sprejet.</p>
               <p>Na opozorila nekaterih poslancev, ker sem točko 4, torej tretjo obravnavo prekinila
               za pol ure zaradi priprave podatkov, ki so jih zahtevali poslanke in poslanci po
               glasovanju, prekinjam to točko, 5. točko dnevnega reda in
               se vračamo na <title>4. TOČKO DNEVNEGA REDA.</title> Prekinili smo jo pred odločanjem o
               amandmaju k 11. členu po odločitvi poslank in poslancev, da nam po danem odmoru
               predstavniki vlade posredujejo podatke, ki jih je zahteval gospod Tanko oziroma
               gospod Sušnik. Gospa državna sekretarka, izvolite.</p>
            </sp>
            <sp xml:id="SDZ3-Redna-16-2002-05-29.sp264">

               <speaker>ASTRID PRAŠNIKAR:</speaker>

               <p>Hvala. Po naših podatkih število 5.000 oziroma mi smo izračunali 505.378
               prebivalcev, to število lahko izpolni 130 občin, od 371 prebivalcev, kolikor jih ima
               najmanjša, Hodoš, do vključno 8.5000 prebivalcev. Torej 130 občin, 505.378
               prebivalcev.</p>
            </sp>
            <sp xml:id="SDZ3-Redna-16-2002-05-29.sp265">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Tanko, izvolite.</p>
            </sp>
            <sp xml:id="SDZ3-Redna-16-2002-05-29.sp266">

               <speaker>JOŽE TANKO:</speaker>

               <p>Hvala lepa. Tu se približno vidi dimenzija tega amandmaja. Zadnjih 130 občin, v
               glavnem podeželskih občin, ne bo nikoli izpolnilo kriterija četrtine prebivalstva, če
               gremo zdaj od zadaj naprej. Z amandmajem, ki je bil sprejet, se stvari, kar zadeva
               združenje, izredno zaostrujejo. V bistvu samo mestne občine in nekaj največjih
               oziroma bivših občin, kjer so bili sedeži upravnih enot, izpolnjujejo te pogoje, da
               lahko ustanovijo samostojno združenje, ki ima status reprezentativnega združenja.
               Ostalih 129 občin nima v tem pogledu nobenih možnosti in mislim, da so tem občinam
               kršene pravice, da zastopajo interese okolja, v katerem so ustanovljene; nimajo
               možnosti združevanja, ne morejo predstavljati nobene kvalitetne podlage za pariranje
               in za razpravo z državnimi organi, ker bodo izgubili status, in je pravzaprav brez
               zveze, da take zadeve sprejemamo in onemogočamo lokalno samoupravo.</p>
               <p>Zato mislim, da bi bilo treba o tem, kar je tu napisano, oziroma tudi ta predlog
               amandmaja, ki je podan, izredno dobro premisliti, omogočiti občinam, da sprejmejo
               združenje oziroma tudi razmisliti, kaj pomeni status reprezentativnega združenja, ali
               je ta status, glede na to, kar je zdaj bilo predloženo in tudi kar sem povedal, sploh
               še smiseln. Mislim, da ta status reprezentativnega združenja ni več smiseln, ker
               pregloboko zadira v svobodo združevanja občin v smislu združevanja. Hvala lepa.</p>
            </sp>
            <sp xml:id="SDZ3-Redna-16-2002-05-29.sp267">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sušnik, izvolite.</p>
            </sp>
            <sp xml:id="SDZ3-Redna-16-2002-05-29.sp268">

               <speaker>FRANC SUŠNIK:</speaker>

               <p>Postavlja se mi še eno vprašanje. V bistvu gre za to, da smo s tako rešitvijo
               postavili v drugi plan 130 občin, ki imajo manj kot 8.000 prebivalcev. Zato sprašujem
               ministra oziroma službo vlade za lokalno samoupravo, ali je to zdaj kakšna nova meja,
               da se vemo konec koncev tudi tako obnašatioziroma predvidevati za naprej. Ker
               dejansko ste s tem onemogočili 130 občin, ki imajo manj kot 8.000 prebivalcev. Hvala.
           </p>
            </sp>
            <sp xml:id="SDZ3-Redna-16-2002-05-29.sp269">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vučko, izvolite.</p>
            </sp>
            <sp xml:id="SDZ3-Redna-16-2002-05-29.sp270">

               <speaker>DUŠAN VUČKO:</speaker>

               <p>Mislim, da se zdaj s tem podatkom, ki je bil podan, malo manipulira. Kolikor vem, eno
               izmed združenj, ki je ustanovljeno, pogoj, ki je z amandmajem predlagan, že
               izpolnjuje. Ko smo razpravljali na odboru o teh kvorumih, ki bi jih naj združenje za
               status reprezentativnosti pridobilo, smo imeli pred očmi še en cilj. To pa je, da se
               ne bi združevale zgolj, če lahko uporabim ta izraz, kot sem slišal, podeželske
               občine, na drugi strani pa mestne, velike. To bi bil konflikt interesov med velikimi
               in manjšimi. Ravno v tem je, da reprezentativnost naj bi pomenila tudi, da so v tem
               združenju tako veliki, majhni in srednji. In če bi tem podatkom, ki jih zdaj
               navajate, dodali samo dve veliki mestni občini ali pa eno, pridemo do drugačne slike.
               Ni več potrebnih 130 občin, ampak samo še tiste, kar smo določili. Kako pa naj
               drugače določimo neko reprezentativnost, kot da smo določili dva kriterija,
               kumulativno, število prebivalcev, in število občin. Če bi šli samo na število
               prebivalcev, bi ena ali dve mestni občini, recimo Maribor in Ljubljana kot največji,
               imeli največjo reprezentativnost in peljale tudi tiste male žejne prek vode.</p>
               <p>Presodimo, ali je ta kvorum, ki je, uresničljiv. Sam mislim, da je. Nikjer s tem
               amandmajem ne posegamo v pravico katerekoli občine, da se združuje. Ne posegamo v
               pravico katerekoli občine, da je celo član obeh združenj, treh ali štirih, kjer bo
               lahko zadovoljevala svoje interese. Že zdaj so določene občine članice obeh združenj.</p>
               <p>Tukaj se umetno ustvarja in se zdaj 130, seveda, če pogledaš samo to številko, se
               lahko zgrožiš. 130 občin je potrebno, da bodo sploh lahko združenje ustanovili, ne,
               lahko jo tri združenja ustanovijo, ali bodo reprezentativne, je pa drugo vprašanje.
           </p>
            </sp>
            <sp xml:id="SDZ3-Redna-16-2002-05-29.sp271">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Cukjasti, izvolite.</p>
            </sp>
            <sp xml:id="SDZ3-Redna-16-2002-05-29.sp272">

               <speaker>FRANCE CUKJATI:</speaker>

               <p>Jaz mislim, zagotovo je cilj teh naporov, da se omogoči združevanje in ne definira
               reprezentativnost. Cilj vsega tega je, da se združujejo občine, ki imajo podobne
               interese, da te interese v svojem združenju artikulirajo in jih zastopajo do drugih
               institucij. Mislim, da se na tak način rešujejo konflikti interesov in ne na način,
               da se jim onemogoči združevanje oziroma dosega reprezentativnosti.</p>
               <p>Gotovo bodo male občine imele drugačne interese, vsaj v nekaterih pogledih, kot
               velike občine. Mislim, da če hočemo v bodoče ustvariti nek mehanizem razreševanja teh
               konfliktov, jim moramo omogočiti, da se male skupaj združijo in zastopajo svoje
               interese. Jaz ne vem, zakaj se tega bojimo.</p>
               <p>Bojim se, da če tega ne bomo dopustili, da potem bo resnično veliko nezadovoljstva v
               malih občinah, ki se bo artikuliralo na drugačen, neurejen, nedemokratičen način.
               Mislim, da to ni naša želja.</p>
            </sp>
            <sp xml:id="SDZ3-Redna-16-2002-05-29.sp273">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jerovšek, izvolite.</p>
            </sp>
            <sp xml:id="SDZ3-Redna-16-2002-05-29.sp274">

               <speaker>JOŽEF JEROVŠEK:</speaker>

               <p>Sedaj ko sem poslušal mučenje gospoda Vučka, da je argumentiral to, da je potrebno
               več kot 130 občin, če bi hoteli v združenje. Jaz mislim, kolegi, oziroma gospodje,
               pridite s pravimi kartami ven. Po vašem ni potrebno, da govorimo o lokalni
               samoupravi, ampak recite, da je to zakon o centralni upravi slovenskih občin. In naj
               bo, dve, tri občine bodo imele združenje, pa gotovo bodo tisti odločali in
               komandirali v imenu vseh. To hočete. Hvala.</p>
            </sp>
            <sp xml:id="SDZ3-Redna-16-2002-05-29.sp275">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovani, spoštovane, lepo prosim, preden preidemo na odločanje,
               dovolite, da vas opozorim. Poslanska skupina SDS je vložila k 11. členu dva
               amandmaja. Eden je v zbiru amandmajev, ki so jih vložili, drugi pa je na posebnem
               listu, isto k 11. členu. Odločali bomo najprej o tistem, ki je na posebnem listu in
               se nahaja sam in govori, da se črta sedmi odstavek 11. člena. V osmem in devetem
               odstavku pa se črta beseda "reprezentativnih". Če bo ta amandma sprejet, bo amandma,
               o katerem je zdaj potekala večina razprave, brezpredmeten. Ta amandma pa se nahaja
               poleg amandmaja k 13. členu in 14. členu, kar je vloženo v kompletu. Ta amandma, o
               katerem bomo odločali najprej, pa je poslanska skupina vložila na posebnem listu. Smo
               razumeli? Prav. Prehajamo torej na odločanje. Najprej o amandmaju poslanske skupine
               SDS, da se črta sedmi odstavek in tako, kot se nadaljuje. Torej k 11. členu, najprej
               o tem amandmaju z opombo, če bo sprejet, o amandmaju, ki se nahaja, kjer je zbir
               amandmajev, ne bomo odločali. Glasujmo! Navzočih je 59 poslank in poslancev. Za je
               glasovalo 19, proti 35.</p>
               <p><stage>(Za je glasovalo 19.)</stage> <stage>(Proti 35.)</stage></p>
               <p>Ugotavljam, da amandma ni bil sprejet.</p>
               <p>Zdaj odločamo o amandmaju k 11. členu, kjer se vsebina "najmanj ena četrtina občin
               na območju, katerih stalno prebiva" nadomesti z besedilom "najmanj ena petina" istih
               predlagateljev. Glasujmo! Navzočih nas je 61. Za je glasovalo 25, proti 34.</p>
               <p><stage>(Za je glasovalo 25.)</stage> <stage>(Proti 34.)</stage></p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k 12. členu, katerega predlagatelj so
               štiri poslanske skupine: LDS, Združena lista socialnih demokratov, SLS in DeSUS.
               Odpiram razpravo. Gospod Trofenik, potem gospod Školč. Gospod Trofenik, izvolite.</p>
            </sp>
            <sp xml:id="SDZ3-Redna-16-2002-05-29.sp276">

               <speaker>VILI TROFENIK:</speaker>

               <p>Hvala. Zdaj se bo mogoče malo čudno slišalo, da bom nasprotoval amandmaju, katerega
               sopodpisnica je tudi moja poslanska skupina, ampak na žalost je tako. Veste, že
               prejšnja razprava, lahko bi ji rekli kvadratura kroga. Jaz sem včeraj o tem
               razpravljal, vendar sem naredil napako, da sem na vprašanje, ki sem ga postavil
               ministru, sam odgovarjal. Reprezentativnost, bi nekdanji kolega Hvalica rekel, ni
               evropska kategorija. Ta zakonodaja tu je ne pozna. Mi smo pa hoteli uvesti nekaj,
               zdaj smo pa prišli na problem kvadrature kroga, ki je nerešljiv. Rešljiv je bil dober
               v dosedanji rešitvi, če hočeš reprezentativnost, potem moraš imeti vsaj po dveh
               kriterijih večino. To je pa večina občin in večina prebivalstva. Ko smo pa začeli
               kompromisarstvo, da bi malo eno, malo drugo, smo prišli v težavo, ki se ne bo dobro
               končala.</p>
               <p>V čem je problem tega amandmaja? Glejte, 11. člen, mislim da je to peti odstavek, ki
               je sprejet in veljaven, govori: "Združenje" - splošno združenje, ne reprezentativno -
               "predstavlja interese svojih članic pred državnimi organi, kadar ti oblikujejo ali
               sprejemajo zakone ali druge predpise"... Amandma pa pravi vprvem odstavku:
               "Predstavnike reprezentativnih združenj občin ali predstavnike posamezne samoupravne
               lokalne skupnosti vabi na seje delovnih teles, kadar te obravnavajo predloge zakona."
               To se pravi, s tem amandmajem, s tem odstavkom ožimo tisto, kar smo že dali na
               razpolago in kar je smisel združevanja. Odprli smo prosto možnost združevanja, kar je
               dobro, po interesih, zdaj pa takoj negiramo v naslednjem členu oziroma to ožimo v
               nemogočo zadevo. To je, kar se prvega odstavka tiče.</p>
               <p>V drugem odstavku je pa zadeva sporna, kakorkoli so mi prej predstavniki vlade
               poskušali dopovedati. Ta predlog, ki ga imate napisanega, se glasi: "Pred dokončnim
               oblikovanjem predlogov zakonov, ki jih predlaga vlada," saj zakon lahko še kdo drug
               predlaga, tiste zakone, ki jih vlada ne bo predlagala s tega področja, bodo
               obravnavali na nek drug način kot tiste zakone, ki jih bo obravnavala vlada, kar je
               zopet nesprejemljivo. In tudi zopet beseda oziroma dodatek, "reprezentativnih
               združenj, da imajo pravico sodelovati pri postopkusprejemanja zakonov", ni primerno
               ali enostavno nesprejemljivo. Čuden je pa ta amandma v tem delu, da mora pridobiti
               mnenje ministra, pristojnega za lokalno samoupravo, ali so bile lokalne skupnosti
               pravočasno in na primeren način vprašane za mnenje. Minister lahko da izjavo, so bile
               ali niso bile, kaj bo dal mnenje - na podlagi česa? - izjavo mora dati, potrditi, ali
               so bile ali niso. Vse skupaj je poskus neke, oprostite, enolončnice - ene bi spustili
               zraven, drugih ne bi spustili zraven, iz vsega skupaj pa smo naredili en velik
               cirkus.</p>
               <p>Sicer sem prezrl, da ne morem vlagati kot posameznik amandmaja, druge možnosti
               nimam, zato mi drugega ne ostane, kot da prosim, da se zresnijo predlagatelji in svoj
               amandma ustrezno popravijo, da ne bo prišlo do neustreznih rešitev, če smo že
               uzakonili prej nemogoče stanje s to reprezentativnostjo, ki bo delala cel kup
               problemov in bo vnaprej delila v škodo kvalitete lokalne samouprave temeljne celice,
               to so lokalne skupnosti, kar bo na žalost praksa pokazala. Hvala lepa.</p>
            </sp>
            <sp xml:id="SDZ3-Redna-16-2002-05-29.sp277">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Školč, izvolite.</p>
            </sp>
            <sp xml:id="SDZ3-Redna-16-2002-05-29.sp278">

               <speaker>JOŽEF ŠKOLČ:</speaker>

               <p>Hvala lepa. Tudi sam bom nasprotoval temu amandmaju. Del argumentov je podal kolega
               Trofenik, sam pa imam tudi neke druge pomisleke.</p>
               <p>V principu se mi zdi - ampak to ni, bom rekel, vprašanje 12. člena - zgrešena ideja,
               da je mogoče to, kar se pričakuje kot soglasje lokalnih skupnosti, izpeljati skozi to
               proceduro zastopnikov. Ampak to je diskusija, ki jo bodo sprožile verjetno občine. Tu
               predlagatelje do neke mere razumem, da poskušajo neko nemogočo situacijo prebroditi s
               temi zastopniki lokalnih skupnosti.</p>
               <p>Tisto, zaradi česar jaz nasprotujem temu prvemu odstavku, je, bom rekel, čisto
               zakonodajni postopek. Tu bi kolege prosil, da temu argumentu kljub vsemu prisluhnejo,
               ne glede na to, da je ura 18.00 in da se dogovarjajo za druge sestanke. Ni mogoče v
               tem zakonu ali pa, bom rekel, ne, da ni mogoče, ni smiselno v tem zakonu urejati
               stvari, ki se sicer urejajo s poslovnikom državnega zbora oziroma delovnih teles. Mi
               praktično s tem zakonom uzakonimo neko dodatno proceduro in s tem, bom rekel,
               precedenčno odpremo priložnosti za vse tiste, ki se jih je, bom rekel, mukoma izgnalo
               iz postopka sprejemanja teh različnih odločitev. Recimo gospodarskih zbornic, recimo
               sindikatov in tako naprej. Zakonodajni postopek, kot je bil pred leti zamišljen, je
               bil v celoti podvržen temu, da so poslanci in parlament avtonomni. Zdaj pa mi s temi
               obveznimi, enkrat mnenji, drugič ne vem kakšnimi papirji, praktično delamo parlament
               za ujetnika nečesa, kar ne bi smel biti. Jaz seveda ne nasprotujem praksi, ki je
               zdaj, da se različne ljudi, ki imajo kaj o različnih stvareh, vabi na te seje. Ampak
               ta stvar, če bo šlo tako naprej, se bo končala, da bodo ne samo na delovnih telesih,
               ampak da bodo počasi tudi tu govorili. Govorili bodo več kot mi in mi jih bomo
               poslušali in jim bomo poskušali ugajati. To je, bom rekel, praksa dela v delovnih
               telesih, kjer predsedujoči prosijo, če bi kdo prevzel od koga amandma, da bi lahko
               diskusija stekla naprej. To je sprevržena stvar in je narobe. S tega vidika je treba
               to preprečiti. Verjetno je potrebno narediti nek drug amandma, ne vem, če je to še
               možno, ali pa tega popraviti, da se vrnemo nazaj in da tisto, kar je bilo storjeno v
               drugi fazi, tudi brišemo. Ampak moj argument v prvem odstavku je, da naj ostane
               parlament parlament, ne pa da mu dajemo različne uteži, ki se zdijo zelo prijetne, ki
               pa blokirajo neko odločanje. Zato to ne sodi noter in nimamo kaj.</p>
               <p>Drugo je to, kar se uvaja v novem tretjem odstavku in česar jazne razumem. Kaj je
               mnenje ministra k zakonu vlade? Vlada predlaga zakon in zakaj bi nek minister imel še
               posebno mnenje k temu. To je nekaj, kar je popolni novum. Če minister sedi na seji
               vladi, vlada ima neko proceduro, kako sprejema odločitve, mora pač zagotoviti
               ustreznost postopka. Ampak da mi vlado pripeljemo v situacijo, da bomo imeli tu,
               recimo, mnenje oziroma akt vlade in neko mnenje člana vlade k temu aktu, to je
               norost.</p>
            </sp>
            <sp xml:id="SDZ3-Redna-16-2002-05-29.sp279">

               <speaker>PODPREDSEDNICA IRMA PAVLINIČ KREBS:</speaker>

               <p>Lahko zaključite misel gospod Školč?Čas je potekel.</p>
            </sp>
            <sp xml:id="SDZ3-Redna-16-2002-05-29.sp280">

               <speaker>JOŽEF ŠKOLČ:</speaker>

               <p>Lahko, se opravičujem, ker sem bil malo daljši, ker sem se komaj koncetriral na ves
               ta hrup. Ampak glede na to, da ga občasno tudi sam povzročam, si nisem upal
               protestirati. Iz teh razlogov nasprotujem iz čisto procesnih, prvi in drugi, in
               predlagam vodjem poslanskih skupin, da si vzamejo to pavzo in do zjutraj nekaj
               pametnega napišejo.</p>
            </sp>
            <sp xml:id="SDZ3-Redna-16-2002-05-29.sp281">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker sta se mi k razpravi ob amandmaju k 12. členu javila še gospod
               Kebrič in gospod Sušnik, prekinjam v fazi razprave to točko dnevnega reda.</p>
               <p>Jutri ob 10. uri bomo nadaljevali s prekinjeno 3. točko dnevnega reda, to je
               predloga zakona o lokalni samoupravi, potem nadaljevali s prekinjeno 5. točko
               dnevnega reda, to je z obravnavo predloga zakona o političnih strankah in nato bomo
               prešli na 6.a in 6. točko ter nato po dnevnem redu dalje.</p>
               <p>Najlepše se vam zahvaljujem in na svidenje. <stage>(SEJA JE BILA PREKINJENA 29. MAJA
                  2002 OB 18.03 URI.)</stage>
               </p>
            </sp>
         </div>
      </body>
   </text>
</TEI>
