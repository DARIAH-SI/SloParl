<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-19-2002-10-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|31706CBBB8253C77C1256C5C004270BC</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=31706CBBB8253C77C1256C5C004270BC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-19-2002-10-21.DZ" n="19">
               <name>Redna</name>
               <date when="2002-10-21"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-19-2002-10-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">19. seja</stage>
            <stage type="date">(21. oktober 2002)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 14.01 uri. </stage>


            <sp xml:id="SDZ3-Redna-19-2002-10-21.sp1">

               <speaker>PREDSEDNIK BORUT PAHOR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam 19.
               sejo državnega zbora Republike Slovenije, ki je bila sklicana na podlagi prvega
               odstavka 57. člena poslovnika državnega zbora.</p>
               <p>Preden bom prebral, kdo vse je danes odsoten, mi dovolite izkoristiti to priložnost
               ob začetku oktobrskega zasedanja za to, da dan potem, ko so znani tudi uradni izidi
               glasovanja irskih volivcev o širitvi Evropske unije, izrazim naše skupno
               zadovoljstvo, da so irski volivci širitev podprli in s tem omogočili državam
               kandidatkam, med njimi tudi Sloveniji, da končamo ta projekt vstopanja v evropsko
               družino narodov, ki je, mimogrede povedano, in je seveda pomembno za naše delo, tu
               predmet soglasja.</p>
               <p>Naj ob tej priložnosti samo spomnim, da je državni zbor v zadnjih dvanajstih
               mesecih, kolegice in kolegi, sprejel 61 zakonov s področja Evropske unije in tako, na
               ta način pomembno omogočil, da je bilo tudi poročilo za Slovenijo zelo ugodno in daje
               veliko upanje, da se bo projekt vključevanja dobro končal.</p>
               <p>Zdaj vas bom obvestil o tem, kdo so zadržani: kolegi Avšič, dr. Brejc, Čeligoj,
               Diaci, Fabjan, dr. Gaber, Horvat, Jakič, Jerič, po 16.00 uri kolega Jerovšek in
               Špindler, sicer bodo manjkali kolegi Juri, Kacin, Lenko, kolegica Majnikova, kolegi
               Malovrh, Mamić, Maršič, Petan, Peterle, Školč, mag. Vizjak, kolegica Cvetka Zalokar
               Oražem in Bogomir Zamernik.</p>
               <p>Spoštovane kolegice in kolegi, na to sejo sem povabil tudi predstavnike vlade
               Republike Slovenije, in sicer k vsem točkam dnevnega reda, predsednika vlade dr.
               Janeza Drnovška pa posebej k 1. točki ter k 38. točki predstavnika sodnega sveta. Vse
               prav lepo pozdravljam.</p>
               <p>Prehajamo na določitev dnevnega reda 19. seje državnega zbora Republike
               Slovenije.</p>
               <p>Predlog dnevnega reda je pripravljen skladno z 59. členom poslovnika, prejeli ste ga
               s sklicem dne 11.10.2002. Prosim za malo miru v dvorani.</p>
               <p>O predlogu dnevnega reda bomo odločali v skladu z drugim odstavkom 64. člena
               poslovnika državnega zbora.</p>
               <p>Najprej bom ugotovil, da v poslovniškem roku predlogov za umik nisem prejel in zato
               prehajamo na predloge za širitev. Prosim za pozornost v dvorani, državni zbor bo
               prešel na glasovanja.</p>
               <p>Mandatno-volilna komisija državnemu zboru predlaga, da razširimo dnevni red te seje
               z obravnavo predloga predsednika Republike Slovenije za izvolitev kandidata za
               sodnika na mednarodnem kazenskem sodišču. Predlog za širitev ste prejeli z dopisom z
               dne 18.10. tega leta. Želi predlagatelj širitve besedo? Ugotavljam, da ne želi.</p>
               <p>Možnost za predstavitev stališč imajo poslanske skupine.</p>
               <p>Kolegice in kolegi, prehajamo na odločanje o predlogu za razširitev dnevnega reda.
               Glasujemo. Pozor v dvorani, glasujemo o predlogu za razširitev dnevnega reda. 51
               navzočih, 38 za in 2 proti.</p>
               <p><stage>(Za je glasovalo 38.)</stage> <stage>(Proti 2.)</stage></p>
               <p>Ugotavljam, da je predlog za razširitev dnevnega reda sprejet. Državni zbor bo
               navedeni predlog obravnaval kot 38.a točko dnevnega reda.</p>
               <p>Mandatno-volilna komisija zboru tudi predlaga, da razširimo dnevni red te seje z
               obravnavo predloga predsednika Republike Slovenije za izvolitev kandidata za sodnika
               mednarodnega kazenskega sodišča za Ruando. Tudi ta predlog ste prejeli 18. t.m.
               letošnjega leta. Sprašujem, ali želi kdo od kvalificiranih razpravljavcev besedo.
               <stage>(Nihče.)</stage> Potemtakem lahko preidemo na odločanje o predlogu za razširitev dnevnega
               reda. Glasujemo. Glasujemo o predlogu za razširitev dnevnega reda. 56navzočih. 43 za
               in 2 proti.</p>
               <p><stage>(Za je glasovalo 43.)</stage> <stage>(Proti 2.)</stage></p>
               <p>Ugotavljam, da je predlog za razširitev dnevnega reda sprejet.</p>
               <p>Zbor bo obravnaval to kot 38.b točko dnevnega reda.</p>
               <p>Tako smo pred glasovanjem o določitvi dnevnega reda v celoti. Zboru predlagam, da za
               današnjo sejo določi dnevni red, kot ste ga prejeli s sklicem in s sprejetimi
               spremembami in dopolnitvami. Glasujemo o dnevnem redu v celoti. 58 navzočih. 44 za, 2
               proti.</p>
               <p><stage>(Za je glasovalo 44.)</stage> <stage>(Proti 2.)</stage></p>
               <p>Ugotavljam, da je državni zbor sprejel dnevni red oktobrske seje. 1. točko dnevnega
               reda, to so vprašanja poslank in poslancev, bomo pričeli točno ob 15. uri. Do takrat
               odrejam odmor.</p>
               <stage type="time">(Seja je bila prekinjena ob 14.08 uri in se je nadaljevala ob 15.01 uri.)</stage>
            </sp>
            <sp xml:id="SDZ3-Redna-19-2002-10-21.sp2">

               <speaker>PREDSEDNIK BORUT PAHOR:</speaker>

               <p>Spoštovane kolegice in kolegi, spoštovane gospe in gospodje, še enkrat vsem prisrčen
               pozdrav ob zasedanju na oktobrski seji.</p>
               <p>Prehajamo na <title>1. TOČKO DNEVNEGA REDA - VPRAŠANJA POSLANK IN POSLANCEV.</title>
               </p>
               <p>Zadnjič sem ob uvodu k tej točki dejal, da po sprejemu novega poslovnika želimo
               narediti nekaj več reda tudi pri vprašanjih in pobudah poslank in poslancev, predvsem
               ko gre za odgovore vlade nanje. Obljubil sem, da bomo poslej povedali, na katera
               vprašanja, ki so jih kolegice in kolegi zastavili, kdo od ministrov ali ministric ni
               odgovoril.</p>
               <p>Dr. Tei Petrin je tako vprašanje, na katerega ni dobil odgovora, zastavil kolega
               mag. Andrej Vizjak, ministru Ivanu Bizjaku je tako vprašanje zastavil kolega Sašo
               Peče. Naj opomnim, da je dr. Janezu Drnovšku, predsedniku vlade, potem, ko se je
               iztekel čas za postavljanje vprašanj, postavil tudi kolega Jelinčič; da bi tako
               vprašanje šteli kot neodgovorjeno, mora kolega Jelinčič dati tako vprašanje tudi v
               pismeni obliki, nanj pa je potem v skladu s poslovnikom tudi predsednik vlade dolžan
               odgovoriti. Rok za odgovor se izteče 23. oktobra.</p>
               <p>In še druga statistika. V obdobju 2000-2001 je bilo skupaj postavljenih 620
               poslanskih vprašanj in na kar 59% ni bilo odgovorjeno. To statistiko so predstavniki
               vlade nekoliko popravili leta 2002, ko niso odgovorili na 53% poslanskih vprašanj.
               Vsekakor je preveč postavljenih vprašanj brez odgovorov in zato prosim, da tako
               poslanke in poslanci kot predvsem predstavniki vlade razumejo, da je to, da poskušamo
               ugotavljati, na katera vprašanja še nismo dobili odgovorov, pravzaprav edina
               sankcija, ki jo imamo za to, da bi na korektna vprašanja dobili tudi korektne
               odgovore.</p>
               <p>Vrstni red postavljanja poslanskih vprašanj je postavljen v skladu s prvim odstavkom
               244. člena poslovnika. Na prva štiri poslanska vprašanja bo tudi tokrat odgovarjal
               predsednik vlade dr. Janez Drnovšek, ki ga lepo pozdravljam med nami. Najprej bodo
               postavili vprašanja predstavniki opozicijskih poslanskih skupin, na koncu pa tudi
               predstavnik ene od koalicijskih poslanskih skupin.</p>
               <p>Najprej bo postavil poslansko vprašanje kolega Zmago Jelinčič. Prosim, imate besedo.
           </p>
            </sp>
            <sp xml:id="SDZ3-Redna-19-2002-10-21.sp3">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Gospod predsednik, v začetku leta 2000 je Slovenska nacionalna
               stranka postavila poslansko vprašanje, ob katerem se je razvila tudi daljša debata, v
               zvezi z graditvijo predora pod Trojanami.</p>
               <p>Takrat je Impresa Grassetto s.p.a. dobila ponudbo oziroma sprejeta je bila njena
               ponudba za 13,9 milijarde slovenskih tolarjev. Takrat je Slovenska nacionalna stranka
               predstavila vse misli in razmišljanja proti takšni ponudbi in proti temu, da
               sprejmemo tujca. In danes, nekaj let zatem, dve leti in še nekaj zatem, se je
               pokazalo, da smo imeli vse prav. Denar je že porabljen, Italijani zahtevajo nov
               denar, narejenega je največ približno eno polovico zadev, zahtevajo še dodaten denar,
               kvaliteta izdelave je izredno slaba, notranje stene se rušijo, celo poškodbe so bile.
               Pripravljajo dodatna dela, zahtevajo še dodaten denar. Podaljšuje se rok dokončanja
               del. In v prvi vrsti, zelo vprašljiva je varnost; glede na vse skupaj, kar se dela v
               predorih in kar se piše o predorih, je ta varnost še posebej pomembna. Edino, kar se
               je zgodilo, je bilo to, da so proti SCT-ju zagnali gonjo z nekakšno disketo, ki naj
               bi spreminjala barve. In potem se je pokazalo, da ni bilo od tistega nič.</p>
               <p>Zdaj me pa zanima:</p>
               <p>Če je bil SCT kaj kriv, in kot jaz vem, ni bil nič, zakaj ni podana nobena kazenska
               ovadba?</p>
               <p>Zakaj niso sproženi določeni postopki?</p>
               <p>Na drugi strani pa, ko se kaže, da je krivda na nasprotni strani, na komisiji, na
               razpisni komisiji, na DDC-ju, na Darsu:</p>
               <p>Zakaj nihče ni poklican na odgovornost? Zakaj se to v tišini odriva na kraj? In ta
               tišina je pravzaprav že preglasna, da bi jo lahko spregledali.</p>
               <p>Pripravlja se tudi vnaprej nekaj podobnega. Privatizirali naj bi DDC, kar kaže na
               to, da bo še določen slovenski nacionalni interes šel v tuje roke. In kasneje naj bi
               privatizirali še Dars. To pomeni, da bi še to šlo v tuje roke.</p>
               <p>In sprašujem se:</p>
               <p>V čigavem interesu je prodaja teh družb?</p>
               <p>Bodo tudi tukaj morda sprožene govorice, tako kot pri prvi zadevi, da so Italijani
               dobili posle zato, ker so nekaterim političnim strankam financirali predvolilno
               kampanjo v letu 2000? Hvala.</p>
            </sp>
            <sp xml:id="SDZ3-Redna-19-2002-10-21.sp4">

               <speaker>PREDSEDNIK BORUT PAHOR:</speaker>

               <p>Prosim, gospod predsednik vlade, želite dati odgovor na vprašanje. Prosim. 5
               minut.</p>
            </sp>
            <sp xml:id="SDZ3-Redna-19-2002-10-21.sp5">

               <speaker>DR. JANEZ DRNOVŠEK:</speaker>

               <p>Hvala. Spoštovani gospod poslanec, razpisni postopki potekajo samostojno in
               neodvisno od vlade. In seveda predsednik vlade nanje nima in ne sme imeti nobenega
               vpliva. Tako da kar se tiče samega izbora izvajalcev za izgradnjo, ali tunela ali
               kakšnega drugega avtocestnega odseka, potem seveda tega jaz ne morem komentirati.</p>
               <p>Kar se tiče težav, ki jih navajate, to se pravi težav za izgradnjo tunela pod
               Trojanami, mislim, da lahko naš minister za promet poda ustrezno informacijo. Ravno
               tako o drugih namerah, če ima o tem kakšne in dikacije, jaz jih namreč nimam. Nič ne
               vem o tem, da naj bi kakršnim koli tujcem prodajali ali Dars ali Državno družbo za
               ceste.</p>
               <p>Tako da, gospod predsednik državnega zbora, bi predlagal, da minister Presečnik poda
               informacijo.</p>
            </sp>
            <sp xml:id="SDZ3-Redna-19-2002-10-21.sp6">

               <speaker>PREDSEDNIK BORUT PAHOR:</speaker>

               <p>Gospod minister, imate 4 minute, da dopolnite predsednika vlade. Prosim.</p>
            </sp>
            <sp xml:id="SDZ3-Redna-19-2002-10-21.sp7">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Hvala lepa za vprašanje, gospod poslanec,
               gospod Zmago Jelinčič. Vprašanje je bilo sicer kar precej alarmantno postavljeno.
               Lahko rečem seveda, da je predorogradnja eno najzahtevnejših gradbenih opravil sploh
               v cestni stroki in pri nobeni gradnji ni možno 100 procentno predvideti, kaj se bo
               zgodilo.</p>
               <p>Vendar vsi ti dogodki, kot jih navajate pri izgradnji predora Trojane, so bili
               predvideni v naprej. Takšni dogodki so pri izgradnji predorov predvideni. Predvsem je
               pomembno to, da jih stroka obvladuje. In seveda z gotovostjo trdim, da ni res, da je
               bila razlika, kot je bila takrat pri sami ponudbi, da je že porabljena in da gremo
               zdaj od tiste druge ponudbe naprej. Sam se pa seveda zelodobro spomnim razprave,
               mislim, da je bila skoraj dvodnevna v tem državnem zboru v prejšnjem mandatu, v drugi
               polovici prejšnjega mandata.</p>
               <p>Tudi ocenjujem, da seveda ni res, da se ne obvešča javnost. Mislim, da je bilo kar
               nekaj vsakodnevnih člankov v vseh slovenskih časopisih in v vseh elektronskih medijih
               v Sloveniji v tem obdobju, v nekem obdobju nazaj v letošnji jeseni, kjer je bil
               problem predstavljen v takšni ali drugačni luči. Lahko rečem to, da je bil izvajalec
               uveden v delo 28. marca leta 2000 inda bodo vsa dela v predoru končana do konca leta
               2004 ali v začetku leta 2005, seveda ob predpostavki, da ne bo prišlo do bistvenih
               zamud pri izkopnih delih zaradi drugačnih geoloških razmer, kot se seveda lahko
               dogodijo. Vendar vsi postopki in vsa dela, tako na trojanskem koncu kot na primorskem
               koncu, torej potekajo tako, da bosta ta dva odseka končana do konca leta 2004 ali
               najpozneje v začetku leta 2005.</p>
               <p>Torej poudarjam, da na vzhodni strani predora, to je, če gledam s celjske strani,
               dela napredujejo popolnoma normalno, skladno s terminskim planom. Izvaja se izkop v
               obeh ceveh. V desni cevi se že izvajajo hidroizolacije ter betonira notranja betonska
               obloga. Izvajajo se že naslednje faze pri izdelavi predora.</p>
               <p>Torej gradnja predora Trojane poteka po predvideni, po projektirani tako imenovani
               novi avstrijski metodi, ki je ena od najracionalnejših metod, ki pa seveda tudi, če
               rečem po domače, ne pretirava pri delih za zavarovanje predora, vendar je še vedno v
               popolnoma normalnih mejah varnega dela in tudi najracionalnejšega dela tudi po
               finančni plati.</p>
               <p>Torej v drugi polovici avgusta letošnjega leta je na ožjem območju, na območju
               odstavne niše v predorih pri delih, gledano z ljubljanske strani, torej na področju
               odstavne niše, kjer je bistveno povečan izkopni profil v levi in desni cevi teh
               delovišč in s tem tudi področje večje tehnične zahtevnosti, prišlo do primerov, ko so
               deformacije primarne podgradnje ...<stage>/Opozorilni znak za konec./</stage>...</p>
            </sp>
            <sp xml:id="SDZ3-Redna-19-2002-10-21.sp8">

               <speaker>PREDSEDNIK BORUT PAHOR:</speaker>

               <p>Lahko zaključite misel.</p>
            </sp>
            <sp xml:id="SDZ3-Redna-19-2002-10-21.sp9">

               <speaker>JAKOB PRESEČNIK:</speaker>

               <p>Torej poudarjam, da vsa dela potekajo seveda v skladu s predpisi, da je angažiran
               geomehanski svet, sestavljen iz domačih in tujih strokovnjakov, da se v tem trenutku
               dela nadaljujejo, da je to ugotovil tudi rudarski inšpektor in da se bodo dela
               normalno nadaljevala.</p>
               <p>Kar se pa tiče... Samo še en...</p>
            </sp>
            <sp xml:id="SDZ3-Redna-19-2002-10-21.sp10">

               <speaker>PREDSEDNIK BORUT PAHOR:</speaker>

               <p>Gospod minister, ne, žal ne.</p>
            </sp>
            <sp xml:id="SDZ3-Redna-19-2002-10-21.sp11">

               <speaker>JAKOB PRESEČNIK:</speaker>

               <p>Hvala.</p>
            </sp>
            <sp xml:id="SDZ3-Redna-19-2002-10-21.sp12">

               <speaker>PREDSEDNIK BORUT PAHOR:</speaker>

               <p>Toliko smo korektni, da pustimo dokončati stavek, več pa ne; treba je paziti na čas,
               ki je za vse enotno določen.</p>
               <p>Kolega Jelinčič želi postaviti dopolnilno vprašanje. Prosim.</p>
            </sp>
            <sp xml:id="SDZ3-Redna-19-2002-10-21.sp13">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Glede na odgovor gospoda dr. Drnovška in glede na
               dodatno pojasnilo gospoda Presečnika predlagam v skladu z 246. členom poslovnika
               državnega zbora razširjeno razpravo o uspehih in dosežkih gospoda Drnovška kot
               predsednika vlade Republike Slovenije v dosedanjem mandatu.</p>
               <p>Nedvomno bodo poslanci Liberalne demokracije Slovenije predlog podprli, saj sem
               prepričan, da nikakor, niti najmanj ne dvomijo v uspešnost in skorajda
               nepogrešljivost ukrepov gospoda Drnovška in njegovih potez. V primeru, da predlog ne
               bo sprejet, pa bomo vsaj v Slovenski nacionalni stranki sodili oziroma razumeli, da
               celo Liberalna demokracija Slovenije ne podpira gospoda Drnovška in dvomi o
               uspešnosti njegovega dela.</p>
               <p>Pa še nekaj, tako bomo lahko dobili odgovor na tisto <q>"qui non est pro nobis est
               contra nos"</q>. Hvala lepa.</p>
            </sp>
            <sp xml:id="SDZ3-Redna-19-2002-10-21.sp14">

               <speaker>PREDSEDNIK BORUT PAHOR:</speaker>

               <p>Kolega Jelinčič, ali sem pravilno razumel, da predlagate, da bi na naslednji seji
               opravili razpravo o odgovoru? To je drugi odstavek...</p>
            </sp>
            <sp xml:id="SDZ3-Redna-19-2002-10-21.sp15">

               <speaker>ZMAGO JELINČIČ PLEMENITI:</speaker>

               <p>Prav ste razumeli, gospod predsednik.</p>
            </sp>
            <sp xml:id="SDZ3-Redna-19-2002-10-21.sp16">

               <speaker>PREDSEDNIK BORUT PAHOR:</speaker>

               <p>To je drugi odstavek 246. člena. O tem bo odločil državni zbor brez razprave. In
               tako, kot smo to storili zadnjič, bomo tudi tokrat jutri pri prvem glasovanju v
               popoldanskem delu dela državnega zbora to storili.</p>
               <p>Naslednje poslansko vprašanje bo postavil kolega Janez Janša.</p>
            </sp>
            <sp xml:id="SDZ3-Redna-19-2002-10-21.sp17">

               <speaker>IVAN (JANEZ) JANŠA:</speaker>

               <p>Spoštovani gospod predsednik vlade, v svojih nastopih velikokrat poudarjate, da ste
               na tem mestu že več kot deset let in da imate enega najdaljših stažev v Evropi
               oziroma na svet sploh. Zelo poudarjate tudi vsestranski razvoj Slovenije v tem času,
               napredek in stabilnost ter izpolnjevanje kriterijev za vstop v Evropsko unijo. To je
               seveda normalno, vsaka oblast, vsaka vlada se predvsem hvali z dosežki, medtem ko
               negativne plati najraje zamolči.</p>
               <p>Mnogi slovenski ekonomisti v zadnjem času vse bolj glasno opozarjajo, da ima tako
               imenovana zgodba o uspehu tudi drugo plat, ki se ji na kratko reče slovenski javni
               dolg. Poglejmo najprej nekaj kazalcev razvoja v zadnjih desetih letih na osnovi
               podatkov Vlade Republike Slovenije in Banke Slovenije.</p>
               <p>Na grafu, ki ga že vidite na ekranu, vidimo, da je bruto domači proizvod v zadnjem
               desetletju sicer naraščal, in to seveda vseskozi vlada poudarja, hkrati pa vidimo, da
               je bruto domači proizvod, še posebej od leta 1999 naprej, upadal, da je ta rast
               upadajoča in da smo lansko leto imeli najnižjo rast po letu 1993.</p>
               <p>Na drugem grafu vidimo, da je javna poraba po rahli umiritvi sredi 90. let nezadržno
               naraščala vse od leta 1996 dalje.</p>
               <p>Na tretjem grafu je prikazana inflacija. Ta graf kaže, da potem, ko smo bili že
               optimisti, konec prejšnjega desetletja, je zdaj jasno, da je to v Sloveniji
               neobvladan problem, ki bo očitno takšen ostal tudi letos in prihodnje leto, glede na
               napovedi.</p>
               <p>Na naslednjem grafu vidimo gibanje proračunskih presežkov do leta 1996, ko smo jih
               imeli, in na žalost tudi gibanje primanjkljaja, proračunskega primanjkljaja, ki
               narašča praktično vseh zadnjih šest let.</p>
               <p>In zadnji graf prikazuje dolg Republike Slovenije v obdobju 1992 do 2001, naraščanje
               domače in tuje zadolženosti in skupni javni dolg, in na tem grafu vidimo tudi drugo
               plat tako imenovane zgodbe o uspehu. Vladam pod vašim vodstvom je uspelo v manj kot
               desetih letih povečati skupno zadolženost države s 300 na 1.300 milijard ali vsako
               leto za več kot 100 milijard tolarjev. Dodatno zaskrbljuje tudi primerjava ključnih
               makroekonomskih kazalcev, ki kažejo, da so ...<stage>/Opozorilni znak za konec./</stage>... posebej
               kritična zadnja leta, ko pač proizvod pada, zadolženost pa se povečuje.</p>
               <p>Predsednika vlade sprašujem, glede na to, da je najel zelo dragega tujega
               strokovnjaka za volilno kampanjo:</p>
               <p>Ali vlada namerava najeti tudi kakšne strokovnjake, ki bodo pomagali pri zmanjšanju
               javnega dolga in pri hitrejšem razvoju Slovenije?</p>
            </sp>
            <sp xml:id="SDZ3-Redna-19-2002-10-21.sp18">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, gospod predsednik vlade, dr. Janez Drnovšek za odgovor.</p>
            </sp>
            <sp xml:id="SDZ3-Redna-19-2002-10-21.sp19">

               <speaker>DR. JANEZ DRNOVŠEK:</speaker>

               <p>Hvala. Spoštovani gospod poslanec! Slovenija je po, ne samo po naših vladnih ocenah,
               ampak po mednarodnih ocenah v zadnjem desetletju doživela zelo dober in uravnotežen
               razvoj. Ne navsezadnje o tem priča tudi poročilo Evropske komisije, ki smo ga prejeli
               prejšnji teden in ki je dejansko Slovenijo okvalificiralo kot usposobljeno kandidatko
               za članstvo v Evropski uniji in tudi navaja konkretno napredke na številnih
               področjih.</p>
               <p>Razumljivo je, da, prvič opozicija vedno išče kritične točke. In drugič seveda, da v
               vsakem, v vsaki državi, v vsaki situaciji, v vsakem razvoju lahko vedno najdemo tudi
               takšne vidike, ki jih lahko poskušamo prikazati kritično. Ker enostavno idealnih
               držav in idealnega razvoja v tem svetu ni.</p>
               <p>Je pa Slovenija, ne samo po oceni Evropske komisije, ampak tudi po oceni
               Mednarodnega monetarnega sklada, po oceni glavnih rizičnih agencij, treh svetovnih
               agencij, ki ocenjujejo boniteto držav in pa rizik teh držav, uspešna država. Imamo
               A-boniteto in smo prvi med tranzicijskimi državami po ocenah vseh teh agencij. In pri
               teh ocenah se zlasti upoštevajo ti finančni pokazatelji, tudi sorazmerno majhen delež
               javnega dolga v Sloveniji, glede na družbeni proizvod, glede na plačilno sposobnost,
               glede nasploh, na celoto vseh pokazateljev.</p>
               <p>Skratka Slovenija je v tem desetletju, ki ga navajate, svoje ratinge bistveno
               izboljšala. In so danes neprimerno boljši, kot so bili na začetku tega obdobja.</p>
               <p>Kar se tiče zadnjih nekaj let, je Slovenija dosegala sorazmerno visoke stopnje
               gospodarskega razvoja, ob upoštevanju dejstva, da imamo svetovno recesijo. Da imamo v
               številnih državah praktično gospodarski zastoj, da imamo pri naših glavnih partnerjih
               gospodarski zastoj. Naj navedem zlasti Nemčijo, ki je naš največji gospodarski,
               predvsem trgovinski partner. In da kljub temu, da imajo takšna negativna gibanja v
               Evropi, v svetu, seveda tudi negativen vpliv na slovensko gospodarstvo, da so naše
               stopnje rasti še vedno višje, kot pa so večinoma drugje.</p>
               <p>In v teh zaostrenih svetovnih recesijskih pogojih Slovenija vzdržuje minimalen
               proračunski primanjkljaj, tudi v predvidenih proračunih, ki smo jih predstavili, in
               tudi v zadnjem obdobju, zlasti če upoštevamo in če lahko spet pogledamo že izjave
               zadnjega tedna, ko na primer predsednik Evropske komisije ugotavlja, da je Pakt
               stabilnosti in Pakt za stabilnostin razvoj v evro coni preveč rigiden, preveč strog
               in da prihaja do tega, da bodo odstopali od 3-procentnega primanjkljaja kot tistega
               največjega dopustnega, ki ga bo očitno letos presegla tudi Nemčija ob Portugalski, in
               da se mu približujeta tudi Francija in Italija na primer. Skratka, da Slovenija
               dosega boljše pokazatelje, tudi boljše proračunske in javnofinančne pokazatelje kot
               te države.</p>
               <p>V zadnjem desetletju smo v Sloveniji zelo veliko investirali, investirali v
               infrastrukturo, investirali v ceste, investirali na primer v šole, šolstvo,
               investirali na vseh področjih. In mislim, da imamo marsikaj pokazati.</p>
               <p>Če vse to upoštevamo, seveda tudi tisto povečanje javnega dolga, do katerega je
               prihajalo, vidimo, da je bilo namenjeno v naložbe za izboljšanje celotne
               infrastrukture v Sloveniji, kar je seveda nujna predpostavka za učinkovit razvoj
               naprej.</p>
               <p>Tako da, če zaokrožim, finančna situacija Slovenije je trdna - vsi neodvisni zunanji
               ocenjevalci to tako ugotavljajo, tako ocenjujejo - in Slovenija, lahko greste
               kamorkoli v svetu, izpada kot država, ki je uspešna, ki je povsod ocenjena kot
               resnično zgodba o uspehu in takšni so tudi rezultati tega desetletnega obdobja.
               Hvala.</p>
            </sp>
            <sp xml:id="SDZ3-Redna-19-2002-10-21.sp20">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik vlade. Kolega Janša želi postaviti dopolnilno
               vprašanje. Prosim.</p>
            </sp>
            <sp xml:id="SDZ3-Redna-19-2002-10-21.sp21">

               <speaker>IVAN (JANEZ) JANŠA:</speaker>

               <p>Hvala za ta delni odgovor, čeprav na konkretno vprašanje ni bilo odgovorjeno.</p>
               <p>Mi ne trdimo, da razvoja ni bilo, to sem poudaril na začetku. Smo pa tudi prikazali
               na osnovi vladnih podatkov, da je bil velik del tega razvoja financiran z
               zadolževanjem. Takšni politiki se v Evropski uniji reče razvoj na račun prihodnjih
               generacij. Za nas to ni pravi odgovor za prihodnost, še posebej pa je zaskrbljujoče
               dejstvo, da so trendi, kot se kažejo v zadnjih letih in kot se kažejo tudi v
               napovedih za prihodnja leta, negativni. In tudi ob predstavitvi proračuna s strani
               vlade nismo slišali nobenih konkretnih predlogov, kako te trende obrniti pozitivno;
               tisto, kar je bilo navedeno, so že v naslednjih dneh ekonomskistrokovnjaki označili
               za nerealno.</p>
               <p>Zato bi vendarle še enkrat vprašal predsednika vlade:</p>
               <p>Ali ne bi bilo smiselno, glede na to, da so ti trendi negativni že nekaj let in da
               podatki, ki smo jih videli, ne zadevajo časa po 11. septembru 2001, ampak čas pred
               njim, ko še ni bilo nobenih črnih napovedi v svetu, da bi morda glede na to, da
               najemamo tuje svetovalce za marsikaj, tudi za volilne kampanje, najeli nekaj teh
               svetovalcev tudi za to, da te trende obrnemo v pozitivno smer?</p>
            </sp>
            <sp xml:id="SDZ3-Redna-19-2002-10-21.sp22">

               <speaker>PREDSEDNIK BORUT PAHOR:</speaker>

               <p>Hvala lepa, kolega Janša. Želite, gospod predsednik, odgovoriti? Prosim.</p>
            </sp>
            <sp xml:id="SDZ3-Redna-19-2002-10-21.sp23">

               <speaker>DR. JANEZ DRNOVŠEK:</speaker>

               <p>Vlada za sedaj ne namerava oziroma ni razpravljala in razmišljala o tem, da bi
               angažirala tuje svetovalce. Imamo redne letne konzultacije z Mednarodnim monetarnim
               skladom, z Evropsko komisijo, ki spremlja naše gospodarstvo, tako kot ga spremlja za
               vse kandidatke in kot ga bo spremljala tudi za članice - tudi ko bomo člani Evropske
               unije, bomo dobivali takšna letna poročila in ocene, tako kot prejšnji teden - in
               zaenkrat, torej sam ocenjujem, da ni potrebno angažiranje na kakšnem širšem nivoju,
               makroekonomskem nivoju svetovalcev, ker so naši cilji dokaj jasni in, ponavljam, naše
               gospodarska situacija solidna.</p>
               <p>Evropska unija je v zadnjem obdobju imela določeno gospodarsko rast, ki jo je
               Slovenija presegala, praviloma za enkrat presegala, skratka, rast družbenega
               proizvoda v Sloveniji je bila skoraj dvojna glede na rast v Evropski uniji. Hkrati pa
               je zadolženost Slovenije za polovico, v primerjavi z družbenim proizvodom,polovico
               manjša, kot je v Evropski uniji. Tako da moram reči, da s tega vidika mirno prepuščam
               rezultate desetletnega obdobja, so torej, ne samo po moji oceni, po mednarodni oceni
               zelo solidni in predstavljajo dobro osnovo za naprej. Seveda, vedno je potrebno
               iskati vedno boljše rešitve, reševati tiste probleme, ki še so in ki vedno bodo,
               ampak seveda to ostaja stalna naloga za naprej. Hvala lepa.</p>
            </sp>
            <sp xml:id="SDZ3-Redna-19-2002-10-21.sp24">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik vlade. Tretje vprašanje bo postavil kolega Bogomir
               Vnučec. Imate besedo, kolega Vnučec.</p>
            </sp>
            <sp xml:id="SDZ3-Redna-19-2002-10-21.sp25">

               <speaker>BOGOMIR VNUČEC:</speaker>

               <p>Hvala za besedo, gospod predsednik. Spoštovani predsednik, Janez Drnovšek, kolegice
               in kolegi!</p>
               <p>Ta vikend smo izvedeli, da so Irci pozitivno na referendumu izglasovali pridružitev
               novih članic, prav tako se bliža vrhunsko srečanje zveze Nato, kjer določeni indici
               kažejo na to, da bo morebiti prišlo do povabila tudi Sloveniji. Hočem samo to reči,
               da nam na mednarodnem področju zelo dobro kaže.</p>
               <p>Na notranjem področju, na domačem, seveda so pa glavne novice predvsem v tem, kako
               bo ta ali oni državni sklad prodal deleže uspešnih domačih podjetij - vlada je tudi
               že prodala dobršen del državnega premoženja, na čelu z Novo Ljubljansko banko - in
               seveda se nam kažejo že problemi s prilivom gotovine in se namiguje tudi, da bi se
               zaradi tega posledično tudi povečala inflacija. Zato seveda sem začel razmišljati o
               tem, kakšna je plačilna sposobnost države, v povezavi z vsem tem in glede na to, da
               pa po drugi strani vlada zamuja oziroma ne plačuje določenih storitev. Recimo v
               zadnjem času smo slišali, da so problemi pri veterinarjih, potem avtoprevoznikih in
               še kje drugje in pa tudi plačilni roki do uporabnikov proračunskih sredstev in pa
               izvajalcev investicij v državi so praviloma 90-dnevni.</p>
               <p>Zato seveda sprašujem, gospod predsednik:</p>
               <p>Zakaj tako dolgi plačilni roki do uporabnikov proračunskih sredstev in pa drugih
               izvajalcev?</p>
               <p>Kakšna povezava je tukaj s plačilno sposobnostjo države? Hvala.</p>
            </sp>
            <sp xml:id="SDZ3-Redna-19-2002-10-21.sp26">

               <speaker>PREDSEDNIK BORUT PAHOR:</speaker>

               <p>Hvala lepa. Gospod predsednik vlade, imate besedo za odgovor.</p>
            </sp>
            <sp xml:id="SDZ3-Redna-19-2002-10-21.sp27">

               <speaker>DR. JANEZ DRNOVŠEK:</speaker>

               <p>Hvala. Spoštovani gospod poslanec, plačilna sposobnost države z makroekonomskega
               vidika je zelo solidna. Imamo zelo visoke devizne rezerve in vsekakor ni
               problematična. Tudi na notranji domači sceni lahko ugotavljamo, da so v vsakokratnem
               zakonu o izvrševanju proračuna določeni plačilni roki in država, državne institucije
               se jih praviloma držijo. Zlasti odkar imamo dvoletno planiranje proračuna, je celotno
               funkcioniranje državnega proračuna in tudi plačevanje bolj predvidljivo, lažje se
               planira in lažje se izvajajo vse aktivnosti. Vendar predlagam, da nekaj več pove še
               finančni minister, ki se s tem bolj neposredno ukvarja. Prosim.</p>
            </sp>
            <sp xml:id="SDZ3-Redna-19-2002-10-21.sp28">

               <speaker>PREDSEDNIK BORUT PAHOR:</speaker>

               <p>Minister za finance, mag. Rop.</p>
            </sp>
            <sp xml:id="SDZ3-Redna-19-2002-10-21.sp29">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Kar se tiče plačilnih rokov, je zakonodaja
               jasna. In sicer predvideva zakon o izvrševanju proračuna za investicijske transferje
               in investicije plačilni rok najmanj 60 dni, za vse ostale obveznosti 30 dni in za vse
               zakonske obveznosti sevedatočno na datum, ko te obveznosti nastopijo. Torej, vsi
               socialni transferji, vse tiste obveznosti, ki se nanašajo na plače in torej, bi
               rekel, gros državnega proračuna se plačuje natančno v rokih, kot so predvideni. Ti
               roki, o katerih sem govoril, pa se tudi redno izpolnjujejo. Ni prav nobenega razloga,
               da bi zamujali. Od dne, ko se odredba da na ministrstvo za finance, se tudi redno
               poplačuje. Pravzaprav so bili ti plačilni roki daljši samo v času, ko smo uporabljali
               40. člen zakona o javnih financah, to je bilo v času začasnega financiranja v začetku
               leta 2001 in pa na koncu leta 2000, ko je ta vlada prevzela mandat in ko so bile
               relativno zelo velike težave v javnih financah. Sedaj proračun redno in sproti
               izvršujemo in tudi ne vidimo nobenih težav v zvezi s tem v prihodnosti.</p>
               <p>Morda bi samo še omenil, kar se tiče plačilnih nalogov in obveznosti, lahko dam za
               primer Evropsko unijo. Ta svoja plačila iz naslova predpristopne pomoči izpolnjuje v
               rokih od 55 do 170 dni, tako da ne gre za prav nič posebne roke. Gre pa tukaj za
               obveznosti države, ki se seveda zelo zanesljivo plačujejo in je zato varnost teh
               plačil zelo velika in, bi rekel, v zadnjem času na tem področju ni nobenega posebnega
               problema in zato tudi ne potreb po tem, da bi spreminjali te roke. Lahkopa v
               posameznih primerih prihaja do zamud, če pride do zamud pri proračunskih uporabnikih,
               če ti namreč odredbe pravočasno ne oddajo na ministrstvo ali če bi prišlo do
               posameznih problemov znotraj proračunskih postavk in je potrebna še prerazporeditev.
               Hvala.</p>
            </sp>
            <sp xml:id="SDZ3-Redna-19-2002-10-21.sp30">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Želite dodatno vprašanje, dopolnilno? Prosim.</p>
            </sp>
            <sp xml:id="SDZ3-Redna-19-2002-10-21.sp31">

               <speaker>BOGOMIR VNUČEC:</speaker>

               <p>Hvala, še enkrat, za besedo. V bistvu me je odgovor gospoda ministra spodbudil za
               dodatno vprašanje.</p>
               <p>In sicer, prejšnji teden smo bili seznanjeni s predlogom rebalansa proračuna. Po
               drugi strani pa, kot je gospod minister povedal, kar se tiče teh odredb in nalogov, v
               teh dneh slišimo, kako državni uslužbenci množično, po domače <q>"štancajo"</q> razne
               pogodbe, da bojo ujeli še te dni, ko se začne blokada izplačil. Zato je bilo tudi tu
               vprašanje:</p>
               <p>Zakaj tako dolgi roki?</p>
               <p>To povzroča pri uporabnikih in pa seveda pri izvajalcih druge oblike težav, od
               zadolževanja, posledično pa pri podizvajalcih tudi do likvidnostnih težav. Saj država
               po eni strani si privošči zelo dolge plačilne roke, medtem ko pa drugi organi nadzora
               pri teh podjetjih tega ne upoštevajo, tam so pa ti roki krajši. Hvala.</p>
            </sp>
            <sp xml:id="SDZ3-Redna-19-2002-10-21.sp32">

               <speaker>PREDSEDNIK BORUT PAHOR:</speaker>

               <p>Želite, gospod predsednik vlade, odgovoriti? Delegirate odgovor ministru za finance.
               Mag. Rop, imate besedo.</p>
            </sp>
            <sp xml:id="SDZ3-Redna-19-2002-10-21.sp33">

               <speaker>MAG. ANTON ROP:</speaker>

               <p>Samo to bi dodal, da lahko da prihaja do zamud pri posameznih podizvajalcih, ki
               delajo za posamezne izvajalce. Vendar je seveda potrebno povedati, da do tovrstnih
               daljših rokov prihaja samo pri investicijah. Tam je nad 60 dni in to je tudi sicer
               običajno. In normalno je, da ko proračunsko leto zapiramo. In če je plačilni rok 60
               dni, moramo seveda v 60 dnevih pred zapiranjem postavk točno vedeti, kolikšne bodo
               posamezne proračunske obveznosti, ker nam to omogoča normalno likvidnostno
               načrtovanje. In seveda likvidnostno načrtovanje pomeni, da načrtujemo tako prihodke
               iz naslova davčnih in nedavčnih virov kot tudi potrebno likvidnostno in siceršnje
               zadolževanje, zato da normalno peljemo proračunsko leto in da se po nepotrebnem ne
               zadolžujemo.</p>
               <p>Zato je potreben čas, da lahko redno planiramo likvidnostne prilive in odlive. In
               gre za popolnoma normalno organizacijo služb in popolnoma nič nenavadnega in ti roki
               v gospodarstvu niso prav nič krajši, kvečjemu obratno.</p>
            </sp>
            <sp xml:id="SDZ3-Redna-19-2002-10-21.sp34">

               <speaker>PREDSEDNIK BORUT PAHOR:</speaker>

               <p>Hvala lepa. Vprašanje predsedniku vlade bo zastavil kolega Tone Anderlič. Imate
               besedo.</p>
            </sp>
            <sp xml:id="SDZ3-Redna-19-2002-10-21.sp35">

               <speaker>ANTON ANDERLIČ:</speaker>

               <p>Spoštovani gospod predsednik! Z irskim referendumom je tako rekoč padla še ena
               zadnjih resnih ovir pred zaključnim procesom širitve Evropske unije. Želeli smo si
               takega izida, kot so si ga želeli tudi drugi po Evropi in pa tisti, ki čakajo, tako
               kot mi, na zaključek procesa pridruževanja.</p>
               <p>Zanima me:</p>
               <p>Kako komentirate izid tega referenduma in kaj lahko pričakujemo v luči zaključevanja
               procesa predpristopnih aktivnosti in procesa širitve v naši državi?</p>
            </sp>
            <sp xml:id="SDZ3-Redna-19-2002-10-21.sp36">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, gospod predsednik vlade.</p>
            </sp>
            <sp xml:id="SDZ3-Redna-19-2002-10-21.sp37">

               <speaker>DR. JANEZ DRNOVŠEK:</speaker>

               <p>Hvala, spoštovani gospod poslanec. Izid referenduma na Irskem je za nas izjemno
               pozitiven in ocenjujemo, da je s tem odpadla še zadnja glavna ovira, ki bi lahko
               zaustavila proces razširitve Evropske unije.</p>
               <p>Vsi smo vedeli, da bi, če bi irski referendum padel, potem lahko nastopile resne
               komplikacije oziroma vsaj najmanj, kar je, velika negotovost. In s tem, ko je
               dokončno potrjena pogodba iz Nice, je dokončno postavljen institucionalni okvir za
               razširitev. Evropska unija lahko sprejme nadaljnjih 10, 12 članic, z določili iz
               Nice, tudi Sloveniji s tem pripada en član evropske komisije in določeno število
               glasov, seveda v okviru ministrskega sveta in tudi v okviru evropskega
               parlamenta.</p>
               <p>Vprašanje sedaj je, ali obstaja še kakšna nevarnost pred zaključkom razširitvenega
               procesa. Čakamo oziroma do konca tega tedna bi morali v Bruslju na vrhu Evropske
               unije dokončno sprejeti in zaokrožiti pogajalska izhodišča za ostala finančna
               vprašanja - predvsem kmetijstvo je bilo odprto, ker nekatere članice so želele
               najprej reformo kmetijske politike Evropske unije, preden bi pristale na pogoje za
               članstvo, češ dati pogoji lahko prejudicirajo tudi prihodnjo kmetijsko politiko.
               Vendar so realna pričakovanja, in zaenkrat tudi ni bilo drugačnih najav, da bo po
               vsej verjetnosti Nemčija pristala na predlog Evropske komisije, pričakujemo, da tudi
               ostali, ostale tri države, ki so postavljale tovrstna vprašanja. Res je, da se je
               nekoliko zakompliciralo na Nizozemskem, kjer je vlada odstopila, v veliki meri zaradi
               sporov okrog razširitve, po prepričanju, da je deset novih kandidatk preveč, po
               njihovem mnenju naj bi vsaj nekatere, na primer Poljska, Litva, Slovaška in Latvija,
               morale še počakati; očitno Slovenija je v tem krogu, ki je tudi za Nizozemsko
               sprejemljiv. In Nizozemska bo verjetno še zahtevala morda določene garancije ali
               določene varovalke za tiste, ki še ne bi bili dovolj integrirani v <q>"acquis
               communautaire"</q>, v skupno evropsko zakonodajo, v evropska pravila oziroma ne še
               usposobljeni, zlasti na gospodarskem področju.</p>
               <p>Vendar sedaj po Nici je ta zaplet videti veliko manjši in lažje razrešljiv.
               Referendum v Nici je dal pozitiven zagon in pričakujemo, da bo s tem zagonom tudi še
               bruseljski vrh razrešil preostala vprašanja na strani Evropske unije, na strani
               članic. Seveda, če bi bil izid referenduma na Irskem drugačen, bi verjetno bila to
               ravno obrnjena situacija, tista odprta vprašanja bi se najbrž še bolj potencirala in
               zelo verjetno bi se znašli v določeni blokadi, ki bi, najmanj kar bi, prinesla
               določen zastoj, zamudo.</p>
               <p>No, sedaj, po včerajšnjem dnevu, vidimo torej, da je izgled bistveno boljši,
               perspektiva bistveno boljša in zelo realne možnosti, da v Kopenhagnu sredi decembra
               letošnjega leta zaključimo pogajanja in s tem tudi vse, kar je vezano na pogodbo o
               članstvu, ki bo potem še formalno pripravljena in potem v kratkem podpisana. Hvala
               lepa.</p>
            </sp>
            <sp xml:id="SDZ3-Redna-19-2002-10-21.sp38">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik vlade. Gremo z vprašanji naprej. Zastavili jih boste
               ministricam in ministrom. Najprej kolegica Maria Pozsonec ministru za zdravje in
               ministru za okolje, prostor in energijo. Prosim, kolegica Pozsonec.</p>
            </sp>
            <sp xml:id="SDZ3-Redna-19-2002-10-21.sp39">

               <speaker>MARIA POZSONEC:</speaker>

               <p>Hvala lepa, gospod predsednik. Vsem prisotnim lep pozdrav! Po kazalcih zdravstvenega
               stanja predstavlja prebivalstvo v Pomurju najbolj ogrožen segment slovenskega
               prebivalstva. To področje izstopa z najkrajšo pričakovano življenjsko dobo, ki je tri
               leta nižja za moške in dve leti nižja za ženske v primerjavi z drugimi deli
               Slovenije. Imamo najvišjo stopnjo splošne umrljivosti, ki znaša v Pomurju 9,9 na 1000
               prebivalcev pri moških, medtem ko je ta za Slovenijo 8,3.</p>
               <p>Prav tako vztrajno raste število novoodkritih primerov rakastih obolenj na področju
               Pomurja. Leta 1987 je za rakom v Pomurju zbolelo 419 oseb, leta 1991 468 oseb in leta
               1996 že 524 oseb. Ravno zaradi tega ima to območje najvišjo stopnjo hospitalizacije.
               Prav zaradi omenjenih podatkov bi pričakovali, da zdravstvo v regiji, tako osnovno
               kot sekundarno, dobi za svoje delo več programov, kar pa pomeni tudi več denarja. To
               pa ni tako in zato v zvezi s tem prosim za razlago gospoda ministra za zdravje.</p>
               <p>Novi udarec za obubožano prebivalstvo pomeni plačilo stroškov zdravstvenih storitev v
               zvezi s postopki na invalidskih komisijah. Ljudje s 50.000 ali 60.000 tolarjev plače
               namreč zelo težko poravnajo stroške zdravstvenih storitev. Bolnik namreč že tako
               težko preživlja sebe in svojo družino, da ne more še plačati vseh stroškov pregledov,
               preiskav in tako naprej, ki lahko znašajo tudi do 100.000 tolarjev. Kje je potem
               bolnikova človekova pravica do zdravja in tudi končno, do invalidnine. Zdi se mi, da
               nekateri intenzivno razmišljajo, na kakšen način bi iztisnili zadnji tolar iz
               bolnikovega žepa. K temu lahko dodamo še najnižjo nataliteto, najnižjo izobrazbeno
               strukturo, najmanjše število študentov na število prebivalcev, najnižjo bruto
               dohodnino, nizko stopnjo zaposlenosti in stopnja socialne izključenosti in njihove
               revščine je na dlani.</p>
               <p>Zato sprašujem ministra za zdravje in tudi ministra za okolje in prostor:</p>
               <p>Kaj bosta ukrenila, da se zdravstveno stanje prebivalcev Pomurja izboljša?</p>
               <p>Tudi mi bi namreč radi preživeli tisti dve ali tri leta, kar je usojeno prebivalstvu
               Slovenije. Hvala.</p>
            </sp>
            <sp xml:id="SDZ3-Redna-19-2002-10-21.sp40">

               <speaker>PREDSEDNIK BORUT PAHOR:</speaker>

               <p>Hvala lepa. Gospod minister za zdravje, prosim, Dr. Keber.</p>
            </sp>
            <sp xml:id="SDZ3-Redna-19-2002-10-21.sp41">

               <speaker>DR. DUŠAN KEBER:</speaker>

               <p>Spoštovana gospa poslanka, poslanke in poslanci! Prebivalstvo Pomurja je v resnici
               zdravstveno ogroženo prebivalstvo v tej državi. Slabo zdravstveno stanje je v veliki
               meri posledica slabih, neugodnih socialno-ekonomskih indikatorjev, nizkega družbenega
               proizvoda, velike stopnje brezposelnosti, nizke stopnje izobrazbe, nezdravega sloga
               življenja, kajti s številnimi študijami je dokazano, da je revščina tudi relativno
               najbolj neugoden pokazatelj zdravja.</p>
               <p>Socialno izključeni, revni prebivalci težje tudi prepoznavajo svoje zdravstvene
               težave in se redkeje zatekajo po zdravstveno obravnavo in jo redkeje tudi dosežejo.
               Droben dodatek sicer neugodnim podatkom, s katerim se strinjam in s katerim je
               postregla gospa poslanka, je, da stanje na področju raka le ni več tako
               zaskrbljujoče, kot je bilo do leta 1995. Po tistem času pa do leta 2000 gre za upad
               raka na dojki in pa raka na pljučih, tako da Pomurje od ostale Slovenije odstopa samo
               še po kožnem raku pri obeh spolih. Verjetno zaradi povečane izpostavljenosti soncu in
               slabe zaščite kmetov.</p>
               <p>Ministrstvo se torej zaveda tega problema in je poleg običajnih oziroma zdravstvenih
               ukrepov, ki jih je deležno vse prebivalstvo v okviru zdravstvene politike, pripravilo
               poseben pilotski projekt, z nazivom Zdravje in razvoj - Mura, s katerim preko
               pospeševanja razvoja preko številnih resornih ministrstev skuša vplivati na
               izboljšanje zdravstvenega stanja prebivalstva. Gre za spodbujanje zdrave pridelave
               hrane, zagotavljanje visoke stopnje samooskrbe, sanacije okolja, oblikovanje zdravju
               prijaznih turističnih produktov, vzpostavljanje centrov zdravja, vključevanje
               kulturne dediščine kot razvojne možnosti in seveda ozaveščanje prebivalstva o zdravem
               načinu življenja.</p>
               <p>Ta projekt je tudi v mednarodnem pogledu naletel na ustrezno pozornost, ker gre v
               resnici za enega redkih projektov, ki povezujejo razvoj in pospeševanje zdravja, in
               od njega tudi v tem oziru pričakujejo odgovore na vprašanja, kako razvoj vpliva na
               zdravje. Prav zato pri tem projektu, poleg skoraj vseh naših resorjev, vladnih,
               sodeluje tudi svetovna zdravstven organizacija. Hvala lepa.</p>
            </sp>
            <sp xml:id="SDZ3-Redna-19-2002-10-21.sp42">

               <speaker>PREDSEDNIK BORUT PAHOR:</speaker>

               <p>Hvala lepa. Gospod minister za okolje, želite dopolniti odgovor ministra za zdravje?
               Prosim, imate torej dve minuti.</p>
            </sp>
            <sp xml:id="SDZ3-Redna-19-2002-10-21.sp43">

               <speaker>MAG. JANEZ KOPAČ:</speaker>

               <p>Hvala lepa za besedo. Kar se tiče zdravstvenega stanja prebivalcev v Pomurju in
               povezave z okoljskimi problemi oziroma z onesnaževalci okolja, moram povedati, da
               natančne vzročne zveze do sedaj strokovno nedvoumno ugotovljene ni. Dejstvo pa je, da
               pri pretiranih emisijah posreduje okoljska inšpekcija in ta je v resnici v Pomurju
               večkrat odreagirala, konkretno je odredila sanacijo v podjetju Nafta Lendava,
               prepovedala je obratovanje predelave odpadkov v podjetju Albin promotion, ukrepala je
               zoper podjetje Varstroj zaradi nepravilno skladiščenih odpadkov in odredila
               izgraditev čistilne naprave v podjetju Lek Lendava, ki ima sedaj vsaj emisijo v mejah
               dovoljenih parametrov.</p>
               <p>Omenili ste tudi probleme, ki morebiti izhajajo iz kmetijstva. Naj povem, da vlada
               ta hip pripravlja uredbo o določitvi režima na vodovarstvenih območjih. In tam
               predvidevamo, da bomo lep del Prekmurja oziroma lep del Pomurja razglasili za
               vodovarstveno območje, na katerem bo prepovedano uporabljati nekatere najnevarnejše
               vrste pesticidov.</p>
               <p>To bo sicer povzročilo kar nekaj reakcij, verjetno s strani tistih, ki pesticide
               uporabljajo, pa vendar menimo, da smo to dolžni storiti. Ne samo za območje Pomurja,
               tudi še za kar nekaj drugih območij v Sloveniji, za širšo okolico Ljubljane, torej za
               območje med Ljubljano in Kranjem, pa območje okrog Celja, območje Dravskega polja od
               Maribora do Ptuja in območje okrog Novega mesta, poleg večjega dela Pomurja.
               Toliko.</p>
            </sp>
            <sp xml:id="SDZ3-Redna-19-2002-10-21.sp44">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Kolegica Pozsončeva, dopolnilno vprašanje.</p>
            </sp>
            <sp xml:id="SDZ3-Redna-19-2002-10-21.sp45">

               <speaker>MARIA POZSONEC:</speaker>

               <p>Hvala lepa za odgovore.</p>
            </sp>
            <sp xml:id="SDZ3-Redna-19-2002-10-21.sp46">

               <speaker>PREDSEDNIK BORUT PAHOR:</speaker>

               <p>Mir v dvorani.</p>
            </sp>
            <sp xml:id="SDZ3-Redna-19-2002-10-21.sp47">

               <speaker>MARIA POZSONEC:</speaker>

               <p>Gospod minister Keber, prosim vas še za razlago:</p>
               <p>Zakaj dobijo zdravstvene ustanove v Pomurju, torej konkretno bolnišnica v Murski
               Soboti, manj denarja?</p>
               <p>In še to:</p>
               <p>Kaj pomeni ta nova odredba za samoplačniške preglede pred komisijo za invalidnosti?
               Hvala.</p>
            </sp>
            <sp xml:id="SDZ3-Redna-19-2002-10-21.sp48">

               <speaker>PREDSEDNIK BORUT PAHOR:</speaker>

               <p>Hvala lepa. Gospod minister za zdravje, dr. Keber.</p>
            </sp>
            <sp xml:id="SDZ3-Redna-19-2002-10-21.sp49">

               <speaker>DR. DUŠAN KEBER:</speaker>

               <p>Na prvi del vprašanja lahko odgovorim. Že večkrat smo v javnosti predstavili
               relativno netransparenten način financiranja, ki omogoča, da denar med različnimi
               bolnišnicami ni ustrezno razporejen. Murska Sobota oziroma bolnišnica v Murski Soboti
               v resnici po nekaterih kazalcih kaže na to, da je podfinancirana glede na nekatere
               druge bolnišnice.</p>
               <p>Že s 1. januarjem leta 2003 prične veljati nov sistem financiranja bolnišnic, ki bo
               odpravil ali pa v znatni meri omilil sedanje neustrezne alokacije denarja za
               bolnišnice med slovenskimi regijami.</p>
               <p>Drugi del vprašanja nisem v celoti razumel, bojim pa se, da ga tudi ne poznam.
               Pripravili vam bomo pisni odgovor.</p>
            </sp>
            <sp xml:id="SDZ3-Redna-19-2002-10-21.sp50">

               <speaker>PREDSEDNIK BORUT PAHOR:</speaker>

               <p>Hvala lepa. Naslednje vprašanje bo ministrskemu zboru zastavil kolega Janez Drobnič.
               Imate besedo. Prosim za mir v dvorani.</p>
            </sp>
            <sp xml:id="SDZ3-Redna-19-2002-10-21.sp51">

               <speaker>MAG. JANEZ DROBNIČ:</speaker>

               <p>Hvala lepa za besedo. Gospod predsednik, jaz sem domneval, da bom najprej dobil
               odgovor na zastavljeno vprašanje na prejšnjem zasedanju državnega zbora. Ko sva se
               zrla s podpredsednico državnega zbora in sem v bistvu njej moral v sili razmer
               naslavljati vprašanje, kajti nikogar od predstavnikov vlade ni bilo. Niti generalnega
               sekretarja.</p>
               <p>Torej bi najprej zaprosil za odgovor, ustni odgovor na vprašanje, ki sem ga prej
               zastavil, na prejšnji seji.</p>
            </sp>
            <sp xml:id="SDZ3-Redna-19-2002-10-21.sp52">

               <speaker>PREDSEDNIK BORUT PAHOR:</speaker>

               <p>Ja, to vprašanje imam zabeleženo, kolega Drobnič. Postavili ste ga dr. Tei Petrin,
               ministrici za gospodarstvo. Ali vztrajate, da zdaj odgovori, v okviru te seje?</p>
            </sp>
            <sp xml:id="SDZ3-Redna-19-2002-10-21.sp53">

               <speaker>MAG. JANEZ DROBNIČ:</speaker>

               <p>Ja, seveda, saj tako smo bili zmenjeni, da odgovori na naslednji seji.</p>
            </sp>
            <sp xml:id="SDZ3-Redna-19-2002-10-21.sp54">

               <speaker>PREDSEDNIK BORUT PAHOR:</speaker>

               <p>Imate torej možnost za odgovor, gospa ministrica - če ste dokončali vprašanje, mag.
               Drobnič?</p>
            </sp>
            <sp xml:id="SDZ3-Redna-19-2002-10-21.sp55">

               <speaker>MAG. JANEZ DROBNIČ:</speaker>

               <p>Osnovno vprašanje sem končal, ker sem tudi izpolnil čas za tisto, tisti bonus s
               prejšnje seje.</p>
            </sp>
            <sp xml:id="SDZ3-Redna-19-2002-10-21.sp56">

               <speaker>PREDSEDNIK BORUT PAHOR:</speaker>

               <p>Hvala lepa. Na vaše vprašanje bo torej odgovarjala ministrica za gospodarstvo, dr.
               Petrinova Bilo je zastavljeno na zadnji seji. Prosim, dr. Petrinova.</p>
            </sp>
            <sp xml:id="SDZ3-Redna-19-2002-10-21.sp57">

               <speaker>DR. TEA PETRIN:</speaker>

               <p>Se opravičujem, ampak vaše vprašanje mi ni bilo posredovano, na prejšnji seji pa, kot
               veste, nisem bila prisotna. Tako da, če bi vsaj vedela, kakšno je vprašanje in vam
               bomo potem lahko nanj tudi pismeno odgovorili.</p>
            </sp>
            <sp xml:id="SDZ3-Redna-19-2002-10-21.sp58">

               <speaker>PREDSEDNIK BORUT PAHOR:</speaker>

               <p>No, to ni naloga državnega zbora, to je naloga vladnih služb, ki spremljajo delo
               zbora, da so vprašanja, ki so naslovljena na ministrice ali ministre, dostavljena
               pristojnim in da nanje odgovorijo, v skladu s poslovnikom. Ali ste tako prijazni,
               mag. Drobnič, da na kratko ponovite vprašanje, potem bomo dali ministrici besedo za
               odgovor. Prosim.</p>
            </sp>
            <sp xml:id="SDZ3-Redna-19-2002-10-21.sp59">

               <speaker>MAG. JANEZ DROBNIČ:</speaker>

               <p>Hvala lepa. Torej, še enkrat bom zastavil vprašanje, nisem pa seveda zadovoljen s
               takšnim načinom komuniciranja med državnim zborom in vlado; to kaže, da vlada ne
               pristopa resno k vprašanjem. Poglejte, mi smo se s poslovnikom dogovorili, da bodo
               vprašanja vnaprej zastavljena, tako jih vnaprej zastavljamo, in potem na zasedanju
               dobimo ali ne dobimo odgovora, in tako naprej. Dobro, ne bom ponavljal.</p>
               <p>Še enkrat zastavljam vprašanje, in to je v zvezi z uveljavljanjem odškodnin za žrtve
               vojnega in povojnega nasilja. Slovenska odškodninska družba neprestano pošilja
               vprašanja in zahteve, da se dopolnijo vloge. Po trikrat dobijo torej ti, ki želijo,
               ki so vložili vloge, trikrat dobijo zahtevke, da se dopolni vloga; enkrat EMŠO,
               drugič matična številka, tretjič ne vem kaj še, žiro račun oziroma tekoči račun.</p>
               <p>Ali se to ne bi dalo v enem dopisu, zato da bi prihranili sredstva pa izdali več
               odločb, kot ste jih do zdaj?</p>
               <p>Namreč, prejšnji državni sekretar je zagotavljal, da bodo vse odločbe na osnovi
               sklepov o priznanih odškodninah izdane do konca prejšnjega leta oziroma do novembra.
               Tega državnega sekretarja ni več, drug je obljubljal na začetku leta, zdaj je konec
               leta in še vedno niso dobili teh odločb. Zdaj bi pa prosil za odgovor.</p>
            </sp>
            <sp xml:id="SDZ3-Redna-19-2002-10-21.sp60">

               <speaker>PREDSEDNIK BORUT PAHOR:</speaker>

               <p>Hvala lepa za prijaznost, mag. Drobnič, da ste vprašanje ponovili. Gospa ministrica,
               imate pet minut na voljo. Prosim.</p>
            </sp>
            <sp xml:id="SDZ3-Redna-19-2002-10-21.sp61">

               <speaker>DR. TEA PETRIN:</speaker>

               <p>Hvala lepa. No, ravnokar ugotavljam, da vam je bil poslan pismeni odgovor na vaše
               vprašanje, ki ste ga zastavili, in mislim, da je izčrpen, ena stran in pol. Mislim,
               da ste ga prejeli, zato ne vem, ali naj preberem naš odgovor v celoti. Odposlano je
               pa bilo 4.10.2002.</p>
            </sp>
            <sp xml:id="SDZ3-Redna-19-2002-10-21.sp62">

               <speaker>PREDSEDNIK BORUT PAHOR:</speaker>

               <p>Prosim. Na ustno zastavljena vprašanja je vlada dolžna ustno posredovati odgovore.
               Prosim, dopolnjeno vprašanje.</p>
            </sp>
            <sp xml:id="SDZ3-Redna-19-2002-10-21.sp63">

               <speaker>MAG. JANEZ DROBNIČ:</speaker>

               <p>Zdaj pa mislim, da tole že meji na pravljico. Ali veste, zakaj so ustna vprašanja?
               Zato, da ljudje spremljajo po televiziji, ker je dosti takih vprašanj, in dobijo tudi
               odgovor. Če jaz dobim pisni odgovor, ga samo jaz dobim, kar mene zanima, pa je
               eventualno odgovorim tistemu, ki je vprašal. To vprašanje pa je zastavilo ogromno
               ljudi. In zato sem jaz želel dobiti ustni odgovor. Zato je bil, pa ne zaradi tega,
               ker bi imel določene kaprice. Mislim, gospod predsednik in spoštovana gospa
               ministrica, da ste razumeli mojo dobronamernost.</p>
            </sp>
            <sp xml:id="SDZ3-Redna-19-2002-10-21.sp64">

               <speaker>PREDSEDNIK BORUT PAHOR:</speaker>

               <p>Ali lahko pojasnim, da ne bi porabili preveč časa za to diskusijo, da je mag. Janez
               Drobnič, ko zadnjič ministrica dr. Tea Petrin ni bila navzoča na seji, dejal, da bo
               postavil to vprašanje ponovno na tej seji. Kljub temu je vlada očitno pisni odgovor
               dala, dolžna pa ga je posredovati ustno. Jaz sem rekel, da smo se vsi skupaj
               odločili, da storimo glede postavljanja poslanskih vprašanj in odgovorov nanje nekaj
               več reda, da bomo pač eni in drugi spoštovali vloge in odgovornosti, ki jih imamo. Da
               bi zdaj ta zaplet rešili, sprašujem še enkrat gospo ministrico, ali želi še kaj
               dodati pri tem odgovoru. Prosim, gospa ministrica.</p>
            </sp>
            <sp xml:id="SDZ3-Redna-19-2002-10-21.sp65">

               <speaker>DR. TEA PETRIN:</speaker>

               <p>No, pa bom potem povedala bistvo odgovora. Slovenska odškodninska družba je že
               večkrat pojasnila, da so enotne matične številke občanov potrebne za zanesljivo
               identifikacijo upravičencev, saj sicer omejujejo višino odškodnine in posameznega
               upravičenca na 2 milijona tolarjev, upravičenci pa lahko dobijo odškodnino z več
               naslovov.</p>
               <p>Enotne matične številke občanov se s posebnimi dopisi zahtevajo le od upravičencev
               po zakonu o odpravi krivic, saj komisija za izvajanje zakona o odpravi krivic
               Slovenski odškodninski družbi teh podatkov ne posreduje, čeprav navodilo o načinu,
               oblikah in rokih posredovanja podatkov upravičenci do odškodnine na podlagi zakona o
               skladu za poplačilo odškodnine žrtvam vojnega nasilja v 2. in 3. členu določa, katere
               podatke Slovenska odškodninska družba potrebuje za izvajanje nalog v skladu z
               določbami zakona in da so te podatke dolžni posredovati pristojni organi.</p>
               <p>Za glavnino upravičencev je Slovenska odškodninska družba od upravnih enot pridobila
               podatke o številki tekočega, žiro računa ali hranilne knjižice, vendar upravičenci te
               račune ves čas spremljajo oziroma zahtevajo, da se jim odškodnina nakaže na nek drugi
               način ali hranilno knjižico, zato v zahtevi navedejo račune, ki se razlikujejo od
               posredovanih. Ti računi pa so velikokrat navedeni nepopolno, kar pomeni, da je
               upravičence treba pozivati na dopolnitev, drugače jim ni mogoče nakazati
               pripadajočega zneska odškodnine.</p>
               <p>Slovenska odškodninska družba s tem, ko zahteva dopolnitev zahtev, nikakor ne
               zavlačuje postopke izplačevanja odškodnin, kot se ji očita, ampak le postopa tako,
               kot ji narekujejo zakon in podzakonska akta, ki sta bila sprejeta na njegovi podlagi,
               saj se le tako lahko zagotovi izplačevanje odškodnin.</p>
            </sp>
            <sp xml:id="SDZ3-Redna-19-2002-10-21.sp66">

               <speaker>PREDSEDNIK BORUT PAHOR:</speaker>

               <p>Hvala lepa. Še enkrat naj pojasnim, da je naš skupen interes, da se na vprašanja
               odgovori dobijo. Sem že povedal, da drugih sankcij kot te, da vedno na naslednji seji
               povem, na katera vprašanja ni bilo danih odgovorov. Prosim vlado, da svojo dolžnost
               izpolni. Vsekakor je naš cilj do konca mandata ta nehvaležni podatek o tem, da več
               kot polovica zastavljenih vprašanj nima odgovorov, bistveno spremenijo.</p>
               <p>Naslednje vprašanje naj bi zastavil kolega Jerovšek, pa ga ne vidim v dvorani -
               prosim?</p>
            </sp>
            <sp xml:id="SDZ3-Redna-19-2002-10-21.sp67">

               <speaker>MAG. JANEZ DROBNIČ:</speaker>

               <p>Gospod predsednik, to vprašanje je bilo z zasedanja prejšnjega državnega zbora in jaz
               sem upravičen do vprašanja na tem državnem zboru in do odgovora.</p>
            </sp>
            <sp xml:id="SDZ3-Redna-19-2002-10-21.sp68">

               <speaker>PREDSEDNIK BORUT PAHOR:</speaker>

               <p>Kolega Drobnič, hvala lepa. Stvari smo pojasnili ...<stage>/Oglašanje iz klopi./</stage>... dal sem
               večkrat možnost, da ste dali in vprašanje in ministrica odgovor. Mislim, da je glede
               tega vprašanja stvar pojasnjena. Če bo treba, bomo dali še pisno vprašanje na klopi.
               Ne morem trikrat, štirikrat dati enemu možnost za dopolnilno vprašanje, kolega
               Drobnič.</p>
            </sp>
            <sp xml:id="SDZ3-Redna-19-2002-10-21.sp69">

               <speaker>MAG. JANEZ DROBNIČ:</speaker>

               <p>Gospod predsednik, ponavljal sem vprašanje ne po lastni krivdi, ampak po krivdi
               vlade. Tako je bilo. Jaz sem zastavil samo eno vprašanje.</p>
               <p>Zato dovolite, da postavim še eno vprašanje, in sicer: Kako je z izdajanjem teh
               obveznic? Namreč, rok je pravzaprav potekel, kdaj se lahko nadejajo ti državljani
               obveznic. Glejte, klical sem na Slovensko odškodninsko družbo zato, da bi mi
               pojasnili. S Slovenske odškodninske družbe mi niso pojasnili.</p>
               <p>Zato bi prosil ministrstvo, ker bo verjetno težko izstrelilo odgovor, kakršen je, bi
               pa prosil, če mi lahko pisno pošljejo odgovor v zvezi z obveznicami.</p>
            </sp>
            <sp xml:id="SDZ3-Redna-19-2002-10-21.sp70">

               <speaker>PREDSEDNIK BORUT PAHOR:</speaker>

               <p>Kolega Drobnič, tako kot jaz prosim za potrpežljivost z vaše strani, če menim, da sam
               ne naredim česa prav, tudi, seveda, prosim vas za potrpežljivost; vendar vam bi rad
               rekel, da ste zdaj postavili vprašanje, na katerega ne zahtevate ustnega odgovora,
               kar ni smisel postavljanja ustnih vprašanj pri tej točki dnevnega reda. Razumem, kaj
               ste hoteli reči. Vlada ima to možnost, da na vaše vprašanje pisno odgovori, toda, če
               želite imeti pisni odgovor, zastavite vprašanje pisno. V okviru te točke danes pa se
               zastavljajo ustna vprašanja, na katera je vlada, kot ste prej pravilno ugotovili,
               dolžna ustno odgovoriti.</p>
               <p>Zdaj pa prosim, da postavi vprašanje kolega Jerovšek, če je blizu dvorane, sicer
               moram preskočiti in dati besedo kolegu Bevku.</p>
            </sp>
            <sp xml:id="SDZ3-Redna-19-2002-10-21.sp71">

               <speaker>MAG. JANEZ DROBNIČ:</speaker>

               <p>Gospod predsednik, nisem še zastavil vprašanja na današnji seji. To vse, kar se je
               nanašalo - ne dovolim si kršenja poslovnika. Res ne. Jaz sem upravičen do vprašanja.
               To vprašanje in odgovor sta se nanašala na prejšnje zasedanje državnega zbora, kjer
               predstavniki vlade niso bili prisotni.</p>
               <p>In poleg tega, gospod predsednik, imam v skladu s poslovnikom možnost zastaviti dve
               poslanski vprašanji. 242. člen - na eni seji postavi največ dve ustni vprašanji</p>
            </sp>
            <sp xml:id="SDZ3-Redna-19-2002-10-21.sp72">

               <speaker>PREDSEDNIK BORUT PAHOR:</speaker>

               <p>Kolega Drobnič, ali lahko nekaj vprašam? Boste zdaj torej postavili novo vprašanje
               vladi?</p>
            </sp>
            <sp xml:id="SDZ3-Redna-19-2002-10-21.sp73">

               <speaker>MAG. JANEZ DROBNIČ:</speaker>

               <p>To, kar bom zdaj postavil, se nanaša na današnjo sejo državnega zbora.</p>
            </sp>
            <sp xml:id="SDZ3-Redna-19-2002-10-21.sp74">

               <speaker>PREDSEDNIK BORUT PAHOR:</speaker>

               <p>In to vprašanje ste najavili?</p>
            </sp>
            <sp xml:id="SDZ3-Redna-19-2002-10-21.sp75">

               <speaker>MAG. JANEZ DROBNIČ:</speaker>

               <p>In to sem najavil.</p>
            </sp>
            <sp xml:id="SDZ3-Redna-19-2002-10-21.sp76">

               <speaker>PREDSEDNIK BORUT PAHOR:</speaker>

               <p>Prosim, izvolite.</p>
            </sp>
            <sp xml:id="SDZ3-Redna-19-2002-10-21.sp77">

               <speaker>MAG. JANEZ DROBNIČ:</speaker>

               <p>Hvala lepa.</p>
            </sp>
            <sp xml:id="SDZ3-Redna-19-2002-10-21.sp78">

               <speaker>PREDSEDNIK BORUT PAHOR:</speaker>

               <p>Nisva se razumela. Očitno, razumel sem, da želite samo ponoviti vprašanja, ki ste ga
               že na prejšnji seji, vi pa želite danes postaviti tudi novo vprašanje. Sva odpravila
               nesporazum? Prosim, imate besedo.</p>
            </sp>
            <sp xml:id="SDZ3-Redna-19-2002-10-21.sp79">

               <speaker>MAG. JANEZ DROBNIČ:</speaker>

               <p>V redu. V redu, gospod predsednik. Mislim, da bo to zdaj v redu. Torej gremo k
               današnjemu vprašanju.</p>
               <p>Rad bi vam, spoštovana gospa ministrica, postavil vprašanje v zvezi z uredbo o
               skupinskih izjemah, ki se nanaša na zakon o preprečevanju omejevanja konkurence.</p>
               <p>Vlada je torej sprejela uredbo o skupinskih izjemah. To je podzakonski akt zakona,
               ki sem ga navedel. Z vsebino in intencijo te odredbe se jaz kot poslanski kolegi
               strinjamo. Ne strinjamo se pa z načinom, kako je bila izdana.</p>
               <p>Torej, nanaša se na to, kakšno prehodno obdobje ste določili. Prehodno obdobje za to
               uredbo je 6 mesecev. Naj vam povem, da imajo identično regulativo tudi v državah
               Evropske unije. Tudi komisija Evropske unije je sprejela podobno uredbo, saj na to se
               tudi nanaša naša, kjer je dala rok eno leto. Nobena od članic, ki bodo vstopile v
               Evropsko unijo, niso sprejele kakšnega takšnega akta, ampak bo za njih veljalo to
               šele tedaj, ko bodo pač vstopile.</p>
               <p>Očitno iz tega sledi, da smo mi <q>"bolj papeški od papeža"</q>. To bo prineslo, zlasti
               nekaterim izvajalcem na področju avtomobilske industrije, določene težave pri
               prilagajanju.</p>
               <p>Evropska unija, države bojo imele pa od tega koristi, zato ker bodo to uredbo v
               praksi preizkušale pri nas. Torej se bomo izkazali kot poskusni zajčki. Tega v
               acquisu ni bilo treba zagotavljati.</p>
               <p>Zato se jaz sprašujem: Kdo je to obljubil in zakaj ste to naredili?</p>
               <p>In drugo: uredba presega določila temeljnega zakona. Namreč uredba ne more razširjati
               pravice, ki je določena v temeljnem aktu, ali jo pa ožati. In v tem primeru je šlo za
               to. Torej, brez zakonske podlage in zunaj vsebinskih virov ni mogoče ničesar
               določati. Vi te pač to naredili. Zato se je vlada znašla v polju arbitrarnosti, ki pa
               ji zakon tega ne dovoljuje.</p>
               <p>Torej še enkrat vprašanje. Zakaj ste se odločili za predčasno uveljavitev te uredbe?
               Kakšni razlogi so vas vodili za to, da bodo ti subjekti vedeli, za kaj gre?</p>
               <p>Namreč, se bojim, da se ne bi zgodilo tako, kot se je zgodilo z odpiralnim časom v
               trgovini.</p>
            </sp>
            <sp xml:id="SDZ3-Redna-19-2002-10-21.sp80">

               <speaker>PREDSEDNIK BORUT PAHOR:</speaker>

               <p>Hvala lepa, kolega mag. Drobnič. Prosim, gospa ministrica.</p>
            </sp>
            <sp xml:id="SDZ3-Redna-19-2002-10-21.sp81">

               <speaker>DR. TEA PETRIN:</speaker>

               <p>Hvala lepa. No, v glavnem moram poudariti, da uredba o skupinskih izjemah, ki je
               objavljena v Uradnem listu 69/2002 avtomobilskim proizvajalcem situacije, za razliko
               od evropskega sistema - to se pravi, od sistema, ki ga ureja Evropska unija za
               avtomobilske proizvajalce - ne slabša položaja. Nasprotno, daje jim izjemo od
               generalne prepovedi.</p>
               <p>Skratka, s to novosprejeto skupinsko izjemo v Evropski uniji za avtomobilske
               proizvajalce je nastopila strožja situacija, ravno zaradi tega jim daje Evropska
               unija možnost prijave ali pa predhodnega roka enega leta. Pri nas pas ravno
               obratno.</p>
               <p>In sicer, zakaj. Zaradi tega, ker tretji odstavek 5. člena zakona o preprečevanju
               omejevanja konkurence dopušča izjeme od generalne prepovedi, tako posamične kakor
               tudi skupinske. Skupinske izjeme se opredeli z uredbo. Zato je vlada tudi sprejela to
               uredbo. Posebna poglavja uredbe se nanašajo na avtomobilsko distribucijo,
               zavarovalništvo, tehnološki razvoj in podobno. Torej, s sprejetjem uredbe je tako za
               tiste vrste pogodb, sporazumov oziroma razmerij udeležencem dana možnost izjeme od
               generalne prepovedi omejevanja sporazumov. Posebej to velja za tako imenovano
               ekskluzivno in selektivno distribucijo.</p>
               <p>V primeru, da vlada tovrstnih možnosti ne bi opredelila z uredbo, bi razmerja, ki
               sodijo v ekskluzivno oziroma selektivno distribucijo, lahko veljala za prepovedana.</p>
               <p>V primeru, da posamezne razmere sodijo v okvir skupinskih izjem, je mogoče podeliti
               posamično izjemo.</p>
               <p>Skratka, naj zaključim, da nova uredba prek sistema izjem za slovensko avtomobilsko
               industrijo ne pomeni slabšanja položaja, temveč predvsem boljšo preglednost in s tem
               tudi boljši položaj za to industrijo.</p>
            </sp>
            <sp xml:id="SDZ3-Redna-19-2002-10-21.sp82">

               <speaker>PREDSEDNIK BORUT PAHOR:</speaker>

               <p>Hvala lepa. Še enkrat? Dopolnilno. Prosim.</p>
            </sp>
            <sp xml:id="SDZ3-Redna-19-2002-10-21.sp83">

               <speaker>MAG. JANEZ DROBNIČ:</speaker>

               <p>Hvala lepa. Torej, dopolnilno vprašanje se nanaša, pač, na ta odgovor. Namreč,
               trdite, da je ta uredba za naše proizvajalce milejša, zato so tudi milejši pogoji in
               krajši čas. To bomo tudi primerjali.</p>
               <p>Glejte, v zvezi s tem me pa potem zanima: Ali boste sprejeli še eno uredbo, ki bo
               potem ostrejša za naše proizvajalce ob vstopu v Evropsko unijo ali ne? Oziroma
               kolikor jaz poznam to, je uredba docela identična oziroma podobna uredbi Evropske
               unije: Ali boste torej morda to prehodno obdobje podaljšali vsaj na takšno, kot ga
               imajo v članicah Evropske unije?</p>
            </sp>
            <sp xml:id="SDZ3-Redna-19-2002-10-21.sp84">

               <speaker>PREDSEDNIK BORUT PAHOR:</speaker>

               <p>Želite dodatno odgovoriti, gospa ministrica? Prosim.</p>
            </sp>
            <sp xml:id="SDZ3-Redna-19-2002-10-21.sp85">

               <speaker>DR. TEA PETRIN:</speaker>

               <p>Hvala lepa. Po izteku tega roka, seveda, bomo ugotovili, ali je treba rok podaljšati
               ali ne. Hvala.</p>
            </sp>
            <sp xml:id="SDZ3-Redna-19-2002-10-21.sp86">

               <speaker>PREDSEDNIK BORUT PAHOR:</speaker>

               <p>Hvala. Še enkrat kličem kolega Jerovška, če je v dvorani, da mu dajem besedo za
               postavitev poslanskega vprašanja. Kolega Jerovška ni, zato dajem besedo kolegu Samu
               Bevku. Postavil bo dve poslanski vprašanji: ministru za okolje, prostor in energijo
               ter ministru za kmetijstvo, pri čemer vas želim, kolega Bevk, in vse ostale obvestiti
               da se je minister za kmetijstvo zaradi neodložljivih obveznosti v Ljubljani opravičil
               do 17.00 ure. Prosim.</p>
            </sp>
            <sp xml:id="SDZ3-Redna-19-2002-10-21.sp87">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Ministra za okolje, prostor in
               energijo, mag. Janeza Kopača, in ministra za kmetijstvo, gozdarstvo in prehrano, mag.
               Francija Buta, sprašujem v zvezi z dolgotrajnimi postopki sprejemanja dolgoročnih in
               srednjeročnih planov občin.</p>
               <p>Zanima me: Kakšni so časovni roki pri izdajanju soglasij Vlade Republike Slovenije k
               posameznim planom? Koliko nerešenih zadev čaka na odločitev vlade? Kakšen kadrovski
               potencial je na posameznih ministrstvih vključen v to delo?</p>
               <p>Kljub temu da naj bi bilo prostorsko planiranje izvirna pristojnost občin, pa v
               praksi ni tako. Občina pravzaprav na planske odločitve nima skoraj nikakršnega
               vpliva, saj nastopa samo kot pobudnik in predlagatelj sprememb. O pobudah pa
               dokončno, na podlagi strokovnih ocen posameznih ministrstev, odloča vlada. Občinam
               pravzaprav ostajajo za planiranje samo obstoječa stavbna zemljišča.</p>
               <p>Od pobude posamezne občine za spremembo plana do končnega soglasja vlade sta po
               mojem vedenju potrebni najmanj dve leti, največkrat pa še dosti več. Državni organi
               se ne držijo procesnih rokov, nimajo pripravljenih strokovnih podlag za predhodna
               mnenja in pogoje, nastopajo časovno neusklajeno, vse to pa vodi v nerazumno dolge
               postopek in zavira razvoj lokalne skupnosti.</p>
               <p>Prosim gospoda ministra Kopača za odgovor na vprašanje: Ali je res, da na Uradu za
               prostorsko planiranje na tem področju delajo samo štirje strokovni delavci?</p>
               <p>Tudi v idrijski občini smo že leta 2000 pristopili k spremembam obstoječega plana,
               vendar do danes s strani vlade še nismo dobili soglasja. Zato me tudi zanima: Kdaj se
               bo to zgodilo?</p>
               <p>Samo Idrija, za primer, ena izmed 193 slovenskih občin, ima 30.550 parcel in 62
               kart, zato kadrovsko podhranjena ekipa na ministrstvu ne more slediti vlogam oziroma
               zahtevam lokalnih skupnosti.</p>
               <p>Gospodu ministru tudi predlagam, da na tem področju prične uvajati sodobne
               računalniške tehnologije ter spodbujati občine, da začnejo izdelovati plane v
               elektronski obliki. Najlepša hvala za odgovor.</p>
            </sp>
            <sp xml:id="SDZ3-Redna-19-2002-10-21.sp88">

               <speaker>PREDSEDNIK BORUT PAHOR:</speaker>

               <p>Na vaše vprašanje bo odgovoril minister mag. Kopač. Imate besedo.</p>
            </sp>
            <sp xml:id="SDZ3-Redna-19-2002-10-21.sp89">

               <speaker>MAG. JANEZ KOPAČ:</speaker>

               <p>Hvala za besedo. Najprej morda na to zadnjo pobudo. Dejstvo je, da smo želeli že v
               začetku letošnjega leta občinam naložiti obveznost, da svoje prostorske plane
               oblikujejo v digitalni obliki. Ugotovili smo, da zakonske podlage za kaj takega
               nimamo, lahko jim samo priporočimo; tako zakonsko podlago pa bomo vsi skupaj dobili z
               novim zakonom o urejanju prostora, ki naj bi začel veljati od 1.1.2003 dalje.</p>
               <p>No, kar pa se tiče vašega vprašanja v zvezi z roki za soglasja k predlogom za
               spremembo občinskih prostorskih planov, pa naj povem, da postopek teče tako - saj vi
               ga seveda dobro poznate, ampak morda samo še za koga drugega. Najprej je treba
               pridobiti izhodišča, ki jih morajo dati posamezni resorji. Ta izhodišča, strokovna
               izhodišča, preden se občina sploh loti planiranja, morajo povedati - ne vem,
               ministrstvoza kulturo, kaj je tam varovati z vidika varovanja kulturne dediščine,
               ministrstvo za kmetijstvo, kaj je tam varovati z vidika varovanja kmetijskih
               zemljišč, in tako naprej in tako naprej. No, in zakonski rok za pridobitev ali pa za
               izdajo takih strokovnih izhodišč je 30 dni; ampak to je inštrukcijski rok. Dejstvo pa
               je, da se zelo malo resorjev tega roka drži. Največji problemi so, kot sem razumel
               tudi že navsezadnje nekoliko iz vašega vprašanja, pri ministrstvu za kmetijstvo, tu
               so daleč največji problemi, veliki problemi so tudi pri ministrstvu za kulturo; drugi
               resorji se relativno teh rokov držijo.</p>
               <p>Potem pa, ko prihaja do presoje skladnosti izdelanega predloga sprememb planskega
               akta, pa to, seveda, spet traja kar nekaj časa. Vendar, ko je vloga popolna, je treba
               dati soglasje vlade k takemu planskemu aktu. Do novembra lanskega leta so pretekle
               vlade s temi soglasji čakale včasih tudi po več mesecev, celo več kot leto dni dolgo.
               Od novembra lani smo postavili sistem in sem eno leto porabil, da mi je uspelo
               sestaviti ta sistem, po katerem vlada striktno - do zdaj smo samo v enem primeru
               zamudili za dva dni - striktno dajemo soglasje v 45 dnevih. Ponavadi tudi bistveno
               prej, če je vloga popolna. Tako zdaj zamud na tem delu posla ni več, so pa še zamude
               pri izdajanju strokovnih izhodišč.</p>
               <p>Imamo pa tu nov predlog zakona o urejanju prostora, prav na tej seji državnega zbora
               je druga obravnava, v katerem je pa predvideno, da resorji morajo svoja strokovna
               izhodišča obvezno dati v 30 dneh. Če jih ne dajo, še piše v zakonu, se šteje, da
               sploh nimajo izhodišč. Tako se bodo zdaj resorji morali pri sebi organizirati, sami
               organizirati tako, da bodo ta strokovna izhodišča zagotovo v 30 dneh dali, kajti
               sicer pomeni, da njihovih resornih zahtev nihče več ne bo upošteval. To bo pomenilo
               velik pretres na kakšnem ministrstvu, sem prepričan, tudi zahtevalo bo potrebo po še
               kakšnem zaposlenem več na tistem področju dela. Ampak, ne moremo čakati, da bi se vsi
               <q>"ekipirali"</q>, da bi šele potem uvedli tako novost. Z njo vstopamo od 1.1.2003 dalje.</p>
               <p>Zato sem prepričan, da sprememba prostorskega plana ne bo več nikakršen <q>"bav bav"</q>,
               če smem uporabiti ta izraz. Ne bo več nekaj, kar se bo vleklo tako rekoč leta dolgo,
               ampak bo nekaj, kar bo relativno hitro teklo skozi proceduro. Hvala lepa.</p>
            </sp>
            <sp xml:id="SDZ3-Redna-19-2002-10-21.sp90">

               <speaker>PREDSEDNIK BORUT PAHOR:</speaker>

               <p>Hvala lepa. Želite dati dopolnilno vprašanje? Prosim, kolega Bevk.</p>
            </sp>
            <sp xml:id="SDZ3-Redna-19-2002-10-21.sp91">

               <speaker>SAMO BEVK:</speaker>

               <p>Hvala lepa. Prav na kratko. Moje vprašanje je bila tudi neke vrste pobuda. Namreč,
               vprašal sem: Ali res na Uradu za prostorsko planiranje na tem področju delajo samo
               štirje strokovni delavci? Nekako sem apeliral za kadrovsko okrepitev tega oddelka, pa
               na to nisem dobil odgovora. Hvala lepa.</p>
            </sp>
            <sp xml:id="SDZ3-Redna-19-2002-10-21.sp92">

               <speaker>PREDSEDNIK BORUT PAHOR:</speaker>

               <p>Želite dati pojasnilo? Minister mag. Kopač, prosim.</p>
            </sp>
            <sp xml:id="SDZ3-Redna-19-2002-10-21.sp93">

               <speaker>MAG. JANEZ KOPAČ:</speaker>

               <p>Dela res malo zaposlenih, niso pa samo štirje. Kakorkoli že, pri nas se bomo morali
               teh rokov, ki sem jih napovedal, ravno tako držati, tako da je ta problem naš interni
               problem in ga bomo rešili.</p>
            </sp>
            <sp xml:id="SDZ3-Redna-19-2002-10-21.sp94">

               <speaker>PREDSEDNIK BORUT PAHOR:</speaker>

               <p>Hvala lepa. Naslednji ima besedo kolega Franc Čebulj. Postavil bo vprašanje
               ministrstvu za promet, ministru. Prosim.</p>
            </sp>
            <sp xml:id="SDZ3-Redna-19-2002-10-21.sp95">

               <speaker>FRANC ČEBULJ:</speaker>

               <p>Hvala lepa, gospod minister. Spoštovani ministri in ministrice! Spoštovani kolegi in
               kolegice!</p>
               <p>Moje poslansko vprašanje je naslovljeno na ministra za promet, gospoda Jakoba
               Presečnika, s sledečo vsebino; skratka gre za dve poslanski vprašanji.</p>
               <p>115. člen prvega odstavka zakona o letalstvu predpisuje odškodnino prizadetim
               območjem za odpravo škodljivih posledic na okolje, če hrup in emisije presegajo
               dovoljeno mejo. Drugi odstavek pa med drugim določa, da zaradi poslabšanja pogojev
               bivanja prebivalcem na teh območjih pripada odškodnina.</p>
               <p>Sprašujem sledeče: Ali se omenjeni členi zakona izvajajo? <stage>(Ker mi je znano, da se
               ne.)</stage> Zakaj se ne? Ter: Kdaj se bodo pričeli izvajati?</p>
               <p>Sprašujem tudi: Ali je ministrstvo oziroma minister na osnovi zakona, ki predpisuje
               uredbo in predpise na podlagi členov zakona o letalstvu, že objavil katerega, za kar
               želim odgovor? Gre za 86. člen, 88. člen, 11. člen, 115. člen, 118. člen in še
               kakšnega bi lahko navedel, kar gre v sklop še enega vprašanja glede varnosti
               letališča.</p>
               <p>V zadnjem času se po vseh medijih širijo razne informacije o radarskem mrku na
               letališču. Območne vasi, ki tangirajo na letališče - ne gre samo za vprašanje
               varnosti potnikov, pač pa tudi za varnost okoliških vasi ter prebivalcev.</p>
               <p>Sprašujem sledeče: Zakaj teh napak ne odpravite? <stage>(Gre za radar lokalnega dometa.)</stage>
               Koliko plačuje Republika Slovenija Avstriji za radarske podatke? Zakaj je radar
               Siemens, kupljen pred sedmimi leti, še vedno uskladiščen v Kidričevem?</p>
               <p>Gospod minister, želel bi kratke odgovore; če pa ni možno v tem trenutku, pa bom
               zadovoljen tudi s pismenimi odgovori. Hvala lepa.</p>
            </sp>
            <sp xml:id="SDZ3-Redna-19-2002-10-21.sp96">

               <speaker>PREDSEDNIK BORUT PAHOR:</speaker>

               <p>Prosim, gospod minister, imate besedo.</p>
            </sp>
            <sp xml:id="SDZ3-Redna-19-2002-10-21.sp97">

               <speaker>JAKOB PRESEČNIK:</speaker>

               <p>Hvala lepa. Torej, na hitro bom poskušal odgovoriti, ker v teh minutah, seveda, ne
               morem odgovoriti na vsa vprašanja, na ostalo pa bomo odgovorili potem tudi
               pismeno.</p>
               <p>Lahko rečem, da je hrup v letalstvu urejen najprej z zakonom o letalstvu in s
               pravilnikom o hrupu zrakoplovov. To je že odgovor na enega od členov v zakonu o
               letalstvu, na podlagi katerega je bil narejen tudi ustrezen pravilnik. Torej, za vse
               ostale člene, ki ste jih navedli zdaj, enostavno ne znam odgovoriti, ne vem točnega
               odgovora, na katere člene je bil narejen pravilnik in na katere ne, ker nimam pri
               sebi niti zakona.</p>
               <p>Torej, lahko zagotovim, da v slovenskem zračnem prostoru lahko letijo zrakoplovi v
               okviru navedenih predpisov o hrupu zrakoplovov in da so tudi postopki prileta na
               letališča in odleta z letališča izdelani tako, da so pričakovane ravni hrupa v
               bivalnih okoljih v mejah dovoljenega. V pripravi je predpis o dovoljenem skupnem
               hrupu in določitvi pristojbin v skladu s 115. členom, ki ste ga navedli. Rok za ta
               predpis imamo 24 mesecev od sprejetja zakona o letalstvu; torej, ta pravilnik oziroma
               predpis je v izdelavi oziroma v pripravi.</p>
               <p>Kar se tiče radarskega mrka, kot ste imenovali: res, da je v ponedeljek 14.10.
               tehnična služba opazila motnje v delovanju radarja in da je potem začel ta sistem
               tudi izpadati <stage>(gre za linijo za prenos radarskih podatkov, izpadanje je bilo v
               intervalu 15 minut)</stage>. Zaradi tega je prešlo vodenje letal po tako imenovanem
               proceduralnem načinu vodenja zračnega prometa.</p>
               <p>Pristojne službe uprave za civilno letalstvo so takoj reagirale in tudi ta radar
               usposobile za normalno obratovanje.</p>
               <p>Poudaril bi rad to, da so bile uvedene tudi omejitve v prometu, kar je omogočilo, da
               je bil ves promet seveda 100- procentno varen in da niso bila ogrožena niti letala v
               zraku, niti naselja v naposredni bližini letališča.</p>
               <p>Glede ostalih vprašanj, ki ste jih navedli, bom pa pripravil pisni odgovor.</p>
            </sp>
            <sp xml:id="SDZ3-Redna-19-2002-10-21.sp98">

               <speaker>PREDSEDNIK BORUT PAHOR:</speaker>

               <p>Dopolnilno vprašanje. Prosim, kolega Čebulj.</p>
            </sp>
            <sp xml:id="SDZ3-Redna-19-2002-10-21.sp99">

               <speaker>FRANC ČEBULJ:</speaker>

               <p>Hvala lepa. Gospod minister, gre tukaj resnično za vprašanje vseh prebivalcev, ki v
               ožjem delu letališče živijo, predvsem je naselje tukaj Šenčur in tudi Vodice ter tudi
               deloma Kranj.</p>
               <p>In je treba razumeti, da ljudje so upravičeno zaskrbljeni - eventualno, pri slabši
               vidljivosti pristajanja določenih leta. Gre za to, da se v javnosti širijo različne
               informacije, tudi pristojnih, ki, skratka, bdijo nad samim radarjem. Jasno je bilo
               tudi včeraj po dnevniku, po televiziji povedano, da gre tukaj za omejevanje sredstev
               za vzdrževanje samega radarskega sistema.</p>
               <p>Vemo pa, da je Republika Slovenija pred sedmimi leti, kupila nov radar Siemens, ker
               je bilo takrat tudi dokaj polemično, ker so bili tudi predlogi drugačni. In tukaj gre
               tudi za vprašanje, zakaj toliko sredstev v nek sistem, ki je zdaj v skladišču. Ob tem
               pa vemo dobro, da ni dovolj sredstev za normalno vzdrževanje tega radarskega sistema.
               To je enako kot ne bi bilo sredstev za vzdrževanje avionov. Enaka nevarnost se s tem
               tudi pojavlja v vseh okoliških vaseh, ki tangirajo ob letališču. In tukaj gre za
               jasno bojazen.</p>
               <p>Kar se pa nanaša na prvi del odgovora, glede izplačevanja tako imenovanih rent, pa
               to težko pričakujejo - predvsem tisti, ki so dejansko ogroženi od hrupa in raznih
               emisij.</p>
               <p>Vsekakor bi želel, da se to tudi sporoči javnosti: Kdaj naj bi ta uredba skratka
               prišla? Velikokrat gre tukaj za vprašanje v poslanskih pisarnah: Kdaj naj bi se to
               resnično s strani vlade zgodilo? Hvala lepa.</p>
            </sp>
            <sp xml:id="SDZ3-Redna-19-2002-10-21.sp100">

               <speaker>PREDSEDNIK BORUT PAHOR:</speaker>

               <p>Prosim, dopolnilni odgovor.</p>
            </sp>
            <sp xml:id="SDZ3-Redna-19-2002-10-21.sp101">

               <speaker>JAKOB PRESEČNIK:</speaker>

               <p>Mogoče samo delno dopolnilni odgovor. Lahko zagotovim, da so točno izdelane
               procedure v primeru izpada kakršnegakoli signala, kakršnegakoli radarja. Vse te
               procedure so narejene oziroma so usklajene po mednarodnih standardih IHAO-ja, ki
               veljajo v kontroli oziroma pri vodenju zračnega prometa.</p>
               <p>Tako da tu ni nobenih nevarnosti.</p>
               <p>Na ostala vprašanja pa, kot sem že rekel, vam bom pa odgovoril pisno.</p>
            </sp>
            <sp xml:id="SDZ3-Redna-19-2002-10-21.sp102">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Naslednje vprašanje bo ministru za zunanje zadeve dr.
               Ruplu zastavil kolega Levič. Imate besedo.</p>
            </sp>
            <sp xml:id="SDZ3-Redna-19-2002-10-21.sp103">

               <speaker>PETER LEVIČ:</speaker>

               <p>Hvala lepa. Spoštovani minister za zunanje zadeve, dr. Rupel, lep pozdrav.</p>
               <p>V enem od slovenskih dnevnikov sem pred časom zasledil vest, da je novi veleposlanik
               v Vatikanu, dr. Toplak, v govoru o predaji poverilnih pisem izjavil sledeče.</p>
               <p><q>"V Vladi Republike Slovenije in zlasti katoličani pričakujejo, da bo sporazum,
               podpisan med Republiko Slovenijo in Svetim sedežem, kmalu ratificiran v parlamentu in
               s tem pravno definiran odnos Rimskokatoliške cerkve in Republike Slovenije."</q></p>
               <p>V istem govoru naj bi tudi izjavil, da Vlada Republike Slovenije za zadnje obdobje
               ocenjuje, da se verska vzgoja uveljavlja postopoma.</p>
               <p>Spoštovani minister, zanima me: Ali novinarjeve navedbe držijo? Kakšen je vaš
               komentar na to?</p>
               <p>Ali se strinjate z izjavo veleposlanika dr. Toplaka glede na dejstvo, da je odnos
               Cerkev - država že definiran v ustavi in da obstajajo tudi zakoni, ki pokrivajo to
               področje? K definiranju tega položaja je glede izobraževanja svoje povedalo tudi
               Ustavno sodišče.</p>
               <p>Ali je imel veleposlanik kakšna navodila?</p>
               <p>Ravno tako me zanima: Ali je morebiti ravnal v nasprotju z navodili in ustaljeno
               prakso? Hvala lepa.</p>
            </sp>
            <sp xml:id="SDZ3-Redna-19-2002-10-21.sp104">

               <speaker>PREDSEDNIK BORUT PAHOR:</speaker>

               <p>Hvala lepa kolega Levič. Dajem besedo ministru za zunanje zadeve, dr. Ruplu.</p>
            </sp>
            <sp xml:id="SDZ3-Redna-19-2002-10-21.sp105">

               <speaker>DR. DIMITRIJ RUPEL:</speaker>

               <p>Spoštovani gospod poslanec, zadeva, o kateri sprašujete, mi je znana in smo o njej
               tudi že nekaj malega govorili v našem ministrstvu. Takole bi vam odgovoril.</p>
               <p>Prvič: izjave, ki so bile citirane v medijih, ne odražajo povsem tega, kar je
               veleposlanik govoril, oziroma so nekoliko iztrgane iz konteksta. Torej med izjavami,
               kakršne so prišle v javnost, in njegovim celovitim govorom je razlika. Sicer pa bi
               rad opozoril na to, da gre za razmerje med državo Slovenijo in Svetim sedežem kot
               entiteto, ki je subjekt mednarodnega prava, in ima Slovenija z njim vzpostavljene
               diplomatske odnose.</p>
               <p>Torej, po eni strani gre za Sveti sedež kot neke sorte mednarodni subjekt posebne
               vrste, po drugi strani pa gleda Sveti sedež kot vrh katoliške cerkve, ki je v skladu
               s slovensko ustavo enakopravna z drugimi verskimi skupnostmi v Republiki Sloveniji,
               deluje svobodno po kanonskem pravu, v skladu s pravnim redom Republike Slovenije.</p>
               <p>Sporazum, ki je v obravnavi in za katerega vsi vemo, ker je bil že v parlamentu in
               je danes na Ustavnem sodišču ponovnem pretehtanju, dejansko ureja pravna vprašanja
               med državo Republiko Slovenijo in Svetim sedežem kot državo oziroma subjektom
               mednarodnega prava <q>"sui generis"</q> in to je razvidno tudi iz samega naslova tega
               sporazuma. Glede navedbe, da se verska vzgoja uveljavlja postopoma, je veleposlanik
               Toplak pod versko vzgojo imel v mislih pouk o verstvih sveta, med katerimi je seveda
               tudi katoliška vera.</p>
               <p>Glede tretjega dela bi pa rekel naslednje. Namreč, veleposlanik je govoril o razvoju
               plemenitih vrednot evropske kulturne tradicije, ki temeljijo na krščanskih vrednotah
               in tako naprej; govoril je o razvoju slovenske kulture, ki je tesno povezana s
               krščanstvom, navajal je Brižinske spomenike, prevod Svetega pisma v času reformacije,
               vse do modernih prevodov,interpretacij Svetega pisma in seveda, da so krščanske
               vrednote tudi sicer vgrajene v temelje evropske kulture. S tem ni zanikal obstoja in
               vpliva drugih vrednot. Hvala lepa.</p>
            </sp>
            <sp xml:id="SDZ3-Redna-19-2002-10-21.sp106">

               <speaker>PREDSEDNIK BORUT PAHOR:</speaker>

               <p>Želite postaviti dopolnilno vprašanje, kolega Levič? Prosim, imate na voljo...</p>
            </sp>
            <sp xml:id="SDZ3-Redna-19-2002-10-21.sp107">

               <speaker>PETER LEVIČ:</speaker>

               <p>Samo tako na kratko. Iz odgovora sem v bistvu razumel, da so, pač, mediji malo
               prikrojili to izjavo našega veleposlanika; zato me zanima: Zakaj jih niste potem
               demantirali? Oziroma vsaj nisem jaz zasledil v časopisih, da bi demantirali pisanje
               teh novinarjev. Hvala lepa.</p>
            </sp>
            <sp xml:id="SDZ3-Redna-19-2002-10-21.sp108">

               <speaker>PREDSEDNIK BORUT PAHOR:</speaker>

               <p>Gospod minister, dr. Rupel, imate besedo.</p>
            </sp>
            <sp xml:id="SDZ3-Redna-19-2002-10-21.sp109">

               <speaker>DR. DIMITRIJ RUPEL:</speaker>

               <p>Sam ne bi uporabljal tako močnih besed, kot <q>»prikrojili«</q>. Vendar seveda razumete, da
               je razlika med nekim citatom iz daljšega govora in celotnim govorom. Iz konteksta
               celotnega govora je mogoče zadevo razumeti drugače kot pa iz iztrganega citata, ki
               lahko navaja k napačnim sklepom.</p>
               <p>Sicer pa se opravičujem in izkoriščam možnost, gospod predsednik,...</p>
            </sp>
            <sp xml:id="SDZ3-Redna-19-2002-10-21.sp110">

               <speaker>PREDSEDNIK BORUT PAHOR:</speaker>

               <p>Prosim.</p>
            </sp>
            <sp xml:id="SDZ3-Redna-19-2002-10-21.sp111">

               <speaker>DR. DIMITRIJ RUPEL:</speaker>

               <p>... da rečem še to. Nisem vam do konca odgovoril na vaše vprašanje.</p>
               <p>Dejstvo je, da je veleposlanik dolžan govoriti to, kar je politika Republike
               Slovenije in kar mu naročimo v ministrstvu za zunanje zadeve. Dejstvo je to, da je
               veleposlanik na začetku svojega službovanja oziroma pred začetkom svojega službovanja
               šel skozi celo vrsto nekih preizkusnih procedur. Ena od njih je tudi tu, v
               parlamentu. Uživa zaupanje pravzaprav cele vrste ustanov našega sistema. Ko pa gre za
               kakšne nesporazume, netočnosti in tako naprej, pa seveda običajno poskušamo tisto,
               kar je narobe, popraviti oziroma pojasniti. Tako tudi danes pojasnjujem to zadevo in
               upam, da ne bo treba tega več pojasnjevati naprej. Hvala lepa.</p>
            </sp>
            <sp xml:id="SDZ3-Redna-19-2002-10-21.sp112">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Kolega Franci Rokavec bo postavil vprašanji ministru za
               promet in ministru za okolje. Prosim, kolega Rokavec.</p>
            </sp>
            <sp xml:id="SDZ3-Redna-19-2002-10-21.sp113">

               <speaker>FRANCI ROKAVEC:</speaker>

               <p>Hvala za besedo, gospod predsednik. Spoštovana ministrica, spoštovani ministri in
               seveda lep pozdrav vsem kolegicam in kolegom poslancem!</p>
               <p>Poslansko vprašanje naslavljam že tretjič. Gre za problematiko vzdrževanja in
               opravljanja z mostovi prek večjih rek v Republiki Sloveniji.</p>
               <p>Že v letu 2001 se je izdelovala ena okvirna študija na ministrstvu za promet, tudi v
               okviru vlade Republike Slovenije; in pa seveda na poslansko vprašanje v letu 2001 mi
               je bilo odgovorjeno, da je treba ustrezno vprašanje reševati prek povečanja primerne
               porabe občinam, da bi bile dejansko upravičene do teh finančnih sredstev.</p>
               <p>Namreč, minili sta dve leti. Na tem področju se ni dejansko premaknilo nič. Dejstvo
               je, vsaj iz okolja, iz katerega prihajam, na relaciji med naseljem Dolsko in Renkami
               - se pravi, 25 km dolžine - je pet mostov prek reke Save, ki so dejansko v
               pristojnosti lokalnih skupnosti. Lokalne skupnosti, samo po zadnjem izračunu na tem
               področju - bi terjalo nujno vzdrževanje in resna obnova, da mostovi ne propadejo
               oziroma ne zgrmijo v reko Savo, samo ta sanacija bi terjala okoli 700 milijonov
               potrebnih finančnih sredstev. Lokalne skupnosti na tem področju,kot so Dol pri
               Ljubljani, Litija, niso v stanju pokriti takšnega finančnega zalogaja.</p>
               <p>Ker ni takšen problem samo na tem področju, ampak tudi pri podobnih drugih primerih v
               naši državi, ponovno sprašujem omenjena ministrstva in vlado: Kaj se bo ukrenilo, da
               se bo dejansko začelo reševati tako pereč problem?</p>
               <p>In drugo vprašanje, to je pa naslovljeno ministrici za gospodarstvo. Gre za mojo
               poslansko pobudo, ki sem jo naslovil na Vlado Republike Slovenije 12. septembra
               letošnjega leta v zvezi s problematiko opuščenega rudišča Sitarjevec. Namreč, gre za
               to, da sta v tem času tako inšpektorat za rudarstvo kot tudi naravoslovna tehnična
               fakulteta, oddelek za geologijo, raziskala to območje in ugotovila, da ta rudnik
               dejansko nikoli ni bil zaprt, poleg tega pa, daobstaja tako za prebivalce in
               obiskovalce tega območja velika nevarnost, ker so nesanirani in nezaprti rudniški
               rovi, kakor tudi nestrokovno zaprti vhodi v sam rudnik.</p>
               <p>Na podlagi tega sprašujem omenjeno ministrstvo in vlado v celoti: Kaj bo dejansko
               storila, da omenjeno območje ne postane resna nevarnost za prebivalce mesta Litija?
               Hvala lepa.</p>
            </sp>
            <sp xml:id="SDZ3-Redna-19-2002-10-21.sp114">

               <speaker>PREDSEDNIK BORUT PAHOR:</speaker>

               <p>Hvala lepa, kolega Rokavec. Najprej bo odgovarjal minister za promet, gospod
               Presečnik. Prosim.</p>
            </sp>
            <sp xml:id="SDZ3-Redna-19-2002-10-21.sp115">

               <speaker>JAKOB PRESEČNIK:</speaker>

               <p>Hvala lepa za besedo oziroma tudi za vprašanje.</p>
               <p>V skladu z zakonom o javnih cestah, seveda ceste delimo v dve kategoriji. Ene so
               tiste državne ceste, za katere skrbi država - v imenu države ministrstvo za promet -
               druge so tiste, za katere skrbijo občine, in torej isto velja tudi za objekte na teh
               cestah. Zavedam se, da so nekateri objekti večjega pomena, predvsem je pa njihova
               sanacija in vzdrževanje bistveno dražje. Direkcija za ceste Republike Slovenije je
               kot pomoč občinam naredila seznam in je popisala predvsem velike mostove in ta seznam
               v glavnem obstoja, predvsem od tistih občin, ki so jim te podatke tudi dale.</p>
               <p>Ministrstvo za promet seveda nima nobenih zakonskih možnosti, da sanira te objekte,
               da vzdržuje te objekte ali da celo gradi nove objekte, zato je vprašanje bolj
               namenjeno ne samo občinam, ampak eventualno tudi spremembi zakona o financiranju
               občin. In kot poslanec imate tudi možnost, da predlagate spremembo tega zakona
               oziroma da daste ustrezno pobudo vladi oziroma ministrstvu za finance, da ta zakon
               spremeni in eventualno upošteva tudi te objekte.</p>
               <p>Torej, drugega odgovora ne morem dati, ker možnosti, da bi ministrstvo za promet
               vzdrževalo, obnavljalo in gradilo te objekte, seveda nima.</p>
            </sp>
            <sp xml:id="SDZ3-Redna-19-2002-10-21.sp116">

               <speaker>PREDSEDNIK BORUT PAHOR:</speaker>

               <p>Hvala lepa. Gospa ministrica, želite odgovoriti na tisti del vprašanja, ki se nanaša
               na vas? Prosim.</p>
            </sp>
            <sp xml:id="SDZ3-Redna-19-2002-10-21.sp117">

               <speaker>DR. TEA PETRIN:</speaker>

               <p>Hvala lepa. Spoštovani poslanec, moram povedati, da vaša pobuda ni nikjer zavedena,
               niti na vladi niti v državnem zboru, zaradi tega tudi konkretnih aktivnosti ni bilo.
           </p>
            </sp>
            <sp xml:id="SDZ3-Redna-19-2002-10-21.sp118">

               <speaker>PREDSEDNIK BORUT PAHOR:</speaker>

               <p>Dopolnilno vprašanje? Prosim.</p>
            </sp>
            <sp xml:id="SDZ3-Redna-19-2002-10-21.sp119">

               <speaker>FRANCI ROKAVEC:</speaker>

               <p>No, najprej dopolnilno vprašanje predvsem ministrici za gospodarstvo. To se danes,
               izgleda, že drugič dogaja. Namreč, imam dokumentirano navedeno, da je bilo
               priporočeno 12. septembra 2002 oddano na pošti v Litiji, naslovnik: Vlada Republike
               Slovenije. Mislim, da je verjetno tudi gospod generalni sekretar prvi, ki je zadolžen
               in pa pristojen, da uredi to pošto.</p>
               <p>Ampak, kljub vsemu ponovno apeliram na vas, da je treba to vprašanje resno proučiti,
               če je treba, vam tudi osnovno pobudo lahko še enkrat predočim. Dejansko vsa poročila,
               tako rudarske inšpekcije kakor tudi naravoslovne tehnične fakultete, kažejo na to, da
               je treba k temu vprašanju resno pristopiti. Apeliram na vlado v celoti, da se
               nemudoma vzvezi s tem vprašanjem tudi posveti s primerno težo. Hvala lepa.</p>
            </sp>
            <sp xml:id="SDZ3-Redna-19-2002-10-21.sp120">

               <speaker>PREDSEDNIK BORUT PAHOR:</speaker>

               <p>Prej smo bili upravičeno, se mi zdi, kritični do ministrice. Zdaj pa nimamo razlogov
               za to. Moram pojasniti, da ministrica ni dolžna odgovarjati na vprašanja, ki jih
               direktno naslavljate nanjo ali na vlado. Vsa poslanska vprašanja po poslovniku moram
               podpisati jaz ali po pooblastilu gospa generalna sekretarka in s tem postane pisno
               poslansko vprašanje tudi uradno. Prosim. Prosim, kolega Rokavec. Prosim.</p>
            </sp>
            <sp xml:id="SDZ3-Redna-19-2002-10-21.sp121">

               <speaker>FRANCI ROKAVEC:</speaker>

               <p>Gospod predsednik! Že uvodoma sem povedal, da je bila naslovljena pobuda na Vlado
               Republike Slovenije.</p>
            </sp>
            <sp xml:id="SDZ3-Redna-19-2002-10-21.sp122">

               <speaker>PREDSEDNIK BORUT PAHOR:</speaker>

               <p>Rekli ste iz Litije, če sem prav razumel.</p>
            </sp>
            <sp xml:id="SDZ3-Redna-19-2002-10-21.sp123">

               <speaker>FRANCI ROKAVEC:</speaker>

               <p>Tako, tako.</p>
            </sp>
            <sp xml:id="SDZ3-Redna-19-2002-10-21.sp124">

               <speaker>PREDSEDNIK BORUT PAHOR:</speaker>

               <p>Ampak, mora priti v mojo pisarno, da formalno to vprašanje sporočim vladi.</p>
            </sp>
            <sp xml:id="SDZ3-Redna-19-2002-10-21.sp125">

               <speaker>FRANCI ROKAVEC:</speaker>

               <p>Saj trdim, da to ni bila poslanska pobuda prek državnega zbora, ampak preko
               poslanske vprašanje.</p>
            </sp>
            <sp xml:id="SDZ3-Redna-19-2002-10-21.sp126">

               <speaker>PREDSEDNIK BORUT PAHOR:</speaker>

               <p>To je različen status. V tem smislu moram vzeti tokrat v bran ministrico. Na tako
               vprašanje ni dolžna odgovoriti. Če boste pa isto vprašanje zastavili preko mojega
               kabineta, pa bo dolžna. Prosim. Ali smo pojasnili nesporazum, kolega Rokavec?
               Prosim.</p>
            </sp>
            <sp xml:id="SDZ3-Redna-19-2002-10-21.sp127">

               <speaker>FRANCI ROKAVEC:</speaker>

               <p>Sam sem komentiral odgovor gospe ministrice samo v tem delu, kjer je povedala, da te
               pobude ona ni dobila.</p>
            </sp>
            <sp xml:id="SDZ3-Redna-19-2002-10-21.sp128">

               <speaker>PREDSEDNIK BORUT PAHOR:</speaker>

               <p>V formalnem smislu ima prav, kot sem poskušal pojasniti. Mislim, da smo zdaj ta
               nesporazum tudi rešili. Prav? Kolega Sašo Peče bo postavil vprašanje ministru za
               finance. Prosim.</p>
            </sp>
            <sp xml:id="SDZ3-Redna-19-2002-10-21.sp129">

               <speaker>SAŠO PEČE:</speaker>

               <p>Hvala za besedo. Verjamem v resnico, pa čeprav je ta boleča. Verjamem tudi v to, da
               si državljanke in pa državljani naše države zaslužijo realno sliko naših slovenskih
               javnih financ. In v povezavi s tem ne moremo iti mimo delovanja ministra za finance,
               ki po mojioceni in po oceni Slovenske nacionalne stranke to državo vodi v pogubo. Ne
               morem iti mimo - prav tako - govora gospoda Drnovška na današnji seji, ko je ocenil,
               da vsi zunanji ocenjevalci ocenjujejo našo državo, da smo uspešni, da smo želen
               partner in da smo <q>"zgodba o uspehu"</q>. Da smo <q>"zgodba o uspehu"</q>! Z minusi v vseh
               državnih blagajnah. Vsak Slovenec, tudi tisti, ki ni polnoleten, vsak Slovenec, ki se
               v tem trenutku rodi, je zaradi potez Liberalne demokracije dolžan prek 700.000
               slovenskih tolarjev, prek 360.000 slovenskih tolarjev je dolžan domačim upnikom in
               prek 300.000 slovenskih tolarjem je dolžan tujim upnikom.</p>
               <p>Vlada nas poskuša prepričati v zadnjem obdobju, da je Slovenija fantastičen
               gospodar. Izgubljamo lastno premoženje, izgubljamo finančne stebre, prodajamo
               farmacevtsko industrijo. V načrtu prodaje državnega premoženja, ki je zdaj pred nami,
               in sicer v obliki proračunskega memoranduma oziroma sestavnega dela, je razvidno, da
               od te naše države od leta 2006 naprej ne bo ostalo ničesar, da bomo vstopali v
               Evropsko unijo dobesedno kot berači. In ocenjujem, da je prav, da slovenski
               državljani to vedo, da vedo, kaj jih čaka in da se bodo lahko prilagodili temu stanju
               oziroma stanju, ki nas bo pričakal s tega naslova. Še leta 1993 je javni dolg znašal
               303 milijarde slovenskih tolarjev. V lanskem letu oziroma 7 let kasneje, se je ta
               javni dolg povečal za tisoč milijard slovenskih tolarjev.</p>
               <p>Lepo vas prosim, pa kam gre ta država! Vsi vi politiki, predvsem vladni politiki,
               govorite tisto <q>"zgodbo o uspehu"</q>. In naj vam samo nanizam zelo žalosten podatek, ki
               tudi dejansko boli mene. Dolg nekdanje Jugoslavije je znašal 20 milijard ameriških
               dolarjev. Jugoslavija je imela 23 milijonov prebivalcev. Dolg Slovenije, naše države,
               te <q>"zgodbe o uspehu"</q>, kot nam jo poskušate prikazati, ko zavajate - in s tem zavajate
               slovenske državljane in državljanske, predvsem pa gospodarske subjekte na naših tleh
               -, pa ima v temu trenutku za 7,8 milijarde ameriških dolarjev dolga. In to ob samo 2
               milijonih prebivalcev.</p>
               <p>V Sloveniji smo trenutno bolj zadolženi, kot smo bili nekoč v nekdanji Jugoslaviji.
               Toda, da vsa zgodba ne bi bila tako enostavna, vlada še zmeraj nadaljuje z
               zadolževanjem v ...<stage>/Opozorilni znak za konec razprave./</stage>... vseh oblikah: v oblikah
               proračunskega primanjkljaja ki se vsako leto viša in ki bo pri proračunskem
               memorandumu 50 milijard znašal tudi leta 2006.</p>
               <p>Gospod Rop: Kam nas to pelje in zakaj to počnete?</p>
            </sp>
            <sp xml:id="SDZ3-Redna-19-2002-10-21.sp130">

               <speaker>PREDSEDNIK BORUT PAHOR:</speaker>

               <p>Hvala lepa, kolega Peče. Minister za finance, mag. Rop, bo odgovoril na vaše
               vprašanje. Prosim.</p>
            </sp>
            <sp xml:id="SDZ3-Redna-19-2002-10-21.sp131">

               <speaker>MAG. ANTON ROP:</speaker>

               <p>Ja, spoštovani poslanke, spoštovani poslanci, deloma smo odgovore in tudi podobna
               vprašanja že danes slišali.</p>
               <p>Seveda, ta vprašanja, tako kot so postavljena, ne slonijo na metodološko korektnih
               podatkih, ampak izvirajo in izhajajo iz absolutnih številk, ki same po sebi, seveda,
               relativno malo povedo. Tisto, kar je ključni dejavnik, ko se, na primer, dela
               primerjava med bivšo Jugoslavijo in Slovenijo, je seveda nivo bruto domačega
               proizvoda, nivo kupne moči; delež javnega dolga v bruto domačem proizvodu, kupna moč
               in pa tisto, kar je najbolj signifikantno in kar je pravi kriterij za vse, ki se
               ukvarjajo z javnimi financami, je delež stroškov servisiranja javnega dolga v bruto
               domačem proizvodu, ki se na leto plačuje za te namene.</p>
               <p>In, če pogledamo te kazalce, ugotovimo, da je na primer v Sloveniji, ko jo
               primerjamo, dolg države v primerjavi z bruto domačim proizvodom ali pa na prebivalca
               nižji in ni ga dolga v Evropski uniji niti nobene članice države, ki bi imela nižji
               relativni javni dolg, razen v bruto domačem proizvodu Luksemburg.</p>
               <p>Tudi ko primerjamo slovenske javne finance s tekočimi kazalci; in te primerjave so
               redno, letno delane. To vedo vsi, ki spremljajo javne finance. Dve svetovni
               instituciji, če lahko tako temu rečem, opravljata tekočo analizo. Prva je Mednarodni
               denarni sklad, ki mora pravzaprav vsako leto za svoje člane pripraviti tako imenovani
               <q>"country report"</q>. Skratka, poročilo o posamezni državi. V tem poročilu oceni, kakšno
               je gibanje javnih financ, kakšna je stabilnost javnih financ in kakšne so pravzaprav
               perspektive za javne finance v bodoče.</p>
               <p>No, če pogledamo to publikacijo, ki je na voljo v celem svetu, ki jo uporablja
               celotna Evropa, ki jo uporabljajo vse <q>"rating agencije"</q> in najpomembnejše
               investicijske hiše po Evropi, potem boste ugotovili, da v skladu s temi ocenami
               Slovenija sodi med manj zadolžene države, med varne države.</p>
               <p>In tudi ko smo se zadolževali, nimamo več te potrebe v tujini, ko smo izdali tako
               imenovane evroobveznice, smo dosegali ceno, kot jo praktično dosega in jo je takrat
               dosegala nemška centralna banka. Tako bi rekel: vse mednarodne institucije, vsi
               mednarodni strokovnjaki, vključno z evropsko komisijo, v zadnjem poročilu ugotavljajo
               stabilnost slovenskih javnih financ, relativno boljše stanje slovenskih javnih financ
               kot v primerljivih evropskih državah, pa kljub temu slišimo od opozicije, da je
               stanje slovenskih javnih financ grozno slabo, nemogoče in da je tik pred propadom.
               Mene veseli ta skrb za slovenske javne finance in upam, da nas bo ta skrb podprla
               tudi, ko bomo sprejemali proračun.</p>
               <p>Samo še to. Belgija, Francija, Italija, Portugalska, vsi imajo bistveno večji
               deficit kot Slovenija; med vsemi kandidatkami za vstop v Evropsko unijo ima samo ena,
               samo ena država nižji deficit kot Slovenija, to je Estonija, ima pa zato 25%
               brezposelnost in nižjo stopnjo inflacije.</p>
               <p>Toliko o teh relativnih kazalcih in strokovnem pristopu k prikazu javnih financ.
               Predlagam, če se strinjate, gospod predsednik, da gospodu Pečetu tudi pismeno
               odgovorimo, primerjalno, z vsemi tabelami, z vsemi mednarodnimi primerjavami in smo
               mu potem tudi na voljo za dodatne razlage, tako da bomo dejansko razložili, kakšno je
               stanje slovenskih javnih financ, kakšne so možnosti in seveda tudi perspektive. Gre
               za uradne podatke, ki jih redno objavljamo tudi v publikaciji ministrstva za finance
               in so seveda vsem slovenskim državljanom na voljo tudi na internetu, skratka, na
               spletni strani ministrstva za finance. Res vse vabim, da si to pogledajo in se
               prepričajo o realnem stanju, takšnem, kot je.</p>
            </sp>
            <sp xml:id="SDZ3-Redna-19-2002-10-21.sp132">

               <speaker>PREDSEDNIK BORUT PAHOR:</speaker>

               <p>Gospod minister, kolegice in kolegi bodo ocenili tako pripravljenost vlade, da ob
               odgovoru na ustno vprašanje dajo tudi pismena pojasnila.</p>
               <p>Kolega Peče želi postaviti dodatno vprašanje. Prosim.</p>
            </sp>
            <sp xml:id="SDZ3-Redna-19-2002-10-21.sp133">

               <speaker>SAŠO PEČE:</speaker>

               <p>Realno podajanje - gospod minister, vi pozabljate, da ste slovenski minister in da je
               pomembno stanje na javnih financah, tako kot ga čutimo Slovenci in Slovenke. Ne
               pozabite v vsej svoji vehemenci in arogantnosti, da v naši državi skoraj 300.000
               državljanov živi pod pragom revščine.</p>
               <p>Ko pa govorite o tako imenovanih konkretnih primerih oziroma korektnem podajanju,
               naj vas spomnim - vaše avtorsko delo samo iz tega leta: 15. januar, državo ste
               zadolžili za 10,5 milijarde slovenskih tolarjev iz naslova RS 28 - obveznice; 15.
               januarja, istega dne, ste zadolžili državljane Republike Slovenije za 60 milijonov
               evrov, RS Republika Slovenija - za 30 milijard slovenskih tolarjev naslednji mesec;
               RS 31, še zmeraj smo pri januarju - za 2 milijardi 900 ste zadolžili Slovence; RS 32,
               15. januar - 23 milijonov evrov ste nas zadolžili. Dalje, RS 33 - ste nas zadolžili
               za 29 milijard slovenskih tolarjev, Slovence in Slovenke. Dalje, RS 34, 18. februar,
               komaj pri februarju smo, in ste nas zadolžili za dodatnih 12 milijard.Nadaljujem z RS
               35, marca, l8. marca letošnjega leta, vsi podatki so iz letošnjega leta - dodatnih 14
               milijard. RS 36, istega marca, 18.3., ste nas zadolžili za dodatnih 12 milijard
               slovenskih tolarjev. Nadaljujem z aprilom: RS 37 - zadolžili za 17 milijard
               slovenskih tolarjev. Dalje v aprilu, ker je bilo premalo to seveda za zadolženost, še
               za 100 milijonov evrov ste nas zadolžili, Slovence. Nadaljujem z RS 40 - maja 15
               milijard slovenskih tolarjev; nadaljujem z RS 41 šestega meseca - zadolžili za 12
               milijard slovenskih tolarjev; nadaljujem z RS 42 - zadolžili za dodatnih 12 milijard
               slovenskih tolarjev. Gospod Rop, pa kaj se vi greste? Ravnokar sem vam povedal, da
               300.000 Slovencev živi na pragu revščine, vi pa nonstop prihajate s podatki, kako nas
               tujina pozitivno ...<stage>/Opozorilni znak za konec./</stage>... ocenjuje.</p>
               <p>Samo v letošnjem letu ste nas Slovenke in Slovence zadolžili s prek 150 milijard
               slovenskih tolarjev. Gospod Rop, bodite korektni, pojdite s področja javnih
               financ!</p>
            </sp>
            <sp xml:id="SDZ3-Redna-19-2002-10-21.sp134">

               <speaker>PREDSEDNIK BORUT PAHOR:</speaker>

               <p>Prosim gospod minister, da odgovorite.</p>
            </sp>
            <sp xml:id="SDZ3-Redna-19-2002-10-21.sp135">

               <speaker>MAG. ANTON ROP:</speaker>

               <p>Bom skušal odgovoriti. Seveda, nekaj je vedeti, drugo je čutiti, še hujše pa je, če
               se igramo s čustvi Slovencev. Mi lahko tukaj diskutiramo o pragu revščine v Sloveniji
               in po stopnji revščine v Sloveniji. Tudi, če bi si gospod Peče pogledal te številke,
               očitno ni zainteresiran, bi ugotovil, da je ta nivo revščine v Slovenije nižji.
               Navajanje zopet - absolutnih podatkov o tem, koliko je bilo zadolževanja v posameznih
               mesecih, pa seveda spet kaže na popolno nepoznavanje situacije v javnih financah.
               Namreč, treba je vedeti, da smo v zadnjem letu dosegli zelo pomembne premike v
               Sloveniji na področju nivoja obrestnih mer. Samo v enem letu je obrestna mera padla
               za več kot 1-odstotno točko. Obrestna mera še eno leto nazaj je bila približno
               TOM+4,2. Na zadnji avkciji smo dosegli obrestno mero TOM+2,8. To smo, seveda, dosegli
               z aktivnim prestrukturiranjem dolga.</p>
               <p>Torej, gre za to, da menjamo aktivno - in bomo to še bolj aktivno počeli, še več
               bomo tega zadolževanja delali in še večje vsote bomo seveda namenjali za zadolževanje
               zato, ker slab dolg, slab dolg ponavljam, menjamo z boljšim dolgom pri nižji obrestni
               meri, za katerega plačujemo manj davkoplačevalskega denarja.</p>
               <p>Pri zadnji zadolžitvi, ponovno poudarjam, smo dosegli obrestno mero TOM+2,8.
               Prejšnja obrestna mera je bila TOM+4,5. Rad bi povedal, da v skladu s posebnim
               programom uporabe kupnine nameravamo celotni javni dolg, ki je nastal iz naslova
               sanacije bank, zamenjati s cenejšim dolgom, in sicer TOM+3. Sedanji dolg je pa
               TOM+6,5.</p>
               <p>Torej, verjetno lahko pričakujemo, da bo gospod Peče v nadaljevanju nam spet
               navajal, kolikokrat smo zamenjali slabe obveznice z boljšimi, nam bo to očital kot
               zločinsko dejanje dodatnega zadolževanja. To ni to. To je izboljševanje strukture
               dolga, je aktivno upravljanje z dolgom, ki seveda pomeni na koncu nižje stroške
               servisiranja javnega dolga in na koncu, če hočete, pomeni v proračunu 2003 več kot 10
               milijard dodatnih sredstev in to smo povedali pri javni predstavitvi, ki jih lahko
               namenjamo za izobraževanje, za tehnološki razvoj, za investicije. Končno smo začeli
               prestrukturirati javni dolg in to aktivno in to namenjamo seveda za razvojne namene
               in to bomo tudi še počeli.</p>
               <p>O tem, kako to počnemo, natančno in vsako leto poročamo v posebnem poročilu o
               upravljanju z javnim dolgom in tam to vse natančno piše. Tako je tovrstno naštevanje,
               koliko je kdaj bilo kakšne zadolžitve, popolnoma nesmiselno. Tisto, kar je ključni
               podatek za vsakogar, ki se ukvarja z javnimi financami, je nivo stroškov za
               servisiranje javnega dolga. In ta pada in bo še naprej padal.</p>
            </sp>
            <sp xml:id="SDZ3-Redna-19-2002-10-21.sp136">

               <speaker>PREDSEDNIK BORUT PAHOR:</speaker>

               <p>Kolega Peče, vidim da želite besedo. Besedo vam lahko dam samo, če boste predlagali
               uveljavitev 246. člena poslovnika, sicer vam je pa ne morem dati. Želite to? Prav.
               Potem imate besedo.</p>
            </sp>
            <sp xml:id="SDZ3-Redna-19-2002-10-21.sp137">

               <speaker>SAŠO PEČE:</speaker>

               <p>Iskreno prosim, če državni zbor kljub svoji politični strokovnosti poda to točko,
               torej vprašanje javnega dolga, na eno izmed oziroma na prihodnjo sejo in da o tem
               glasujemo jutri.</p>
               <p>Samo rad bi pa še rekel, gospod Rop, če bi se tako obnašali gospodarski subjekti,
               kot se obnaša država pod vašim vodstvom, bi že zdavnaj propadli. In to je edini
               kazalec. Vi ne smete biti v vlogi akterja igre <q>"Catch the cash"</q>. Ta je pri nas
               prepovedana.</p>
            </sp>
            <sp xml:id="SDZ3-Redna-19-2002-10-21.sp138">

               <speaker>PREDSEDNIK BORUT PAHOR:</speaker>

               <p>Prosim! Zdaj nimate več pravice do besede. Predlagate torej uveljavitev drugega
               odstavka 246. člena, torej pravice, da poslanec, ki postavi poslansko vprašanje,
               lahko zahteva, da se na naslednji seji opravi razprava o odgovoru ministra in da o
               tem odloči državni zbor. Tako kot v prejšnjem primeru, bomo tudi v tem primeru,
               kolega Peče, jutri pred začetkom glasovanj o opravljenih točkah dnevnega reda
               glasovali.</p>
               <p>Zdaj gremo naprej z vprašanji. Najprej ima besedo kolega Mamić. Je opravičen.
               Kolegica Majda Potrata, imate besedo.</p>
            </sp>
            <sp xml:id="SDZ3-Redna-19-2002-10-21.sp139">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani ministrici, cenjeni ministri in
               generalni sekretar vlade! Spoštovane kolegice in kolegi!</p>
               <p>Povod za vprašanje, ki ga zastavljam ministrstvu za znanost, šolstvo in šport, je
               pismo znanstvenoraziskovalnega centra Slovenske akademije znanosti in umetnosti. V
               njem so trije podpisi, podpis direktorja instituta, predstojnice Inštituta za
               slovenski jezik Frana Ramovža in predsednika znanstvenega sveta instituta.</p>
               <p>Iz pisma je mogoče razbrati tri probleme, s katerimi se spopada institut, in sicer:
               nezadostno financiranje, premajhen obseg raziskovalnih ur in neprimerne prostorske
               razmere za dve institutovi sekciji.</p>
               <p>Delovanje Inštituta za slovenski jezik Frana Ramovža je izjemnega pomena za razvoj
               jezikoslovne znanosti na slovenskem in zunaj naših meja, rezultati raziskovalnega
               dela pa so uporabni tudi v drugih strokah. Temeljne raziskave slovenskega jezika v
               sedanjosti in v zgodovinskem razvoju, ki jih opravlja inštitut, so usmerjene v
               raziskovanje slovenskega strokovnega izrazja, v pripravo, izdelavo in izdajo
               temeljnih manjkajočih del na področju slovenskega knjižnega jezika, v pripravljanje
               jezikovnih atlasov, narečnih slovarjev in monografij, v postopno izdelavo
               sintetičnega slovnega opisa knjižnega jezika 16. stoletja in v številne nujne naloge
               slovenskega slovaropisja, pomembne tudi zaradi aktualnega vključevanja v Evropsko
               unijo. Naj omenim samo dve: slovarski del slovenskega pravopisa in novi slovar
               slovenskega knjižnega jezika, kar bi moralo biti opredeljeno kot dolgoročna
               inštitutova naloga.</p>
               <p>Ministrico, dr. Lucijo Čok, sprašujem: Kakšni so načrti glede financiranja
               inštituta, da bi v prihodnje lahko neovirano opravljal zastavljene naloge in pokril
               primanjkljaj? Hvala za odgovor.</p>
            </sp>
            <sp xml:id="SDZ3-Redna-19-2002-10-21.sp140">

               <speaker>PREDSEDNIK BORUT PAHOR:</speaker>

               <p>Hvala lepa, kolegica mag. Potrata. Prosim, gospa ministrica za šolstvo.</p>
            </sp>
            <sp xml:id="SDZ3-Redna-19-2002-10-21.sp141">

               <speaker>DR. LUCIJA ČOK:</speaker>

               <p>Hvala lepa. Res je, že nekaj časa se ukvarjamo s problemom, predvsem uveljavljanja
               Inštituta Frane Ramovš z RC SAZU. Tam je namreč zaposlenih 44 raziskovalcev in njihov
               redni pritok sredstev iz proračuna brez ostalih projektov je 310 milijonov sit, kar
               ni tako zelo malo za tako skupino ljudi.</p>
               <p>Vendar vemo, da je tukaj vezano na zelo velike materialne stroške pri izdaji
               slovarjev in dragocenega gradiva, ki ga je omenila gospa Potrata. Zato smo namreč
               tudi leta 2001 v skladu s pravilnikom, ki ga je potrdil tudi svet za znanost in
               tehnologijo, za ta inštitut odprli poseben projekt. Ta program je bil pripravljen z
               inštitutom in z uglednimi znanstveniki s tega področja, s katerimi smo hoteli dati
               temu inštitutu trajnejše obdobje raziskovanja. Namreč, njihova težava je, da ti ne
               dosegajo vsi doktorata znanosti in da njihova skupina ni dovolj močna, da bi
               kandidirala na programe. Vendar se stanje izboljšuje. In raziskovalci bodo v letu
               2004 lahko stopili v temeljitejši način financiranja skozi raziskovalne programe.</p>
               <p>S tem programom, ki je bil posebej potrjen v svetu za znanost in tehnologijo, je ta
               inštitut dobil 17 tisoč ur, ki se pa bodo iztekle junija 2003. In ta skrb inštituta
               seveda, kaj bo 2003 junija, je seveda upravičena. Zato sva z ministrico za kulturo
               sprejeli že dvakrat inštitut in vodstvo. Čudim se namreč vodstvu inštituta, da je
               sedaj prišlo, da ni ves čas, odkar traja ta projekt, skrbelo za to, da bi se tudi
               kadrovska slika znotraj inštituta nekoliko izboljšala in bi imela več pogojev, da bi
               2003 kandidirali na nove projekte.</p>
               <p>Vendar pa ciljni raziskovalni projekti, ki so bili razpisani, niso vselej naleteli
               na interes, predvsem ministrstva za kulturo, zato je ministrica za kulturo še posebej
               zainteresirana, da se z njimi dogovori o obliki in vsebini tega sodelovanja.</p>
               <p>Poleg tega ni pošteno, da se govori o prostorih inštituta, češ, da so to prostori,
               ki jih država ne vzdržuje. Prostori inštituta so last Slovenske akademije znanosti in
               umetnosti. V proračunu je za te prostore v letu 2003 142 milijonov za prenovo oziroma
               v letu 2004, pardon, in v letu 2005 162 milijonov. Slovenska akademija znanosti in
               umetnosti jih je dobila za to, da te prostore uredi.</p>
               <p>Mi pripravljamo paket ukrepov, da bomo z inštitutom oblikovali trajnejše oblike
               sodelovanja v obliki javne službe, ki bo financirano tudi za delo vlade in za delo
               ministrstev, da bomo na temeljne aplikativne projekte odprli tudi program vsebin, ki
               ste jih našteli in da bi leta 2004 inštitut stopil v ta program. Predvsem smo pa
               povečali obseg sofinanciranja inštrumentalnega centra, ki je do zdaj dobival 2
               milijona, zdaj jih dobiva 21 oziroma, pardon, 19, 900 letno.</p>
               <p>Mislim, da smo v več razgovorih poskušali najti skupen jezik, vendar pa mislim, da
               tak način pošiljanja slik, kako izgleda inštitut, ni najbolj primeren za to, da se
               dogovorimo o vsebini dela inštituta.</p>
               <p>Podpiramo pa, da je to inštitut nacionalnega pomena, in še naprej bova z ministrico
               za kulturo delali na tem programu.</p>
            </sp>
            <sp xml:id="SDZ3-Redna-19-2002-10-21.sp142">

               <speaker>PREDSEDNIK BORUT PAHOR:</speaker>

               <p>Hvala lepa. Želite dopolnilno vprašanje? Prosim, kolegica mag. Potrata.</p>
            </sp>
            <sp xml:id="SDZ3-Redna-19-2002-10-21.sp143">

               <speaker>MAG. MAJDA POTRATA:</speaker>

               <p>Hvala lepa, spoštovana gospa ministrica. V odgovoru ste mi razbistrili marsikatero
               stvar, ki bi jo lahko, če bi imela več časa, še spraševala.</p>
               <p>Inštitut Frana Ramovša je od leta 1945, od ustanovitve, doživljal več statusnih
               sprememb. Mislim pa, da bi moje vprašanje lahko razumeli ravno v tej smeri, da v času
               vključevanja Slovenije v Evropsko unijo, ko toliko poudarjamo skrb za slovensko
               identiteto, bi temu inštitutu morali nameniti tako statusno obliko, da ne bi njegovi
               sodelavci hote ali nehote pošiljali morebiti tudi delno zavajajočih informacij v
               javnost, kajti javnost je za obstoj institucije nacionalnega pomena izjemno
               zainteresirana. Hvala.</p>
            </sp>
            <sp xml:id="SDZ3-Redna-19-2002-10-21.sp144">

               <speaker>PREDSEDNIK BORUT PAHOR:</speaker>

               <p>Želite kaj dodati vašemu odgovoru, gospa ministrica? Prosim.</p>
            </sp>
            <sp xml:id="SDZ3-Redna-19-2002-10-21.sp145">

               <speaker>DR. LUCIJA ČOK:</speaker>

               <p>Podpiram tako gledanje in mislim, da prav ta program, ki ga pripravljava z ministrico
               za kulturo, ne samo finančni, ampak tudi vsebinski, bi naj nastal do konca tega
               koledarskega leta.</p>
            </sp>
            <sp xml:id="SDZ3-Redna-19-2002-10-21.sp146">

               <speaker>PREDSEDNIK BORUT PAHOR:</speaker>

               <p>Hvala, gospa ministrica. Kolega France Cukjati bo ministru za zdravje postavil
               poslansko vprašanje oziroma dve. Prosim.</p>
            </sp>
            <sp xml:id="SDZ3-Redna-19-2002-10-21.sp147">

               <speaker>FRANCE CUKJATI:</speaker>

               <p>Hvala za besedo. Kot sem že pismeno najavil, bom vprašanje naslovil na gospoda
               ministra za zdravje.</p>
               <p>Leta 1994 je v celjski bolnišnici pet patologov pregledalo skoraj 18.000 preparatov,
               to je 3.500 preparatov na patologa. V tem času je povprečno ljubljanski patolog
               pregledal 700 preparatov na leto, mariborski 2.000. Leta 1997 so štirje patologi v
               Celju pregledali 21.500 preparatov, to je 5.400 na patologa. V poročilu iz leta 1998
               beremo, da so celjski patologi tudi s pomočjo zunanjih sodelavcev, citiram, <q>"le s
               skrajnimi napori zmogli opraviti sprejeto delo"</q>; niso ga zmogli, kot vemo danes.</p>
               <p>Če so bile dosedanje afere v zdravstvu bolj aferice, pa 2.500 neodčitanih biopsij
               pomeni hudo resno zadevo. Od 773 zaostalih biopsij zadnjih let je kar 10% pokazalo,
               da je šlo za invazivni malignom. To je 10%. Od 2.500 zaostalih biopsij lahko računamo
               na 250 resnih zadev; koliko od njih je kasneje morda prepozno odkritih, koliko je
               zaradi tega že pokojnih.</p>
               <p>Preselimo se v klinični center. Z okvaro odsluženega aparata za magnetno resonanco
               se je čakalna doba za te izredno pomembne preiskave podaljšala skoraj na eno leto.
               Usodno se podaljšujejo čakalne dobe tudi za koronografijo, pa celo za navaden
               ultravozvok.</p>
               <p>Gospod minister, ali vas ni strah vse večjih diagnostičnih zaostankov in s tem vse
               več prepozno odkritih bolezni? Bo te napake res pokrila zemlja?</p>
               <p>Ob primeru 2.500 neočitanih biopsij v celjski bolnišnici me zanima naslednje: Kako
               boste, gospod minister uredili zadevo? Ne sprašujem, kako boste prenesli dodatno
               zavarovanje v obvezno in ali poleg alkohola in tobaka pripravljate še kakšen drug
               ekzotični zakon, ampak vas sprašujem: Kako mislite v bodoče preprečiti take in
               podobne zaostanke?</p>
            </sp>
            <sp xml:id="SDZ3-Redna-19-2002-10-21.sp148">

               <speaker>PODPREDSEDNIK VALENTIN POHOREC:</speaker>

               <p>Hvala za postavljeno vprašanje. Prosim ministra za odgovor.</p>
            </sp>
            <sp xml:id="SDZ3-Redna-19-2002-10-21.sp149">

               <speaker>DR. DUŠAN KEBER:</speaker>

               <p>Spoštovani gospod poslanec, gospe poslanke in poslanci! Zakasnitve v sistemu
               zdravstvenega varstva so več vrst, ali vsaj dve glavni. Ena je posledica, lahko bi
               rekel, skupne odločitve državljanov, preko parlamenta, preko politike, ki odloča o
               količini denarja in obsegu zdravstvenih pravic. Posledica tovrstnih odločitev so
               čakalne dobe, ki jih poznamo in na katere lahko vplivamo z drugačno odločitvijo. To
               so čakalne dobe na srčne operacije, na ortopedske operacije, na operacije oči in
               lahko bi našteval še kakšno drugo področje. Tukaj tudi sprejemamo skupno odgovornost.
               Lahko jih spremenimo, lahko pa sprejmemo dejstvo, da ima naša država toliko denarja,
               kot ga pač ima, in da nekatere čakalne dobe so. In so tudi drugod po svetu. Čakalne
               dobe oziroma zavlačevanje z izvidi, kot se je zgodilo v Celju, je drugačna zgodba. Ti
               izvidi so bili že skoraj opravljeni, tudi že plačani in na koncu je šlo za človeški
               potencial, za končen akt ocene že pripravljenega vzorca.</p>
               <p>Pri odgovoru na to vprašanje ne kaže navajati različnih obremenitev med posamičnimi
               regijami. Tudi ta hip razlika med Ljubljano in Celjem ne odgovori, da imajo
               ljubljanski patologi še druge zadolžitve, da imajo medicinsko fakulteto, da imajo
               nekatere druge dejavnosti. Vsekakor pa so vsi slovenski patologi na voljo za vse
               izvide. Navsezadnje je Celje sámo, na žalost mnogo prekasno, uredilo ta problem. Brez
               intervencije države, brez dodatnega denarja so takrat, ko so se v resnici s pomočjo
               internega nadzora ovedli tega problema, januarja letos, tudi odpravili ta problem v
               nekaj mesecih in ta čas čakanja več ni.</p>
               <p>Dovolite mi torej, da povem dve vrsti odgovora in na vseh teh odgovorih ministrstvo
               za zdravje dela. Naša dolžnost je tudi pri tistih čakalnih dobah, ki sem jih omenil,
               da so naša skupna posledica. Tudi tam bi bile lahko čakalne dobe krajše, če bil
               zdravstveni sistem bolj učinkovit, če bi bilo upravljanje bolj učinkovito, če bi bila
               lokacija obstoječega denarja pravičnejša in bi sledila pacientu. Na tem področju smo
               že ukrepali, uvajamo spremembe in pred nami je tudi reforma sistema zdravstvenega
               varstva, ki bo prav to področje zajela. Uvajamo tudi smernice kliničnega dela in
               indikatorja kakovosti, ki bodo skušali tudi s pravili preprečiti, da bi se kaj takega
               dogajalo. Pa kljub vsemu s tem ne bomo mogli vplivati na človeški faktor, na tisti
               del, kjer se vsak zdravstveni delavec mora zavedati, zlasti zdravnik, da nekatere
               stvari ni mogoče razložiti s pomanjkanjem denarja, ni mogoče razložiti s pomanjkanjem
               ljudi. Vsak zdravstveni delavec zaradi poklica,zaradi svoje strokovne etike, če
               hočete od Hipokrata naprej, se mora zavedati, da ko sprejme pacienta v diagnostiko in
               zdravljenje, je dolžan postopke izvršiti smiselno hitro. Če sam tega ne more, je
               dolžan sprožiti ustrezne apele pri svojih predpostavljenih in ti predpostavljeni
               morajo nadaljevati z ustreznimi apeli, ki spet privedejo do odločitve, če želite, na
               koncu tudi v parlamentu.</p>
               <p>Zato bi pač rekel, da za razmere, za okoliščine, ki so botrovale celjskemu primeru,
               ni opravičila, vsaj ta hip ga ne vidim, mogoče bo nadaljnja raziskava pokazala
               modalitete v tem postopku, pokazala bo odgovornost posameznikov in pa vodstvenih
               delavcev, ki bi bili zadolženi za spremembo sistema, ne pa da so kopičili preiskave,
               kljub temu da niso delavci zmogli niti tistih preiskav, ki so bile namenjene
               celjskemu prebivalstvu. In še bi lahko našteval.</p>
               <p>Moje stališče je, da celjski primer ne kaže na splošne razmere v zdravstvu in da so
               čakalne dobe v zdravstvu, za katere se skupno odločamo, nekaj povsem drugega, kot pa
               individualna odgovornost za malomarnost pri diagnostiki in zdravljenju. Hvala
               lepa.</p>
            </sp>
            <sp xml:id="SDZ3-Redna-19-2002-10-21.sp150">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Kolega Cukjati, želite še dodatno vprašanje? Prosim.</p>
            </sp>
            <sp xml:id="SDZ3-Redna-19-2002-10-21.sp151">

               <speaker>FRANCE CUKJATI:</speaker>

               <p>Letos poleti je razsodišče Zdravniške zbornice obravnavalo in spoznalo za krivega
               anesteziologa, ki je zaradi odsotnosti drugega anesteziologa v nadurnem času
               opravljal splošno anestezijo na očesni kliniki. Ker se je operacija zavlekla, on pa
               je moral odhiteti v drugo bolnišnico, kjer je bil prav tako zaradi pomanjkanja kadrov
               dogovorjen za dodatno delo, je še pred zaključkom operacije zaključil z anestezijo.
               Tako se je pacient začel prebujati, še preden je bil poseg zaključen. K sreči se je
               izteklo brez večjih posledic za pacienta.</p>
               <p>Preobremenjen zdravnik je nevaren zdravnik. Zaradi pomanjkanja kadra se daljša
               čakalna doba ne le za preglede in drugo diagnostiko, ampak tudi za posege. Znano je,
               da se na ortopedski kliniki celo odpovedujejo že programirane operacije.</p>
               <p>Kako, gospod minister, mislite v bodoče preprečiti ali vsaj zmanjšati ne le
               diagnostične, ampak tudi terapevtske zaostanke?</p>
            </sp>
            <sp xml:id="SDZ3-Redna-19-2002-10-21.sp152">

               <speaker>PODPREDSEDNIK VALENTIN POHOREC:</speaker>

               <p>Hvala. Prosim še za ta odgovor.</p>
            </sp>
            <sp xml:id="SDZ3-Redna-19-2002-10-21.sp153">

               <speaker>DR. DUŠAN KEBER:</speaker>

               <p>Skoraj bi se izognil komentarju prvega dogodka, ki ste ga, spoštovani poslanec,
               opisali. Popolnoma jasno je, da zdravnik, ki dokončuje nek strokovni poseg na enem
               pacientu, nima izgovora, da ga kliče dolžnost na drugo mesto, če ni končal dela na
               prvem mestu. Prav gotovo vam, kot zdravniku, ni potrebno razlagati, da neka druga
               operacija v nekem drugem zavodu, če je res on tako nujen, lahko počaka, se odloži,
               ker se odlogi delajo pravzaprav vsak dan. Ampak ne bom šel v podrobnosti tega
               primera, ker ga prav v detajle ne poznam. Nedvomno pa menim, da je zdravniška
               zbornica v tem primeru ustrezno ravnala.</p>
               <p>Pomanjkanje zdravnikov in drugih zdravstvenih delavcev smo že opredelili. Prikazali
               smo ga tudi letos v času zdravniške stavke. Posebej smo opozorili, da pomanjkanje
               zdravnikov v primerjavi z nekaterimi evropskimi ali z večino evropskih držav še nujno
               ne govori o njihovi preobremenitvi. Ravno prejšnje vprašanje je nakazalo, da zaradi
               relativno manj denarja kot drugod v Evropi je tudi število storitev manjše. Zato je
               vprašanje lahko enostavno - primerjamo število kirurgov, ki pri nas opravljajo manj
               operacij, s številom kirurgov v neki drugi državi, kjer je več operacij. Pa kljub
               vsemu dovolite, da rečem, da ne bi bilo nesporazumov, res imamo majhno število
               zdravnikov in zdravstvenih delavcev in res je, da smo se tudi za to odločili v tej
               državi v teh desetih letih.</p>
               <p>Sedaj se odločamo drugače. Koncept je, da bomo povečali število zdravnikov do konca
               tega desetletja za 700 in potem še za podobno številko do leta 2015. Upam, da bomo
               tudi na tem področju tako zmanjšali obremenitev zdravnikov in zdravstvenih delavcev,
               kot tudi povečali dostopnost za diagnostične in terapevtske zdravstvene storitve za
               naše državljane.</p>
            </sp>
            <sp xml:id="SDZ3-Redna-19-2002-10-21.sp154">

               <speaker>PODPREDSEDNIK VALENTIN POHOREC:</speaker>

               <p>Hvala, minister Keber. Naslednje poslansko vprašanje bo ministru za zunanje zadeve
               postavil Igor Štemberger. Imate besedo, prosim.</p>
            </sp>
            <sp xml:id="SDZ3-Redna-19-2002-10-21.sp155">

               <speaker>IGOR ŠTEMBERGER:</speaker>

               <p>Hvala za besedo. Poslansko vprašanje postavljam ministru za zunanje zadeve, gospodu
               Dimitriju Ruplu.</p>
               <p>Sprašujem: Kaj se dogaja s Plečnikovo vilo Grasberger na Dunaju? Gre za edinstveno
               kulturno dediščino enega najpomembnejših slovenskih umetnikov, arhitekta Jožeta
               Plečnika. Če je Plečnik eden najpomembnejših slovenskih umetnikov, prepoznaven tudi
               prek meja naše države, potem bi si naša država morala prizadevati, da dobi omenjeno
               hišo v svojo last. Da bi hiša prešla v prvotno stanje, kot jo je postavil Plečnik, je
               potrebno opraviti nekatera dela. To preobrazbo je celo pripravljena plačati
               avstrijska vlada, ki se očitno zaveda pomembnosti stavbe bolj kot naša vlada, saj so
               jo Avstrijci tudi spomeniško zaščitili.</p>
               <p>Avstrijsko spomeniško varstvo je po naših informacijah Plečnikovo vilo Sloveniji
               prvič ponudilo leta 1998 za ambasado, veleposlanikovo rezidenco, slovenski kulturni
               center ali kar vse, ker so menili, da bi država, v kateri se je rodil arhitekt,
               najbolj znala ceniti mojstrovino. Žal ni bilo zanimanja. V drugo jo ponuja zasebni
               lastnik, vendar z naše strani zopet nobenega odgovora. Kot da za vilo ne bi nikoli
               slišali.</p>
               <p>Z omenjeno vilo je leta 1908 Plečnik postavil temeljni kamen slovenski in evropski
               neoklasicistični arhitekturi. In na to bi morali biti ponosni vsi Slovenci.</p>
               <p>Sprašujem: Kaj se dogaja s Plečnikovo vilo na Dunaju. Ali ste razmišljali o nakupu
               tega edinstvenega spomenika za ureditev oziroma preselitev ambasade, rezidence
               veleposlanika, mogoče slovenski kulturni center na Dunaju? Bojim se namreč, da nas bo
               malomarnost slovenske vlade oropala edinstvenega kulturnega spomenika. Hvala.</p>
            </sp>
            <sp xml:id="SDZ3-Redna-19-2002-10-21.sp156">

               <speaker>PODPREDSEDNIK VALENTIN POHOREC:</speaker>

               <p>Hvala za vprašanje. Prosim ministra za odgovor.</p>
            </sp>
            <sp xml:id="SDZ3-Redna-19-2002-10-21.sp157">

               <speaker>DR. DIMITRIJ RUPEL:</speaker>

               <p>Spoštovani gospod poslanec! Jaz mislim, da izhajate iz nekoliko pretirane
               predpostavke, pa vendarle bom poskušal odgovoriti kratko in jasno.</p>
               <p>Mi smo seveda razmišljali o vili Grasberger. Posebna skupina pod vodstvom prof. inž.
               Sergeja Pavlina si je to vilo tudi ogledala. Gre, kot pravilno ugotavljate, za vilo,
               ki jo je slovenski arhitekt Jože Plečnik zgradil na Dunaju.</p>
               <p>Na osnovi strokovnega poročila, ki je bilo izročeno našemu ministrstvu, je bilo
               ugotovljeno, da omenjeni objekt žal ne ustreza potrebam objektov, ki jih ministrstvo
               za zunanje zadeve najema ali kupuje za opravljanje svoje dejavnosti.</p>
               <p>Jaz bi rad ob tem opozoril, da gre za izredno drag objekt. Cena v tem trenutku je
               okrog 2 milijona evrov, da bi ta objekt vzpostavili v takšno stanje, ki bi bilo
               primerno za diplomatsko uporabo, bodisi za rezidenco, bodisi za kulturni center, kot
               pravite, bi bilo potrebno plačati še dodatno 2 milijona evrov.</p>
               <p>Sicer pa moram reči, da naše ministrstvo ni pristojno za ugotavljanje, kolikšen je
               pomen tega objekta za slovensko kulturno in umetniško dediščino. Za to so pristojna
               druga ministrstva oziroma druge ustanove. Morda ministrstvo za kulturo.</p>
               <p>Mi se v oceno, v kulturno-zgodovinsko oceno, umetniško oceno tega objekta nismo
               spuščali in ne nasprotujemo temu, da bi slovenska država poskusila kupiti oziroma
               poskusila uporabljati ta objekt. Jaz sem celo osebno govoril z nekaterimi
               predstavniki slovenske industrije, tiste, ki je najbolj, da tako rečem, uspešna in
               ima morda kaj denarja za takšne nakupe, da bi dejansko postavili ta objekt v
               slovensko lastništvo, da bi ga prevzela kakšna pomembna firma. Žal, za našo rabo,
               zaradi cele vrste razlogov, ki jih zdaj ne morem naštevati, od lokacije, do ustrezne
               razporeditve prostorov in tako naprej, za diplomatsko rabo, za rabo bodisi rezidence,
               bodisi ambasade, bodisi kulturnega centra, torej v naši optiki ta objekt ni primeren.</p>
               <p>Je pa o tej zadevi bilo nekaj govora v javnosti oziroma tudi v slovenskih medijih.
               Moram reči, da se tisti, ki problem poznajo, strinjajo s tem, da gre za zanimiv
               objekt, vendar za takšno rabo, kot bi ga potrebovalo naše ministrstvo, ne bi bil
               najboljši.</p>
               <p>Glede stroškov, glede prostorov za slovenska veleposlaništva oziroma za rezidence,
               za našo rabo. Mi v tem trenutku pridobivamo prostore s pomočjo sukcesijske pogodbe,
               ki jo poznate, ker je bila tukaj v tem parlamentu ratificirana. Ta pogodba dovoljuje
               in omogoča slovenski državi in tudi našemu ministrstvu, da pride do posesti nekaterih
               zelo zanimivih objektov, ki so nekoč bili v lasti Socialistične federativne Republike
               Jugoslavije. Tako si bo ministrstvo, upamo, z manjšimi oziroma nikakršnimi stroški
               pomagalo do boljšega, da tako rečem prostorskega položaja. Žal pa gre v tem primeru
               za drugačno problematiko. Hvala lepa.</p>
            </sp>
            <sp xml:id="SDZ3-Redna-19-2002-10-21.sp158">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. Naslednje poslansko vprašanje bo ministru za finance
               postavil kolega Franc Kangler. Prosim.</p>
            </sp>
            <sp xml:id="SDZ3-Redna-19-2002-10-21.sp159">

               <speaker>FRANC KANGLER:</speaker>

               <p>Hvala za besedo. Spoštovani predstavniki vlade, spoštovani minister! Slovenija je do
               nedavnega imela dve veliki finančni oziroma kapitalski trdnjavi. Ena trdnjava je bila
               v Ljubljani, Nova Ljubljanska banka. Ena trdnjava je bila v Mariboru, Nova Kreditna
               banka.</p>
               <p>Zgodba z Novo Ljubljansko banko je več ali manj znana. Po nekaj letih bo ta banka
               prišla v roke že vnaprej znanemu kupcu. Kdor pozna bančni sistem in tisti del
               bančništva, ki pomeni srce in jedro gospodarstva, in Nova Kreditna banka Maribor je
               močna kapitalska trdnjava in tudi srce severovzhodne Slovenije in severovzhodnega
               gospodarstva, in tudi dela Primorske.</p>
               <p>Zanima me: Ali je vlada sposobna narediti močan bančni steber, da bi nekatere banke
               med seboj povezala z načelom Nove Kreditne banke Maribor. Čeprav vidim, jaz osebno,
               to povezavo in osnovni namen takšnega povezovanja, predvsem namen in podpori,
               regionalni podpori in projektom, ki tečejo v Republiki Slovenije.</p>
               <p>Zato sprašujem spoštovanega kolega ministra: Ali bodo lahko tudi slovenske pravne in
               fizične osebe lastninile Novo Kreditno banko Maribor?</p>
               <p>Kakšno vizijo, glede na nekatere govorice, ki danes tečejo po mariborskih in ostalih
               ulicah, ima slovenska vlada z Novo Kreditno banko Maribor? Zakaj to sprašujem?
               Sprašujem to, ker je pomembno in tudi na tem mestu je potrebno poudariti, da ima Nova
               Kreditna banka Maribor močan vpliv in velik delež preko KB Infonda kar v veliki meri
               slovenskihzdravih podjetij. Če čez noč to banko zapravimo oziroma prodamo
               nekontrolirano tujcu, smo prodali tričetrt gospodarstva, tričetrt podjetij, ki jih
               obvladuje ta banka preko nekaterih Infondov in kapitalskih deležev.</p>
               <p>Zato prosim, minister, da mi odgovorite na vprašanje konkretno: Kakšna je vizija in
               prihodnost Nove Kreditne banke Maribor.</p>
            </sp>
            <sp xml:id="SDZ3-Redna-19-2002-10-21.sp160">

               <speaker>PODPREDSEDNIK VALENTIN POHOREC:</speaker>

               <p>Hvala za vprašanje. Prosim ministra Ropa za pojasnilo in odgovor.</p>
            </sp>
            <sp xml:id="SDZ3-Redna-19-2002-10-21.sp161">

               <speaker>MAG. ANTON ROP:</speaker>

               <p>Hvala za vprašanje, gospod poslanec. Kar se tiče nadaljnje usode Nove Kreditne banke
               Maribor, je uvodoma potrebno povedati, da je uprava Nove Kreditne banke Maribor na
               osnovi posebnega sklepa vlade že pripravila svoj osnutek pogleda na prihodnost Nove
               Kreditne banke Maribor. In zdaj nas čaka v teh dneh diskusija, najprej na strokovni
               osnovi in podlagi med ministrstvom za finance, nadzornim svetom in pa upravo Nove
               Kreditne banke Maribor o tej viziji.</p>
               <p>Preden pa odgovorim, v katero smer gre ta vizija, pa morda samo to, da sem
               prepričan, da imamo v Sloveniji in bomo imeli v Sloveniji dva finančna stebra in da
               bo Nova Ljubljanska banka del tega stebra in da bodo najmočnejši lastnik, večinski
               lastniki do nadaljnjega vsekakor tudi še ostali slovenski lastniki, tudi v primeru
               Nove Ljubljanske banke. Čeprav je po drugi strani treba povedati, da je ravno ta
               prodaja v drugi fazi Nove Ljubljanske banke 9-odstotkov institucionalnim lastnikom
               pokazala, da zelo veliko zanimanja med slovenskimi vlagatelji ni, kljub temu da je
               bil prepoznan dodatni popust 10%, se ravno niso tepli ti domači investitorji, ki so
               prej na veliko govorili, kako se splača.</p>
               <p>Tudi sicer se mi zdi, da Nova Ljubljanska banka je kar na dobri poti, da konsolidira
               svoje poslovanje in postane močna, konkurenčna banka ob vstopu v Evropsko unijo.</p>
               <p>Kar se tiče Nove Kreditne banke Maribor, se mi zavedamo, da je potrebno okrepiti
               njeno konkurenčno sposobnost in pa kapitalsko ustreznost, če se bo želela soočati z
               izzivi, ki so pred njo. Že v naslednji fazi jo tako kot Novo Ljubljansko banko čaka
               prestrukturiranje obveznic, ki jih ima v portfelju. Kot veste, imata obe banki kar
               pomemben del svojega portfelja v državnih obveznicah, na katere pa seveda dobivata
               obresti, ki so relativno zelo dobre, pravzaprav niso tržne. Mi bomo seveda
               izkoristili tako imenovano kolopcijo in vzpostavili portfelj na strani dolga države
               in pa portfelj na strani aktive teh dveh bank, ki bo tržni. To pomeni, da bomo
               znižali stroške servisiranja teh obveznic in znižali javni dolg oziroma stroške
               servisiranja javnega dolga.</p>
               <p>Mi menimo, da je eden od pomembnih ukrepov, ki bi lahko v nadaljevanju sledil,
               združitev Nove Kreditne banke Maribor s Poštno banko. Kot veste, smo ravno pred
               kratkim podpisali posebno pogodbo o prenosu 65% deleža Poštne banke na državo.
               Menimo, da je bil to dober prvi ukrep kapitalske krepitve Nove Kreditne banke
               Maribor, da bi to pomenilo tudi večji prodor in večji tržni delež Nove Kreditne banke
               Maribor.</p>
               <p>V drugi fazi pa se seveda odpira možnost povezovanja Nove Kreditne banke Maribor z
               nekaterimi drugimi bankami, vendar v tej fazi ne bo šlo za združevanje ali
               prevzemanje Nove kreditne banke Maribor na osnovi državnega kapitala in vpliva
               države, ampak gre za banke, ki so že več ali manj sprivatizirane in imajo privatne
               lastnike. Te možnosti so, tako kot ste nakazali v vprašanju, tako s Celjsko banko, A
               banko ali kakšno drugo slovensko banko. Vsekakor pa menimo, da se banke morajo v delu
               združiti, zmanjšati svoje stroške, zmanjšati svojo provizijo in se prilagoditi na
               nižjo obrestno mero ob vstopanju v Evropsko unijo.</p>
               <p>Vsekakor pa je še eno razmišljanje znotraj vlade, da bi morda proučili tudi možnost
               pripojitve ali pa vsaj dajanje v opravljanje nekaterih paradržavnih skladov, s čimer
               bi racionalizirali zaposlovanje. Govorim na primer o regionalnem skladu, za katerega
               jaz samocenjujem, da bi bilo smiselno, da bi šel v opravljanje Nove Kreditne banke
               Maribor in pa še nekatere druge operacije, ki bi jih lahko ta banka s svojim
               profesionalnim <q>»stafom«</q> oziroma osebjem lahko opravljala za državo.</p>
               <p>Kljub vsemu in kljub tej operaciji pa bo verjetno treba razmisliti tudi o določeni
               dokapitalizaciji in svežem kapitalu. Zaenkrat se razmišlja, da bi bil ta obseg
               dokapitalizacije približno 10 do 15%, pri čemer bi seveda ta kapital morali uporabiti
               za prodore na tuje trge, pri čemer pa je seveda problem pri primeru Nove Kreditne
               banke Maribor, da bo morala ob tem zagotavljati ustrezno donosnost, ker je dejstvo,
               da bo to prestrukturiranje njenega portfelja pritisnilo na njene stroške in bo morala
               poslovanje zelo naglo racionalizirati.</p>
               <p>Razmišljanje gre v to smer, ki ste jo nakazali, in jaz upam, da bomo kmalu prišli do
               ustrezne rešitve in da bo vlada ukrepala.</p>
            </sp>
            <sp xml:id="SDZ3-Redna-19-2002-10-21.sp162">

               <speaker>PODPREDSEDNIK VALENTIN POHOREC:</speaker>

               <p>Hvala. Še dodatno vprašanje. Kolega Kangler, prosim.</p>
            </sp>
            <sp xml:id="SDZ3-Redna-19-2002-10-21.sp163">

               <speaker>FRANC KANGLER:</speaker>

               <p>Na nek način bi dodatno postavil vprašanje spoštovanemu ministru.</p>
               <p>Pomembno je to, da se točno ve, na kakšen način sta se ti dve banki sanirali takrat,
               ko sta bili v krizi, in da so slovenska podjetja in slovensko gospodarstvo sanirali
               slovensko bančništvo, predvsem Novo Kreditno banko in Novo Ljubljansko banko. Danes
               vemo, da se je denar iz kupnine za Novo Ljubljansko banko porabil, karikirano rečeno,
               za <q>»flikanje«</q> proračunske luknje. Po drugi strani pa mislim, če se že privatizira del
               mariborske banke, Nove banke, združene z nekaterimi drugimi bančnimi stebri, ki se
               tvorijo v severovzhodni Sloveniji, da bi pa ta kupnina in ta del sredstev, ki bi bila
               zbrana na podlagi privatizacije mariborske banke, moral ostati v severovzhodni
               Sloveniji. Statistični podatki, spoštovani minister, kažejo, da gospodarstvo in
               nekateri drugi subjekti zaostajajo za nekaterimi drugimi subjekti na nekaterih drugih
               območjih.</p>
               <p>Kar se tiče zmanjšanja stroškov na račun tega, da povežete nekatere bančne niti med
               posamezniki, vas sprašujem: Ali vi menite, da naj banke zmanjšajo stroške na račun
               delovne sile? Spoštovani gospod minister, upam, da me poslušate. To je eno
               vprašanje.</p>
               <p>Drugo, bistveno vprašanje, na katerega bi želel, da mi odgovorite. Govorili ste o
               dokapitalizaciji te Nove banke. Razlika je, ali to dokapitalizacijo opravijo tujci s
               svojim kapitalom ali jo opravijo naša podjetja, pravne ali fizične osebe, z istim
               kapitalom. Prosil bi še enkrat, da mi odgovorite na vprašanje: Ali bodo lahko
               slovenske pravne in fizične osebe lastninile to banko oziroma opravile to
               dokapitalizacijo v Novi Kreditni banki Maribor?</p>
            </sp>
            <sp xml:id="SDZ3-Redna-19-2002-10-21.sp164">

               <speaker>PODPREDSEDNIK VALENTIN POHOREC:</speaker>

               <p>Hvala za dodatno vprašanje. In prosim še za dodaten odgovor ministra.</p>
            </sp>
            <sp xml:id="SDZ3-Redna-19-2002-10-21.sp165">

               <speaker>MAG. ANTON ROP:</speaker>

               <p>Ja, z veseljem bom odgovoril na to. Torej, da bo jasno, popolnoma jasno, ponavljam:
               kupnina se ne more uporabiti za krpanje kakršnekoli proračunske luknje, kupnine se
               lahko uporabijo izključno in samo za zmanjšanje javnega dolga.</p>
               <p>Sanacija obeh bank je bila narejena, je bila storjena na osnovi povečanja javnega
               dolga. V strukturi javnega dolga je 42% tistega, ki je nastal zaradi sanacije
               podjetij, na primer Tama, bank, železnic, železarn in podobno. Ta kupnina bo
               uporabljena izključno in samo za to - za poplačilo dolga in racionalizacijo
               plačevanja dolga. Popolnoma nič drugega. In to bo storjeno v primeru Nove Ljubljanske
               banke.</p>
               <p>Kar se pa tiče Nove Kreditne banke Maribor, je pa temeljna ideja, da se pravzaprav
               najprej dokapitalizira s Poštno banko, Nova kreditna banka Maribor v nadaljevanju
               izvede dokapitalizacijo. Če se bo dokapitalizacija izvedla, potem kupnina ostane v
               banki, potem je to sestavni del banke in to ostane v severovzhodni Sloveniji in prav
               nikamor ne gre in se uporabi za krepitev Nove Kreditne banke Maribor.</p>
               <p>Morda samo še to, kaj bo s stroški, na kakšen način bodo zmanjševali stroške.
               Stroške bodo seveda morali zmanjševati tako kot vse ostale banke. Tako bodo tiste
               storitve, ki jih bodo imele, narejene po taki ceni, kot jih imajo ostale banke. To
               pomeni, da bodo morale racionaliziratiprav vse stroške, ki nastopajo pri poslovanju;
               na eni strani bodo morali najemati cenejše kredite in tudi cenejše finančne vire, na
               primer, Nova Ljubljanska banka je ravno v teh dneh dobila izjemno ugodna evropska
               finančna sredstva, tudi na osnovi tega partnerstva s KBC-jem, na drugi strani bo pa
               ta razlika med aktivno in pasivno obrestno mero lahko samo še primerljiva,
               konkurenčna s tistimi v Evropski uniji. Zato bo morala pač vse stroške, ne samo
               stroške delovne sile, ustrezno racionalizirati ali pa povečati obseg posla. Ko se bo
               dokapitalizacija izvedla s Poštno banko, bo imela seveda Nova Kreditna banka Maribor
               velike možnosti, da bo povečala obseg poslovanja, prodrla na trg in seveda na ta
               način racionalizirala, če hočemo, poslovanje, tako da bo z bistveno večjim prometom,
               ob enakem številu zaposlenih, imela na koncu lahko večji profit.</p>
            </sp>
            <sp xml:id="SDZ3-Redna-19-2002-10-21.sp166">

               <speaker>PODPREDSEDNIK VALENTIN POHOREC:</speaker>

               <p>Hvala za odgovore. Naslednje vprašanje bo postavil kolega Alojz Sok ministru za
               kmetijstvo, gozdarstvo in prehrano in ministrstvu za okolje, prostor in energijo. Ker
               je minister za kmetijstvo odsoten, se bomo potem dogovorili, kako z odgovorom.
               Prosim.</p>
            </sp>
            <sp xml:id="SDZ3-Redna-19-2002-10-21.sp167">

               <speaker>ALOJZ SOK:</speaker>

               <p>Hvala za besedo. Spoštovana ministrica in ministri, kolegice in kolegi.</p>
               <p>S predlogom rebalansa proračuna za leto 2003 se za področje kmetijstva predvideva
               zmanjšanje za približno 3 milijarde slovenskih tolarjev. V procentu je to skoraj 5
               procentov proračuna, namenjenega kmetijstvu.</p>
               <p>Poleg tega, da se temu zelo aktualnemu področju, vsaj tako izgleda v tej
               predpristopnih pogajanjih z Evropsko unijo, nekako jemljejo finančna sredstva, pa bi
               rad opozoril na to, da se to področje tudi omejuje z nekaterimi nelogičnimi
               predpisi.</p>
               <p>Eden od takih predpisov je vsekakor odredba o neškodljivem odstranjevanju klavničnih
               odpadkov. Tukaj seveda naslavljam to vprašanje na ministra za okolje in prostor. Pri
               nas velja predpis, da se pri goveji živini, starejši od 24 mesecev, pregleda
               histološko tkivo možganov na bolezen BSE. V naslednji fazi pa se zgodi, da kljub
               negativnemu izvidu, ko torej gre meso za prehrano ljudi, pa gredo notranji organi in
               del ostalih tkiv v kafelerijo in so odstranijo kot kužni, kot nevaren material. Gre
               torej za neškodljivo odstranjevanje teh tkiv.</p>
               <p>V Sloveniji nas letno ta postopek, ki je gospodarsko absurden, pravzaprav je
               gospodarsko absurden, ker povzroča ogromno gospodarsko škodo in ga nobena država
               Evropske unije ne izvaja na takšen način kot mi. V Sloveniji nas to stane letno
               približno 4 milijarde slovenskih tolarjev. Med 3 in pol do 4 milijarde slovenskih
               tolarjev dajemo denarja. In tu gre enostavno za prelivanje denarja iz kmetijstva v
               področje energetike, gospod minister. Jaz vas sprašujem: Kako dolgo boste še
               razmišljali na takšen način in počeli ta nesmisel, ki ga druge evropske države ne
               delajo na takšen način?</p>
               <p>V bistvu je to vprašanje za celo vlado, ampak vam ga postavljam kot resornemu
               ministru, ki je odgovoren za to vprašanje. V bistvu na takšen način največ seveda
               zasluži Termoelektrarna Šoštanj, ker ji dobavljate po takšnem postopku poceni gorivo.
               In to tam potem izgoreva, namesto da bi uporabili nek drug postopek in to
               izkoristili. Poznani so drugi postopki.</p>
               <p>Sedaj pa še drugo vprašanje, če bom seveda imel čas v teh 30 sekundah, sicer pa
               ministra za kmetijstvo kot ponavadi ni med nami. V enem letu, mislim da je bil samo
               enkrat, tudi danes ga ni.</p>
               <p>Rad pa bi mu postavil vprašanje. 25. novembra leta 2002, se pravi letos, bo v
               Sloveniji začel veljati nov pravilnik o veterinarsko-sanitarnih pogojih za objekte,
               kjer se predelujejo živila živalskega izvora.</p>
               <p>Nekateri objekti, ki so bili financirani s pomočjo države in pa tudi birokratsko
               podprti, so se v tem času <stage>/opozorilni znak za konec./</stage> uspeli prekategorizirati v
               industrijske objekte, drugi pa ne. No, bom tukaj končal, pa bom potem v dopolnitvi
               nadaljeval s tem vprašanjem.</p>
            </sp>
            <sp xml:id="SDZ3-Redna-19-2002-10-21.sp168">

               <speaker>PODPREDSEDNIK VALENTIN POHOREC:</speaker>

               <p>Hvala. Dajem besedo ministru za okolje in prostor in energetiko. Prosim za
               odgovor.</p>
            </sp>
            <sp xml:id="SDZ3-Redna-19-2002-10-21.sp169">

               <speaker>MAG. JANEZ KOPAČ:</speaker>

               <p>Hvala za besedo. Gospodu poslancu, ker verjetno ste mislili, sicer sprašujete o
               odredbi o ravnanju s klavniškimi odpadki oziroma o neškodljivem odstranjevanju. Gre
               za verjetno uredbo vlade o izvajanju javne službe za toplotno obdelavo živalskih
               odpadkov z visokim BSE tveganjem. To je ime te uredbe in gre za vladno uredbo in ne
               za ministrsko odredbo. Ampak neglede na to, moram povedati, da je vlada s to uredbo
               uredila obvezno ravnanje s posebej nevarnimi živalskimi odpadki, in to na način,
               dobesedno prepisano, tako kot vse druge evropske države.</p>
               <p>Kaj je bistvo tega? Bistvo je, da je treba izločiti posebej nevarne dele živali po
               zakolu in potem seveda tudi termično obdelati tak odpadek. Termično se ga obdela na
               način, da se ga najprej prekuha, potem pa je treba to kostno moko odstraniti na
               najprimernejši način. Najprimernejši način je sežiganje v termoelektrarni ali
               cementarni, če bi do tega prišlo.</p>
               <p>Vsa Evropa to počne natančno na tak način. Tudi mi smo, vi omenjate termoelektrarno
               Šoštanj, v času, ko pa še nismo sežigali tega v termoelektrarni Šoštanj, ampak v
               termoelektrarni v Hamburgu, ste pa postavljali drugačna poslanska vprašanja, zakaj se
               to izvaža in se denar preliva nekam drugam.</p>
               <p>Rad bi pa povedal to, kar se mi zdi, da je po moje najbolj problematično pri vseh
               teh razpravah. To, da drugi ne počnejo tako, ni res. Drugi počnejo natančno tako.
               Ampak tisto, kar je pa pri nas drugače, kot drugje v Evropi, je pa to, da smo majhna
               država. Kot majhna država imamo žal samo eno kafilerijo. Teh odpadkov pri živalih,
               posebej nevarnih, je približno 25% od vseh odpadkov. Drugje to obdelajo v kafileriji
               ločeno in teh 25% odpadkov potem tudi odstranijo recimo s sežiganjem v
               termoelektrarni. Pri nas imamo pa samo eno kafilerijo, se pa teh 25% potencialno
               nevarnih odpadkov pomeša s 75% vseh drugih odpadkov, ki so nenevarni ali pa manj
               rizični in se potem pač vse skupaj v obliki kostne moke sežge v termoelektrarni
               Šoštanj. Tu pa je ta razlika, ki se pozna seveda tudi v ceni. Če bi imeli v Sloveniji
               dve kafileriji, in bi v eni, morda manjši, posebej termično obdelali samo tistih 25%
               odpadkov živali, ki so posebej rizični, bipa seveda skupna cena odstranjevanja
               klavniških odpadkov bila mnogo manjša. To se pa ne da narediti z vladno uredbo, to je
               pa predvsem naloga živilsko-predelovalne industrije, lahko pa rečem, da morda tudi
               pomoči ministrstva za kmetijstvo, da v Sloveniji organizirajo še eno konkurenčno
               kafilerijo. To je bil ves čas problem pri vseh obravnavah o odstranjevanju teh
               klavniških odpadkov in pa seveda o ceni, ki jo tako odstranjevanje nosi s seboj.</p>
               <p>Sicer pa je, z izjemo tega, da imamo pač samo eno kafilerijo in da se drugače
               organizirati tega procesa, kot da se to vse skupaj obdela in odstrani, nobenih drugih
               posebnosti pri nas ni, glede na ravnanje v vseh drugih evropskih državah. Hvala
               lepa.</p>
            </sp>
            <sp xml:id="SDZ3-Redna-19-2002-10-21.sp170">

               <speaker>PODPREDSEDNIK VALENTIN POHOREC:</speaker>

               <p>Hvala, minister Janez Kopač. Najavljeno je še dodatno vprašanje. Prosim, kolega
               Sok.</p>
            </sp>
            <sp xml:id="SDZ3-Redna-19-2002-10-21.sp171">

               <speaker>ALOJZ SOK:</speaker>

               <p>Mislim, da smo vas sedaj dobro slišali. Se pravi, razlika je točno v tem. Pri nas po
               takem postopku uničujemo vse, v Evropi pa same rizične odpadke. Dragi gospod
               minister! 4 milijarde plačujemo letno za to. Se pravi, s tem denarjem bi že davno
               lahko usposobili dodatno kafilerijo. Samo toliko. Ampak, ker vam gre za to, da s
               področja kmetijstva preusmerjate denar na drugo področje, energetiko, pač tega ne
               uredite. Vem, da je to vladna uredba, ampak vi pa ste pristojni minister za okolje in
               prostor.</p>
               <p>Glede drugega vprašanja bi pa seveda prosil, da mi odgovori minister za kmetijstvo.
               Gre za to, da bo s 25. novembrom, ko bo stopil v veljavo ta pravilnik, situacija
               takšna, da se mnogi predelovalni obrati v Sloveniji ne bodo uspeli prilagoditi, da bi
               lahko od takrat naprej poslovali kot industrijski obrati. To pomeni, da bi imeli
               možnost neomejene proizvodnje. Tisti obrati, ki niso imeli zadosti finančnih sredstev
               in pa tudi niso bili podprti s strani države, bodo ostali kot obrtniški objekti. To
               pa seveda pomeni tudi limitirano proizvodnjo. Jaz ne bi rad razpravljal o lokalnih
               temah, ampak klavnica na Ptuju je eden od takšnih objektov, ki je pred enim letom
               komaj dobil pravega lastnika. Tam se zelo trudijo izpolniti te pogoje, ampak jim
               zmanjkuje časa.</p>
               <p>Klavnica ima velik pomen za celo regijo. Tukaj bi seveda rad od ministra slišal samo
               to: Ali je ministrstvo za kmetijstvo pripravljeno ta rok, 25. november 2002, vsaj za
               eno leto podaljšati? Vemo, da v letu 2003 še ne bomo člani Evropske unije. To bi
               torej lahko naredili brez neke velike škode. Razen seveda, če ne gre za to, da
               poskušamo s takšnimi in podobnimi pravilniki in pa ukrepi to področje v Sloveniji
               monopolizirati. Se pravi, zagotoviti nek primernejši status nekaterim, druge pa na
               takšen ali drugačen način izločiti. Meni se vse bolj zdi, da gre za slednje, ampak to
               s stališča potrošnikov v tej državi vsekakor ne bo dobro. Škoda, da ni ministra tu.
               Jaz mu predlagam, da naj vendarle razmisli in ta rok prilagoditve za eno leto
               podaljša. Hvala lepa.</p>
            </sp>
            <sp xml:id="SDZ3-Redna-19-2002-10-21.sp172">

               <speaker>PODPREDSEDNIK VALENTIN POHOREC:</speaker>

               <p>Hvala vam. Ker ministra za kmetijstvo ni tukaj, jaz pričakujem, da bo v skladu s
               poslovnikom v tridesetih dneh podan pisni odgovor. Ministru Kopaču pa dam še enkrat
               besedo, da pojasni prejšnje vprašanje, ki se tiče njegovega področja. Hvala.</p>
            </sp>
            <sp xml:id="SDZ3-Redna-19-2002-10-21.sp173">

               <speaker>MAG. JANEZ KOPAČ:</speaker>

               <p>Hvala lepa. Ker ste tu izrekli trditev, da ne pride do postavitve še druge
               kafilerije v Sloveniji zato, ker je to, če sem prav razumel vašo trditev, v interesu
               Termoelektrarne Šoštanj, moram povedati dvoje.</p>
               <p>Prvič. Termoelektrarna Šoštanj ni nič posebej zainteresirana za kurjenje kostne
               moke. V to je bila na nek način skorajda prisiljena, čeprav seveda v dogovoru z
               lokalno skupnostjo in ob ustreznem nadomestilu. Moram pa reči, da samo kurjenje
               kostne moke povzroča tudi veliko obrabo materiala, ker gre za izjemno agresiven
               energent, veliko bolj, kot je premog, zato to povzroča tudi velike stroške
               termoelektrarni Šoštanj.</p>
               <p>Drugo. Teh 4 milijarde tolarjev. po vaši trditvi, mislim, da gre sicer za precej
               manj denarja, ni strošek, ki bi ga plačeval proračun Republike Slovenije, in tudi ni
               naloga ministrstva za okolje in prostor ali vlade, da postavlja to vzporedno
               kafilerijo. Gre za ekonomski interes lastnikov ali pa tistih, ki delajo klavnične
               odpadke. Moram reči, da me zelo čudi, da se živilsko-predelovalna industrija, tisti,
               ki morajo plačevati te stroške, niso že zdavnaj odločili za izgradnjo lastne nove
               kafilerije, kajti mislim, da bi se jim ta investicija relativno hitropoplačala. Tu
               gre pa samo za, lahko rečem, neorganiziranost teh podjetij, ki bi po mojem mnenju
               morala, po meni dostopnih podatkih, priti do ugotovitve, da se jim to splača narediti
               že zelo hitro oziroma da bi se jim splačalo to narediti že zdavnaj.</p>
            </sp>
            <sp xml:id="SDZ3-Redna-19-2002-10-21.sp174">

               <speaker>PODPREDSEDNIK VALENTIN POHOREC:</speaker>

               <p>Hvala. <stage>/Oglašanje iz klopi./</stage> V postopku tega vprašanja je bil kolega Sok...</p>
            </sp>
            <sp xml:id="SDZ3-Redna-19-2002-10-21.sp175">

               <speaker>ALOJZ SOK:</speaker>

               <p>Samo prosil bi vas, ker ste rekli, da bom dobil pismeni odgovor - prosil bi vas, da
               mi zagotovite ustni odgovor, tako kot po poslovniku ta zadeva stoji. Hvala lepa.</p>
            </sp>
            <sp xml:id="SDZ3-Redna-19-2002-10-21.sp176">

               <speaker>PODPREDSEDNIK VALENTIN POHOREC:</speaker>

               <p>Kolega Sok, po poslovniku, 247. členu - naj ga še enkrat preberem, da bo dovolj
               jasno: <q>"Če zaradi časovne omejitve v odsotnosti predsednika vlade, ministra ali
               generalnega sekretarja vlade ali zaradi drugega razloga predsednik vlade, minister
               ali generalni sekretar vlade ni mogel odgovoriti na poslansko vprašanje, mora vlada,
               minister ali generalni sekretar vlade v 30 dneh poslati pisni odgovor, ki se objavi v
               glasilu državnega zbora."</q></p>
            </sp>
            <sp xml:id="SDZ3-Redna-19-2002-10-21.sp177">

               <speaker>ALOJZ SOK:</speaker>

               <p>Ampak generalni sekretar vlade je tu...</p>
            </sp>
            <sp xml:id="SDZ3-Redna-19-2002-10-21.sp178">

               <speaker>PODPREDSEDNIK VALENTIN POHOREC:</speaker>

               <p>In še naprej: <q>"Poslanec, ki je postavil vprašanje, lahko izjavi, da vztraja pri
               ustnem odgovoru,"</q> to je pa zdaj to drugo, <q>"v tem primeru se vprašanje uvrsti na
               naslednjo sejo državnega zbora."</q></p>
               <p>Zdaj pa vam dajem besedo. Ali to zahtevate? <stage>(Je že mimo.)</stage> Hvala. Končamo to
               vprašanje. Prosim.</p>
            </sp>
            <sp xml:id="SDZ3-Redna-19-2002-10-21.sp179">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Glede na to, da je gospod minister v zadevi, kjer
               je kolega Sok opozoril na vrsto stvari, ki so v začetku, ko se je začelo sežigati
               oziroma termično obdelovati te kafilerijske odpadke, imeli cel kup primesi
               korupcijskega delovanja, na kar sem tudi sam opozarjal, bi želel podati predlog, ki
               ga bom najprej obrazložil, izhaja iz...</p>
            </sp>
            <sp xml:id="SDZ3-Redna-19-2002-10-21.sp180">

               <speaker>PODPREDSEDNIK VALENTIN POHOREC:</speaker>

               <p>Gospod Jerovšek, to ni proceduralno...</p>
            </sp>
            <sp xml:id="SDZ3-Redna-19-2002-10-21.sp181">

               <speaker>JOŽEF JEROVŠEK:</speaker>

               <p>Bom dal proceduralni predlog. Dovolite, da ga obrazložim.</p>
               <p>Ker sem bil s kolegom Jakičem na globalni konferenci parlamentov sveta za boj proti
               korupciji, moram v tej zvezi to poudariti, da je 70 državnih parlamentarnih delegacij
               kot osnovno iztočnico za uspešen boj parlamentov proti korupcijo navedlo, da
               naj...</p>
            </sp>
            <sp xml:id="SDZ3-Redna-19-2002-10-21.sp182">

               <speaker>PODPREDSEDNIK VALENTIN POHOREC:</speaker>

               <p>Kolega Jerovšek!</p>
            </sp>
            <sp xml:id="SDZ3-Redna-19-2002-10-21.sp183">

               <speaker>JOŽEF JEROVŠEK:</speaker>

               <p>...bom podal predlog, ki je poslovniško utemeljen.</p>
            </sp>
            <sp xml:id="SDZ3-Redna-19-2002-10-21.sp184">

               <speaker>PODPREDSEDNIK VALENTIN POHOREC:</speaker>

               <p>Ni.</p>
            </sp>
            <sp xml:id="SDZ3-Redna-19-2002-10-21.sp185">

               <speaker>JOŽEF JEROVŠEK:</speaker>

               <p>Je utemeljen. Najboljši način boja proti korupciji je čim več televizijskega
               prenašanja sej in pa popolnoma v celoti televizijsko prenašanje poslanskih vprašanj.
               Ker je to najbolj uspešen način poslanskega boja zoper korupcijo, predlagam, da
               drugič, ko bodo poslanska vprašanja, to sepravi vsako sejo, začnemo eno uro prej, ob
               enih, in da vodstvo državnega zbora zagotovi televizijski prenos od druge ure do
               konca poslanskih vprašanj.</p>
               <p>Ker samo s prodorom javnosti...</p>
            </sp>
            <sp xml:id="SDZ3-Redna-19-2002-10-21.sp186">

               <speaker>PODPREDSEDNIK VALENTIN POHOREC:</speaker>

               <p>Kolega Jerovšek, prosim da...</p>
            </sp>
            <sp xml:id="SDZ3-Redna-19-2002-10-21.sp187">

               <speaker>JOŽEF JEROVŠEK:</speaker>

               <p>...preko televizijskega prenosa vseh poslanskih vprašanj se je možno boriti proti
               korupciji, ki je po mnenju naših ljudi v Sloveniji izredno razširjena. Več kot
               50-procentov ljudi se zaveda, da je pri nas izredno prisotna korupcija.</p>
               <p>Zato predlagam, da jutri glasujemo o tem mojem proceduralnem predlogu.</p>
            </sp>
            <sp xml:id="SDZ3-Redna-19-2002-10-21.sp188">

               <speaker>PODPREDSEDNIK VALENTIN POHOREC:</speaker>

               <p>Hvala. Vaša razprava spada preko vaše vodje poslanske skupine na kolegij, da se tam
               o tej zadevi pogovorimo. Za naslednje poslansko vprašanje je bila najavljena Sonja
               Areh Lavrič, pa je ni tukaj. Zato dajem besedo naslednjemu kolegu, ki ima najavljeno
               vprašanje, Branku Kelemini. Poslansko vprašanje je namenjeno ministrici za
               gospodarstvo. Prosim, imate besedo.</p>
            </sp>
            <sp xml:id="SDZ3-Redna-19-2002-10-21.sp189">

               <speaker>BRANKO KELEMINA:</speaker>

               <p>Hvala lepa za besedo. Spoštovani vsi skupaj! Spoštovana ministrica!</p>
               <p>Državni zbor Republike Slovenije je, mislim, da poleti, leta 1999 sprejel zakon o
               spodbujanju skladnega regionalnega razvoja. Ta zakon je seveda predvideval oziroma
               vsi smo velike upe polagali v ta zakon, tako takratni poslanci državnega zbora kot
               tudi široka slovenska javnost je od tega zakona pričakovala, da bo dejansko prispeval
               k temu, da se bodo regionalne razlike v državi zmanjšale. Vendar žal ugotavljamo,
               danes po treh letih, da je verjetno, tako kot pri večini zakonov, šlo ponovno za eno
               veliko prevaro s strani oblasti, s strani vlade.</p>
               <p>Očitno je bilo zlagano, kajti ugotovili smo oziroma celo UMAR je po zadnjih podatkih
               ugotovil, tukaj imam en skromen članek, da se povečujejo regionalne razlike v državi
               in da ta zakon, od katerega smo toliko pričakovali, ni prinesel zaželjenih učinkov in
               da se ne izvaja tako, kot je bilo predvideno.</p>
               <p>Postavili smo institucije na državni ravni, postavili smo institucije na regionalni
               ravni, bilo je vrženega ogromno, stotine milijonov, denarja za postavitev
               organizacije, bilo je vrženih 100 milijonov denarja za to, da so se izdelali
               strateški razvojni programi, delajo se tudi izvedbeni razvojni programi, vendar
               denarja za te programe ni.</p>
               <p>Ne vem, kje v zakonu ste našli določilo, to bi prosil, da mi razložite, o nekih
               različnih vrstah spodbud, o posrednih in neposrednih regionalnih spodbudah. Te
               določbe v zakonu ni in to ste si dejansko izmislili. Iz poročila, ki smo ga
               obravnavali letos poleti, je razvidno, da bi naj bilo neposrednih regionalnih
               spodbud, ki bi jih naj regije dobile, za približno 4 milijarde tolarjev, vse skupaj
               pomoči pa bi naj bilo 83 milijard. Tako piše tukaj.</p>
               <p>V zakonu piše v 9. členu oziroma v 19. členu, da naj bi 1% bruto domačega proizvoda
               šlo za regionalni razvoj. To bi bilo približno 50 milijard, glede na današnjo višino,
               nekaj takega, zdajle ne bomo razpravljali o teh mejnih številkah, če pa se že namenja
               79 oziroma 83 milijard danes, oziroma leta 1991 za regionalni razvoj, potem je ta
               zakon bil popolnoma brez zveze sprejet.</p>
               <p>Jaz bi vas vprašal: Kako si vi predstavljate uresničevanje teh temeljnih rešitev, ki
               jih regije tako nujno potrebujejo, da bodo prišle iz te zaostalosti, v kateri so
               danes?</p>
               <p>Problemi na regionalnem nivoju so tako visoki, da jih dejansko obstoječe občine in
               vse ostale institucije, ki obstojajo, niso sposobne več rešiti, ...<stage>/Opozorilo za
               konec./</stage>... spodbud pa ni. Jaz bi vas prosil, da razložite, kako naj se lotimo teh
               vprašanj.</p>
            </sp>
            <sp xml:id="SDZ3-Redna-19-2002-10-21.sp190">

               <speaker>PODPREDSEDNIK VALENTIN POHOREC:</speaker>

               <p>Hvala za to vprašanje. Gospa ministrica, imate besedo prosim. Kolega Kelemina,
               izklopite se.</p>
            </sp>
            <sp xml:id="SDZ3-Redna-19-2002-10-21.sp191">

               <speaker>DR. TEA PETRIN:</speaker>

               <p>Spoštovani poslanec, hvala za vprašanje. Lahko rečem, da se bo ta zakon začel v
               celoti izvajati v letu 2003, ko bomo prišli na programsko financiranje. To bo
               omogočalo, da bomo v skladu s tem programskim financiranjem v bistvu dali prioriteto
               financiranja tistim osmim regijam, ki v razvoju najbolj zaostajajo. Hkrati pa se bodo
               poleg financiranja teh regionalnih programov, ki so jih pripravile prav te regionalne
               agencije teh regij, ki v razvoju najbolj zaostajajo, financirali še določeni
               programi, ki so povezani s sofinanciranjem lokalne infrastrukture in pa na podlagi
               razpisov, ki so v skladu s principi Phare.</p>
               <p>Kar se tiče posrednih in neposrednih regionalnih pomoči, pa je situacija naslednja.
               Prvič v ministrstvu za gospodarstvo imamo v našem proračunu za leto 2003 predvidenih
               5,5 milijarde Sit, v letu 2004 pa 7,3 milijarde tolarjev. Iz tega je razvidno, da so
               se sredstva v letu 2003<stage>(?)</stage> povečala kar za 34, skoraj za 35%, leta 2004 pa tudi za
               34%.</p>
               <p>K temu tudi še lahko dodamo predvidena sredstva donacij Phare, ki v dveletnem
               obdobju, za leti 2003, 2004, skupaj znašajo še dodatnih 4,3 milijarde tolarjev. Tukaj
               je določena vsota, ne majhna vsota, namenjena za te neposredne oblike pomoči</p>
               <p>Poleg tega pa so ministrstva zavezana v skladu s sklepi sveta za strukturno
               politiko, da v okviru svojih razpisov dajejo večje število točk tistim prosilcem, ki
               izhajajo iz določenih regij, ki so razvojno v slabšem položaju v odnosu na druge.
               Ravno na podlagi teh posrednih državnih pomoči, spodbud iz državnega proračuna je
               bilo ugotovljeno na podlagi podatkov, ki smo jih dobili od ministrstev, da je bilo v
               letu 2001 namenjenih za te posredne pomoči za regionalni razvoj v višini 79 milijard.
               Namreč, treba je vedeti, da podjetja, ki prosijo za pomoč ali pa občine in podobno,
               da seveda so locirane v neki regiji. S tem, ko se da večji ponder tistim prosilcem,
               ki izhajajo iz teh manj razvitih regij, seveda pridobijo tudi relativno v odnosu do
               drugih več sredstev. To je dodaten način, kako se zmanjšujejo te razlike.</p>
               <p>Lahko vam tudi dam za ilustracijo podatek, da, na primer, za Pomurje na podlagi samo
               teh posrednih pomoči, ki jih je izdalo samo naše ministrstvo, ministrstvo za
               gospodarstvo, bo generirano do leta 2004 kar 310, 320 novih delovnih mest. To so
               recimo dodatne spodbude, ki jih dobijo podjetja ali občine na teh manj razvitih
               območjih, ker so ponderirane več.</p>
               <p>Tako skupaj z vsemi temi ukrepi se pač skušajo te razlike v regijah zmanjševati.
               Mislim, da bo bistveno večji učinek mogoč ravno za leto 2003, ko se bodo, kot sem
               rekla, prioritetno financirale iz teh posrednih pomoči ravno te regije, ki
               zaostajajo, to je pa približno osem regij, na podlagi tega programskega financiranja.
               Programsko financiranje se je začelo šele letos uveljavljati, v naslednjem letu se bo
               pa v celoti uveljavilo. Hvala.</p>
            </sp>
            <sp xml:id="SDZ3-Redna-19-2002-10-21.sp192">

               <speaker>PODPREDSEDNIK VALENTIN POHOREC:</speaker>

               <p>Hvala za odgovor, gospa ministrica. Kolega Kelemina, želite postaviti še dodatno
               vprašanje?</p>
            </sp>
            <sp xml:id="SDZ3-Redna-19-2002-10-21.sp193">

               <speaker>BRANKO KELEMINA:</speaker>

               <p>Hvala lepa, izkoristil pa bi to priložnost.</p>
               <p>Spoštovana gospa ministrica! Saj razumem, da bi radi naredili maksimalno, kar je
               mogoče, ampak vam povem, da do leta 2004 mi ne moremo več čakati. Do leta 2004, če
               bomo čakali na zaživetje tega zakona, bo na cestah tisoče in tisoče novih ljudi. In
               ne predstavljam si, kaj bomo mi dejansko v tej državi storili, da bi to preprečili.
               Dejansko je odgovornost na vladi, da bi ta zakon celovito zaživel bistveno prej. Sam
               sem si predstavljal, in poslanci, ko smo sprejemali ta zakon, smo sipredstavljali, da
               bo ta 1% bruto domačega proizvoda lastnih sredstev, določenih za spodbude
               regionalnega razvoja, plus seveda še skladi Evropske skupnosti z različnih nivojev.
               To smo si mi predstavljali. Na odboru za gospodarstvo, ko smo obravnavali to
               poročilo, sem tudi povedal oziroma glede na poročilo, ki je bilo podano, predlagal
               odboru državnega zbora, da bi enostavno napravili razpravo v državnem zboru o
               izvrševanju tega zakona, ali se dejansko ta zakon izvršuje tako, kot je bilo
               zamišljeno takrat, ko smo ga sprejemali - v bistvu tolmačenje in analiza izvrševanja
               tega zakona.</p>
               <p>Odbor za gospodarstvo do danes ni naredil na tem področju popolnoma nič. Ni naredil.
               Zato imam jaz velike pomisleke, kaj lahko sploh sam kot opozicijski poslanec v tem
               primeru naredim. Zato ni druge rešitve, kot da predlagam, da se vsi poslanci nekako
               vključijo v ta postopek ali vse poslanske skupine.</p>
               <p>Zato bi prosil in zahteval, da se v skladu z 266. členom, drugi odstavek, opravi
               razprava v državnem zboru in da tudi poslanske skupine povedo, ali se ta zakon izvaja
               tako, kot se mora, ali so te spodbude zadostne ali kaj je potrebno na tem področju
               storiti, da poskušamo to neizbežno situacijo kritično v tej državi.</p>
            </sp>
            <sp xml:id="SDZ3-Redna-19-2002-10-21.sp194">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Kelemina. O tem vašem predlogu bomo odločali jutri v okviru skupnih
               glasovanj. Zdaj bi pa še prosil ministrico za dodatni odgovor.</p>
            </sp>
            <sp xml:id="SDZ3-Redna-19-2002-10-21.sp195">

               <speaker>DR. TEA PETRIN:</speaker>

               <p>Hvala lepa. Jaz sem želela samo dopolniti, da se je že izvajal ta zakon. Sredstva so
               bila namenjena že od leta 1999 naprej, od leta 2000 naprej, da nisem citirala leto
               2004, ampak 2003. To se pravi, od leta 2000 so se seveda izvajali programi za
               regionalni razvoj v skladu s proračunskimi sredstvi, tudi 2001, 2002, leta 2003 pa
               prehajamo na programsko financiranje in mislim, da bo še dodatni impulz v pozitivni
               smeri.</p>
            </sp>
            <sp xml:id="SDZ3-Redna-19-2002-10-21.sp196">

               <speaker>PODPREDSEDNIK VALENTIN POHOREC:</speaker>

               <p>Hvala. Kolegica Ana Marija Tisovic bo postavila vprašanje ministru za delo, družino
               in socialne zadeve. Prosim, imate besedo.</p>
            </sp>
            <sp xml:id="SDZ3-Redna-19-2002-10-21.sp197">

               <speaker>ANA MARIJA TISOVIC:</speaker>

               <p>Hvala lepa, gospod podpredsednik. Pozdravljeni, gospa ministrica, gospodje ministri
               in ostale kolegice in kolegi!</p>
               <p>Marsikateri študent si mora za pokritje življenjskih stroškov med študijem poiskati
               dodatni zaslužek, čeprav imamo relativno dobro razvit sistem štipendij in
               subvencioniranja študentskih stanovanj. Z namenom posredovanja študentskega dela so
               se ustanovili študentski servisi, s katerimi je ministrstvo za delo, družino in
               socialne zadeve sklenilo koncesijske pogodbe. Teh pogodb je nekaj manj kot 70. Zakon
               o zaposlovanju in zavarovanju za primer brezposelnosti določa, da se koncesijska
               dajatev za posredovanje študentskega dela lahko nameni za delo študentske
               organizacije univerze, samostojnega visokošolskega zavoda in interesnim oblikam
               povezovanja študentov in dijakov. Nič pa ne pove, za kakšen namen ga ti lahko
               uporabijo.</p>
               <p>V resnici sploh ni pravega nadzora nad porabo študentske desetine. 10% zaslužka od
               študentskega dela, ki jo dajo pretežno revnejši študentje, saj premožnejšim ni treba
               iskati takega dela, zakon pravi, da finančno in materialno poslovanje ter
               razpolaganje s pridobljenimi sredstvi poteka pod pogojem in na način, določenim z
               zakonom in akti študentske organizacije Slovenije. Takšne enotne organizacije pa v
               Sloveniji ni.</p>
               <p>Službe državnega zbora so hotele narediti primerjalno študijo te problematike v
               drugih evropskih državah, pri tem pa so ugotovile, da naša organizacija študentskega
               dela sploh ni primerljiva z organiziranjem študentskega dela v drugih evropskih
               državah. Na tem področju smo unikum.</p>
               <p>Sprašujem se, kaj bo, ko bo Slovenija postala polnopravna članica Evropske zveze.
               Mediji večkrat poročajo o aferah v zvezi s tem tako imenovanim študentskim denarjem.
               Pa tudi prenekateri delodajalec izkorišča navedeno zakonsko praznino v svojo korist.
               Poleg tega se zadnji čas govori, da se ta denar uporablja tudi za financiranje
               volilne kampanje določenih strank, kar pa je vsekakor nedopustno, če to drži.</p>
               <p>Gospoda ministra torej sprašujem. Kako, kdaj in kdaj se boste na ministrstvu za
               delo, družino in socialne zadeve lotili zakonskega urejanja tega problema? Predvsem v
               zadovoljstvo študentom, ki delajo in ta denar prispevajo in ne samo posameznim
               skupinam, ki ta denar uživajo. Hvala lepa.</p>
            </sp>
            <sp xml:id="SDZ3-Redna-19-2002-10-21.sp198">

               <speaker>PODPREDSEDNIK VALENTIN POHOREC:</speaker>

               <p>Hvala vam. Minister Dimovski, prosim za odgovor. Imate na voljo 5 minut. Se lahko
               izklopite, gospa Tisovic? Hvala.</p>
            </sp>
            <sp xml:id="SDZ3-Redna-19-2002-10-21.sp199">

               <speaker>DR. VLADO DIMOVSKI:</speaker>

               <p>Hvala lepa, spoštovana poslanka za to vprašanje, ki je bilo pravzaprav tudi deloma
               že opis tega celotnega sistema posredovanja dela študentom in dijakom.</p>
               <p>Naj povem, da je zakonska osnova za to precej široka, določa jo, tako kot ste
               navedli, zakon o zaposlovanju in zavarovanju za čas brezposelnosti, hkrati je na tej
               osnovi pripravljen pravilnik za posredovanje občasnih in stalnih del študentom in
               dijakom. Pomembno, kar se tiče namena, pa je seveda tudi študentska ustava.</p>
               <p>Naj takoj na začetku povem, da sredstva, ki jih namenjajo študentski servisi, po eni
               strani študentskim organizacijam in po drugi strani študentskim klubom, niso
               proračunska sredstva. To je kot prvo.</p>
               <p>Sistem je zgrajen tako, da je za posredovanje del omogočeno študentskim servisom
               pridobivanje 10-procentne provizije. Od te 10-procentne provizije je po 22. členu
               pravilnika o posredovanju del omogočeno študentskim servisom, da priznavajo določene
               stroške, kotso materialni stroški, plače in tudi nekateri stroški, med njimi tudi
               stroški zavarovanja za zdravstvo.</p>
               <p>Razlika, ki nastane, je potem namenjena študentskim ŠOU-om, to se pravi ŠOU-u v
               Ljubljani in ŠOU-u v Mariboru in pa študentskim klubom. No teh sredstev v tej razliki
               mora biti najmanj 35 procentov. Naj povem s podatki, da je bilo za leto 2001, to se
               pravi za lansko leto, tako študentskim organizacijam univerze, namenjeno 1,1, štiri,
               dva milijarde, medtem ko je pa študentskim klubom bilo namenjenih nekaj več kot 800
               milijonov.</p>
               <p>To tvorijo sedaj tista sredstva - to celoto sredstev, ki je potem po posameznih
               segmentih namenjena tistim organizacijam, ki so zapisane v register ŠOS-a, to se
               pravi študentske skupnosti Slovenije.</p>
               <p>No zdaj kar se tiče tega samega sistema. Zdaj, konkretno posamezne namene porabe
               določa 14. člen študentske ustave in podobno.</p>
               <p>Kar se tiče nadzora, je seveda ministrstvu omogočeno kot koncedentu vpogled v
               posamezne koncesijske pogodbe in nadzor nad izvajanjem teh koncesijskih pogodb, pa
               tudi postopkov in pa procesov pri izvajanju teh nalog posredovanja dela. Medtem ko je
               nadzor nad porabo sredstev študentskih klubov definiran po študentski ustavi in je v
               rokah proračunske inšpekcije in ostalih nadzornikov, med njimi tudi Računskega
               sodišča. Se pravi, to je, kar se tega zakonskega dela tiče.</p>
               <p>Glede na to, kot ste že omenili, velik obseg tega dela, ki je dejansko neprimerljivo
               s posameznimi državami Evropske unije, naj kar povem to kar smo že večkrat povedali,
               da študentsko delo ni del acquisa in s tem in v tem smislu ne pričakujemo kakršnekoli
               spremembe po vstopu v Evropsko unijo. To je pač nek unikum, ki ga ima Slovenija in
               seveda kar se tiče harmonizacije, ni del harmonizacije pri vstopanju v Evropsko
               unijo, kar pomeni, da bodo študentje in dijaki še naprej opravljali to delo. Je pa z
               zakonom o delovnih razmerjih definirano za sistematizirana delovna mesta po 216.
               členu novega zakona o delovnih razmerjih, ki začne veljati s 1.1.2003.</p>
               <p>Kar je treba tu povedati, da so zelo decidirano navedeni nameni porabe teh sredstev,
               mislim, da je 6. člen zakona o zaposlovanju in zavarovanju za čas brezposelnosti in,
               tako kot sem že prej rekel, 14. člen študentske ustave. Konkretneje pa potem
               študentska organizacija univerze sklepa pogodbo s posameznim prejemnikom oziroma
               uporabnikom teh sredstev, in to pogodbo kot koncedentu, ministrstvu, pošlje v
               vednost. Zdaj, konkretno po namenih je seveda težko seštevati, ker je to veliko
               število pogodb za veliko število uporabnikov, vendar so konkretno navedeni v
               posameznih pogodbah, ki jih, kot sem rekel, sklepajo ŠOU-i oziroma študentski klubi
               za posamezne namene.</p>
               <p>Hkrati bi pa še to povedal, zaradi tega, ker nam ni vseeno, kako se izvaja to
               posredovanje dela. Posredovanje dela - namreč, v pravilniku je natančno definirano,
               na kakšen način morajo biti opremljeni, če smem tako reči, ti študentski servisi kot
               posredniki tega dela, po zadnjem štetju jih je nekje 76 s 148 poslovalnicami. Zato
               smo... <stage>/Opozorilni znak za konec./</stage></p>
            </sp>
            <sp xml:id="SDZ3-Redna-19-2002-10-21.sp200">

               <speaker>PODPREDSEDNIK VALENTIN POHOREC:</speaker>

               <p>Zaključite, prosim.</p>
            </sp>
            <sp xml:id="SDZ3-Redna-19-2002-10-21.sp201">

               <speaker>DR. VLADO DIMOVSKI:</speaker>

               <p>Zato smo izvedli pregled - samo toliko, ker je gospa poslanka to vprašala - nad
               zakonitostjo dela agencije za zaposlovanje, in seveda je tudi ta poraba - če bi pa
               imel več časa, bi pa tudi posamezne detajle lahko iz tega poročila navedel.</p>
            </sp>
            <sp xml:id="SDZ3-Redna-19-2002-10-21.sp202">

               <speaker>PODPREDSEDNIK VALENTIN POHOREC:</speaker>

               <p>Ker bo dodatno vprašanje, bo pa še priložnost. Gospa Tisovic, prosim.</p>
            </sp>
            <sp xml:id="SDZ3-Redna-19-2002-10-21.sp203">

               <speaker>MARIJA ANA TISOVIC:</speaker>

               <p>Niste mi odgovorili na tisti del vprašanja, recimo, ker dosti delodajalcev izkorišča
               to in ne zaposluje delavcev, ki so na borzi, ampak raje zaposluje študente. Veste,
               zakaj - zato ker je manj dajatev.</p>
               <p>Kako boste lahko na to vplivali?</p>
            </sp>
            <sp xml:id="SDZ3-Redna-19-2002-10-21.sp204">

               <speaker>PODPREDSEDNIK VALENTIN POHOREC:</speaker>

               <p>Hvala. Gospod minister, prosim.</p>
            </sp>
            <sp xml:id="SDZ3-Redna-19-2002-10-21.sp205">

               <speaker>DR. VLADO DIMOVSKI:</speaker>

               <p>Hvala lepa. Poglejte, ta zadeva je precej širša. Že prej sem povedal, da pravzaprav
               študentje po naših analizah delajo v glavnem na nesistematiziranih delovnih mestih,
               kar pomeni, da ta mesta, na katerih so, niso sistematizirana z internimi akti
               podjetij. Se pravi, to je prva ugotovitev.</p>
               <p>Druga pa, če dovolite, posreden odgovor je pa neka akcija nadzora, ki smo jo z
               inšpektoratom za delo izvedli v mesecu avgustu in deloma septembru in pravzaprav
               pregledali vse elemente delovanja študentskih servisov, od varnosti in zdravja pri
               delu do zdravstvenega varstva in tako naprej, do vprašanj, ki zahtevajo, bi rekel,
               neko kompleksno utemeljevanje. Iz tega nadzora je razvidno, da je v večini primerov,
               predvsem kar se tiče, recimo, elementov, ki vam jih lahko dam na vpogled, od
               koncesijske pogodbe, registracijein tako naprej, deset elementov smo pogledali,
               večjih odstopanj, da tako rečem, od namembnosti ni bilo. Je pa pri posameznih bilo
               največ odstopanj, kar se varnosti in zdravja pri delu tiče, dostopnosti, recimo,
               invalidov in podobno. Zato bomo predlagali spremembo v pravilniku o posredovanju del
               študentom in dijakom. Namreč, pred vsakim podpisom koncesijske pogodbe bo treba
               opraviti pregled pri inšpektorju za delo, ki bo potem dal soglasje na to
               posredovanje. Menim, da bodo na ta način tudi že vnaprej odpravljeni vsa morebitna
               odstopanja pri posredovanju del.</p>
               <p>Tako da popolne - da pa odgovorim nazaj na tisto vaše vprašanje -, kar se tiče
               popolne substitucije med nesistematiziranimi in sistematiziranimi delovnimi mesti,
               ni, bomo pa z aktivno politiko zaposlovanja poskušali na nek način vplivati na to, da
               bi se študentje na posameznih mestih potem tudi zaposlili, ko preteče neko določeno
               obdobje.</p>
            </sp>
            <sp xml:id="SDZ3-Redna-19-2002-10-21.sp206">

               <speaker>PODPREDSEDNIK VALENTIN POHOREC:</speaker>

               <p>Hvala obema. Naslednje vprašanje bo postavil kolega Bogdan Barovič, in sicer
               predsedniku vlade in generalnemu sekretarju vlade. Predsedniku vlade zdaj ne morete
               postaviti, ampak generalnemu sekretarju, ki je tu prisoten. Prosim.</p>
            </sp>
            <sp xml:id="SDZ3-Redna-19-2002-10-21.sp207">

               <speaker>BOGDAN BAROVIČ:</speaker>

               <p>Hvala lepa, gospod predsedujoči. Spoštovane kolegice, kolegi, tisti, ki vztrajamo,
               spoštovani ministri, tisti, ki vztrajate!</p>
               <p>Slovenija naj bi bila - oziroma naj bi aprila 2003 podpisala pogodbo o pristopu k
               Evropski uniji. Naj bi postala članica Evropske unije s 1.1. leta 2004 ali najkasneje
               s 1.1. leta 2005. Od podpisa pristopne pogodbe bo sedem poslancev državnega zbora
               Republike Slovenije udeleženih kot opazovalci pri delu Evropskega parlamenta, vlada
               pa bo sodelovala pri delu sveta Evropske unije.</p>
               <p>In sedaj k vprašanju in obrazložitve vprašanja. Upoštevajoč načelo delitve oblasti,
               kjer je naš državni zbor zakonodajni organ, me zanima: Kako si vlada predstavlja
               sodelovanje z državnim zborom Republike Slovenije v zakonodajnem postopku Evropske
               unije? Vem namreč, pa mogoče to drugi manj vedo, da bo vlada s članstvom v Evropski
               uniji prevzela zakonodajne funkcije, ki so po ustavi v pristojnosti tega
               parlamenta.</p>
               <p>V Evropski uniji je zakonodajni organ svet Evropske unije, v svetu pa sodelujejo le
               vlade. Zato še enkrat: Zanima me, kako si vlada predstavlja sodelovanje z državnim
               zborom glede evropskih zadev, kajti državni zbor ima namreč edini kot neposredno
               izvoljeni predstavniški organ, potrebno demokratično legitimnost za sprejemanje
               zakonodaje, tudi na evropskem, tudi na evropskem nivoju.</p>
               <p>Jaz pa si pač ne predstavljam vlade, ki bo sodelovala v zakonodajnem postopku
               Evropske unije, sprejete odločitve pa bodo neposredno zavezujoče za ta državni zbor,
               čeprav ni nikjer nobene varovalke, da bodo te odločitve šle skozi ta državni zbor in
               da bo ta državni zbor kot edini po naši ustavi dal navodila vladi kako naj odloča.</p>
               <p>Upam, da je bilo vprašanje zelo jasno in tudi prosim gospoda sekretarja, če mi zelo
               konkretno odgovori ali pa pač, če konkretnega odgovora ni, če ta odgovor posreduje
               seveda čimprej pisno. Hvala.</p>
            </sp>
            <sp xml:id="SDZ3-Redna-19-2002-10-21.sp208">

               <speaker>PODPREDSEDNIK VALENTIN POHOREC:</speaker>

               <p>Hvala za vprašanje. Gospod generalni sekretar, prosim za odgovor.</p>
            </sp>
            <sp xml:id="SDZ3-Redna-19-2002-10-21.sp209">

               <speaker>MIRKO BANDELJ:</speaker>

               <p>Hvala za vprašanje. Seveda, konkretnega in dokončnega odgovora še ne morem dati,
               mislim pa, da so strahovi, ki so bili zdaj nekako navedeni, tudi neutemeljeni.
               Dejstvo je, da seveda v vladi računamo na to, da bo v pogojih Evropske unije treba
               pač zagotoviti ustrezno koordinacijo stališč Republike Slovenije pri sprejemanju
               odločitev v organih Evropske unije. V zvezi s tem je tudi vlada že lani oktobra
               imenovala posebno delovno skupino, ki pripravlja model te koordinacije. Lahko rečem,
               da temelji ta koordinacija na stalni povezavi stalnega predstavništva Republike
               Slovenije v Bruslju z nekakšnim centralnim organom, kot bi temu delovno rekli, v
               Sloveniji in, seveda, tudi na neki stalnikoordinaciji zadolženih nosilcev na
               posameznih področjih, katerih naloga bo pripravljanje usklajenih stališč za delo
               predstavnikov Republike Slovenije v evropskih organih.</p>
               <p>Lahko tudi zagotovim, da je v igri več modelov, tudi na tem segmentu sodelovanja
               državnega zbora. Seveda moram pa reči, da ne drži trditev, da bi kdorkoli prevzemal
               zakonodajno funkcijo Evropskega parlamenta, kajti ta je oziroma bo v pristojnosti
               Evropskega parlamenta in tudi, kolikor vem, razen mogoče v prvih dveh letih, bodo
               tudi poslanci v Evropski parlament tudi v Republiki Sloveniji izvoljeni neposredno.
               Ti bodo pri tem opravljali zakonodajno funkcijo v Evropskem parlamentu.</p>
               <p>Vendar, ne glede na to, lahko potolažim gospoda poslanca tudi s tem, da bo vlada
               državnemu zboru v kratkem predložila model te koordinacije, ki bo seveda vključeval
               tudi državni zbor in seveda, ki bo odprt za nadaljnjo diskusijo in sprejemanje
               ustreznih odločitev v državnem zboru. Hvala.</p>
            </sp>
            <sp xml:id="SDZ3-Redna-19-2002-10-21.sp210">

               <speaker>PODPREDSEDNIK VALENTIN POHOREC:</speaker>

               <p>Hvala za odgovor. Še dodatno vprašanje, kolega Barovič.</p>
            </sp>
            <sp xml:id="SDZ3-Redna-19-2002-10-21.sp211">

               <speaker>BOGDAN BAROVIČ:</speaker>

               <p>Hvala lepa. Sicer spoštujem trud gospoda generalnega sekretarja vlade, pa vendar. Še
               enkrat bi bil rad zelo natančen. Koordinacija ni zavezujoča.</p>
               <p>Drugič, zakonodajna funkcija je v svetu Evropske unije, v svetu pa so samo
               predstavniki vlade. Ko je gospod generalni sekretar omenjal, da bomo mi imeli volitve
               in izvolili sedem, tako naj bi bilo, predstavnikov v Evropski parlament; če vam
               povem, kako ga imenujejo kolegi, s katerimi se srečujem po svetu in so predstavniki
               članic Evropske unije. Evropski parlament imenujejo, recite in pišite, po slovensko
               debatni klub. Torej, dejstvo je, da bo odločitev padla na svetu. Na svetu nastopa
               samo vlada. Če bo koordinacija, ta obstaja prek Kozaka, pa se ne znajde ta trenutek –
               prav, ampakta ni pravno zavezujoča. Moj strah je, spoštovani gospod generalni
               sekretar vlade, da bo s tem popolnoma izničena vloga parlamenta, tega, ki je po
               ustavi zakonodajno telo in s tem bo padla, seveda, tudi demokracija. Kajti, vsa
               zakonodaja, še enkrat poudarjam, se sprejema na svetu, v svetu pa so zastopani
               predstavniki vlade in ne parlamentov.</p>
               <p>Zato mislim, da je prav, da zelo podrobno razmislimo vsi skupaj o tem vprašanju.
               Kajti, ko se bo pisalo leto 2005, bo mogoče vse prepozno. Hvala.</p>
            </sp>
            <sp xml:id="SDZ3-Redna-19-2002-10-21.sp212">

               <speaker>PODPREDSEDNIK VALENTIN POHOREC:</speaker>

               <p>Hvala. Gospod Bandelj, želite še kakšno dodatno pojasnilo? <stage>(Ne.)</stage> Hvala.</p>
               <p>Naslednje poslansko vprašanje ima kolegica Majda Zupan, ki ga naslavlja ministrstvu
               za zdravje. Prosim.</p>
            </sp>
            <sp xml:id="SDZ3-Redna-19-2002-10-21.sp213">

               <speaker>MAJDA ZUPAN:</speaker>

               <p>Hvala lepa. Spoštovani! Danes smo že govorili o tej temi, vendar mislim, da je prav,
               da se vrnemo nazaj, ker v zadnjih dneh med ljudmi resnično močno odmevajo že omenjeni
               dogodki v celjski bolnišnici v zvezi z večletnimi zaostanki pri odčitavanju
               histoloških vzorcev bolnikov.</p>
               <p>Vsekakor pomeni 2500 nepregledanih vzorcev tkiv veliko strokovno, etično in moralno
               packo v našem zdravstvu, da pri tem ne omenjam še odtujitev aparature ali
               aparatur.</p>
               <p>Gospod minister! V zvezi s tem ste napovedali upravni in izredni strokovni nadzor.
               Upamo lahko, da je to vendar alarm, ki bo sprožil prave ukrepe za preprečevanje
               takšnih napak.</p>
               <p>Kaj pa v zdravstvenih domovih? Ni dolgo od tega, ko je morala znanka, ki dokaj redno
               hodi na preglede, poiskati pomoč v bolnišnici, kjer so postavili diagnozo rak in jo
               okarali, češ kje ste pa toliko časa hodili. Nazadnje pa ugotovili, da je bila po
               njenem zadnjem obisku v ambulanti opravljena analiza vzorca tkiva in zaradi
               rezultatov analize bi morala biti nemudoma poklicana na ponovni pregled in ustrezno
               obravnavana. Pa se to ni zgodilo, kernekdo, ki je bil za to odgovoren v ambulanti
               zdravstvenega doma, to ni storil bodisi iz malomarnosti, mogoče pa tudi zato, da bi
               prihranil nekaj sredstev, saj so pritiski direktorja zdravstvenega doma glede tega,
               namreč sredstev, čedalje večji.</p>
               <p>Primer ni osamljen. V takšni ali drugačni različici se pojavlja vsak dan in
               državljanke in državljani se sprašujejo, do kdaj in do kje se bo to nadaljevalo.
               Notranja kontrola je vsekakor premalo.</p>
               <p>Zato vas sprašujem, gospod minister: Na kakšen način oziroma kako boste vzpostavili
               ustrezen nadzor tudi nad delovanjem zdravstvenih domov, tako na finančnem, strokovnem
               kot etičnem področju, pri tem pa mislili tudi na preprečevanje korupcije, ki je po
               mnenju ljudi prav v zdravstvu največje? Hvala.</p>
            </sp>
            <sp xml:id="SDZ3-Redna-19-2002-10-21.sp214">

               <speaker>PODPREDSEDNIK VALENTIN POHOREC:</speaker>

               <p>Hvala. Prosim ministra za odgovor.</p>
            </sp>
            <sp xml:id="SDZ3-Redna-19-2002-10-21.sp215">

               <speaker>DR. DUŠAN KEBER:</speaker>

               <p>Spoštovana gospa poslanka, poslanke in poslanci! Hvala lepa za to vprašanje.</p>
               <p>Dovolite, da rečem na začetku, da se marsikdo v javnosti, morda celo večji del
               javnosti, sprašuje o dogodkih, napakah v zdravstvenem sistemu, kje je minister, kje
               je ministrstvo, kako to, da z ustreznim nadzorom ne obvladuje tega pojava. To
               priložnost, čeprav je žalostno, uporabljam za to, da ta sistem brez lastnega
               notranjega nadzora ne more obvladovati nihče. Najprej gre za količinski pojav. V
               zdravstvenem sistemu imamo 16 milijonov ambulantnih pregledov, 300.000
               hospitalizacij. Vsak od teh kontaktov vsebuje nekaj, nekateri tudi deset ali dvajset
               strokovnih dogodkov, pri katerem se vsakokrat lahko zgodi napaka. Gre torej za
               desetine milijonov različnih procesov, ki jih seveda ne more nadzirati v podrobnosti
               niti ministrstvo niti nihče drug izven sistema zdravstvenega varstva. Na ministrstvu,
               samo kot podatek, razpolagamo z manj kot petimi ljudmi, ki bi jih lahko na osnovi
               polne zaposlitve proglasili, da se ukvarjajo z nadzorom zdravstvenih ustanov.</p>
               <p>Druga zadeva je pa strokovna. Procesi v zdravstvu so tako strokovni, da včasih komaj
               najdemo še koga, strokovnjaka namreč, ki bi v državi lahko nadziral nekega drugega
               strokovnjaka. Gre za 40 ali 50 specializacij, usmerjenih, in spet številne zelo
               specializirane storitve, pri katerih morebitno napačno ravnanje lahko odkrije samo
               ozek strokovnjak. Seveda mi boste rekli, da napaka, kot se je zgodila v Celju, ki je
               pravzapravmalomarnost, ki bije v oči in ki jo razume tudi laik, da jo je mogoče
               izslediti. Vendar natanko takih možnosti je tudi v vsej Sloveniji zelo veliko. Torej,
               na vsak način: brez spoštovanja profesionalnih smernic, brez spoštovanja
               profesionalne etike, brezstriktnega izvajanja notranjega razvoja predpostavljenih ni
               mogoče - če popusti ta sistem, ga ni mogoče nadomestiti z nobenim drugim.</p>
               <p>Naj pa omenim, da ne glede na to, da gre za izredno žalostne dogodke, ki mečejo
               slabo luč, da so razmere tudi v drugih državah ravno zaradi teh množičnih dogodkov
               pogoste. V ZDA - opravičujem se za primerjavo - poročajo, da je od 30.000 do 90.000
               smrti v bolnišnicah neposredna ali posredna posledica zdravniške oziroma napake
               zdravstvenega delavca. Če bi to prenesli na Slovenijo, bi to morda pomenilo 300 do
               600 smrti vsako leto. Res je, da gre običajno za poslabšanje nekega stanja, ki je
               bilo že sicer težko, pa kljub vsemu hočem povedati, da pri milijonih dogodkov
               obstajajo določeni odstotki napak.</p>
               <p>Zakon predvideva poleg notranjega nadzora še nekaj vrst nadzorov: strokovni nadzor s
               svetovanjem, ki ga opravlja zdravniška zbornica, upravni nadzor, ki ga opravlja
               ministrstvo za zdravje, in pa nadzor zavoda za zdravstveno zavarovanje, ki je
               pretežno finančni nadzor. Poleg tega lahko trdimo, da bolnišnice nadzirajo prek
               svetov zavodov tudi vladni oziroma zunanji predstavniki, na delovanje tega sistema
               imajo prav gotovo vpliv, medtem ko v zdravstvenih domovih isto velja - člani sveta,
               imenovani s strani lokalne skupnosti.</p>
               <p>Mi predvidevamo in smo v postopku pripravljanja normativov za akreditacijo ustanov,
               zlasti bolnišnic. Akreditacija že poteka na ravni klinik, torej na ravni terciarnih
               ustanov. Pri bolnišnicah upam, da jo bomo lahko uvedli v kratkem. Vse to bo
               prispevalo k izboljševanju stanja.</p>
               <p>Dovolite, da rečem, da tudi javno razgrinjanje napak in pogovor o njih absolutno
               izrazito vpliva na obnašanje izvajalcev in da ti dogodki pomenijo kljub svoji
               nesprejemljivosti dodaten impulz za izboljševanje pozornosti in s tem tudi varnosti
               slovenskih državljanov. Tako bi rekel, da naš sistem nadzora, tudi z izgrajevanjem
               sistema kakovosti, ki sem ga danes že enkrat omenil na drugem mestu, omogoča, da
               kljub vsemu o temu lahko rečemo slovenskim državljanom ...<stage>/Opozorilni znak za
               konec./</stage>..., da so naše razmere ta čas razmeroma podobne tistim, ki veljajo v tem
               sistemu tudi v drugih državah. Hvala lepa.</p>
            </sp>
            <sp xml:id="SDZ3-Redna-19-2002-10-21.sp216">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. Želite še dodatno vprašanje? Prosim, imate besedo. Gospod
               minister, če se izključite.</p>
            </sp>
            <sp xml:id="SDZ3-Redna-19-2002-10-21.sp217">

               <speaker>MAJDA ZUPAN:</speaker>

               <p>Hvala lepa, gospod minister. Zahvaljujem se vam za odgovor. Dovolite, da postavim še
               dodatno vprašanje.</p>
               <p>Ali se vam zdi prav v zvezi z nadzorom sodelovanje z zdravniško zbornico zadovoljivo?
               In: Kaj bi predlagali, da bi se v tem smislu še izboljšalo? Hvala lepa.</p>
            </sp>
            <sp xml:id="SDZ3-Redna-19-2002-10-21.sp218">

               <speaker>PODPREDSEDNIK VALENTIN POHOREC:</speaker>

               <p>Hvala vam. In še prosim, enkrat za odgovor ministra.</p>
            </sp>
            <sp xml:id="SDZ3-Redna-19-2002-10-21.sp219">

               <speaker>DR. DUŠAN KEBER:</speaker>

               <p>Pravzaprav je temeljno vprašanje obseg tega nadzora. Obseg tega nadzora, ki ga izvaja
               zdravniška zbornica je navsezadnje spet vezan na človeški sile in na financiranje
               tega nadzora.</p>
               <p>Ne bi želel iti v podrobnosti, kaj pomeni v resnici izpeljati nadzor, ki ga ta čas
               javnost pričakuje. Namreč, kaj se je zgodilo z lastniki, imetniki, 2500 neodčitanih
               histoloških izvidov?</p>
               <p>Zelo težko si predstavljamo celo fizične, časovne dimenzije ustreznega nadzora, ki
               naj pripelje do odgovora, ki ga pričakuje javnost. Tako je temeljno vprašanje pri tem
               sodelovanju, zlasti naša fizična velikost ali če hočete - majhnost. In da se ponovno
               vračam: brez ustrezne osebne zavesti, poslanstva in internega nadzora ne moremo tega
               nadomestiti z obsežnim zunanjim nadzorom. Za to preprosto nimamo možnosti. In tudi ne
               bi bilo potrebno.</p>
               <p>Avtonomija zdravniškega poklica, na katerega se njegovi lastniki skupaj z mano tako
               pogosto sklicujejo, je tukaj izjemno pomembna: licenciranje, obnavljanje licence na 7
               let, zahteve po izpopolnjevanju. Vse to, kljub vsemu, iz leta v leto omogoča večjo
               varnost v sistemu.</p>
            </sp>
            <sp xml:id="SDZ3-Redna-19-2002-10-21.sp220">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. Dr. Jože Bernik, bo postavil vprašanje ministru za delo,
               družino in socialne zadeve. Dr. Bernik, imate besedo.</p>
            </sp>
            <sp xml:id="SDZ3-Redna-19-2002-10-21.sp221">

               <speaker>DR. JOŽEF BERNIK:</speaker>

               <p>...Spoštovani gospod predsedujoči, gospa ministrica, gospoda ministra, kolegice in
               kolegi, hvala za besedo.</p>
               <p>Predlani junija sem prvič rekel ta latinski pregovor, ki ga bom zdaj ponovil
               quousque tandem, catilina, abutere patientia nostra? Bom pa kar prevedel po domače:
               Koliko časa se bo vlada norčevala iz nas državljanov? Namreč, govoril bom o neki
               necivilizirani stvari, ki se pri nas dogaja že desetletja, in sicer, povsod po
               kulturnem svetu, razen med barbari, velja pravilo, da imajo mrtvi pravico do pietete,
               spoštovanja in ustavne zaščite. To seveda pri nas velja za nekatere mrtve, za druge
               pa ne velja.</p>
               <p>Dobro. Kot veste, gospod minister, ta zakon o grobiščih leži že nekaj časa v
               državnem zboru, spreminjan od čada do časa, vendar nikamor se ne premakne. V tem času
               - in to bi vas rad vprašal -, se je pa pojavilo dejstvo, da je neka paralelna stvar,
               ki jo je začela komisija za grobišča. In sicer to, da so razpisale razpis za
               spomenike na grobove oziroma na grobišča, ki jih bodo sami določili. To pa pomeni -
               in vas sprašujem, če je to res -, da je to, ta vzporedna pot pravzaprav priprava za
               to, da se vlado razreši obveznosti, ki bi jih naj prevzela v tem zakonu in da se
               potem lepo spravijo te stvari na ta način, da ne bo ne odkopa, ne identifikacije, ne
               pokopov ubitih. Spomeniki naj bi šli na grobišča sama, mrtvi ostanejo tam, kjer so,
               nobenih imen, nobenih podatkov itd.</p>
               <p>Svojci pri tem nimajo čisto nobene besede in tako ne bodo nikdar izvedeli, kje so
               njihovi mrtvi pokopani, in tako ne bodo mogli zaključiti čisto naravnega človeškega
               žalovanja, ki ga prenašajo že desetletja.</p>
               <p>Zdaj bi pa rad videl: Kaj vi mislite o tej stvari in zakaj se to dela?</p>
               <p>Drugič: Kdaj boste končali spomenike v Kočevskem Rogu in Teharjih? Vaš državni
               sekretar, ki dela hkrati za Zvezo borcev - in pa tudi za pravočasno reševanje te
               desetletne problematike -, mi že dolgo časa obljublja, da se bo to kmalu zgodilo, pa
               se vleče že nič koliko časa.</p>
               <p>In ...<stage>/Opozorilni znak za konec./</stage>... še to: Kaj dela državna tožilka pri vsem tem? To
               ni vprašanje za vas, ampak ga kljub temu naslavljam: toliko korajžnih besed je imela
               lani - letos, v enem letu se pa ni čisto nič zgodilo. Hvala lepa.</p>
               <p>Vam, gospod predsedujoči, bi pa rekel to, da mi dolgujete eno obljubo, to je, ko sem
               prosil za eno minuto molka, ste rekli, se boste s predsednikom pogovorili, pa nisem
               nikoli odgovora dobil. Hvala lepa.</p>
            </sp>
            <sp xml:id="SDZ3-Redna-19-2002-10-21.sp222">

               <speaker>PODPREDSEDNIK VALENTIN POHOREC:</speaker>

               <p>In odgovor bo, ko bomo ta zakon sprejemali, tako da nismo na to pozabili, kolega
               Bernik. Zdaj dajem besedo ministru. Prosim.</p>
            </sp>
            <sp xml:id="SDZ3-Redna-19-2002-10-21.sp223">

               <speaker>DR. VLADO DIMOVSKI:</speaker>

               <p>Hvala lepa. O tem vprašanju je bilo že kar nekaj razprave tudi v državnem zboru. Na
               kratko bi odgovoril na nekatera vaša tu postavljena vprašanja, in sicer po naslednjem
               vrstnem redu.</p>
               <p>Najprej, kar se tiče samih obeležij. Tega ne razumemo kot kakršnokoli paralelno pot,
               ampak samo kot način, da se pripravimo, ker smo v proračunu zagotovili sredstva za
               izvajanje oziroma za obeležje. Se pravi, gre za idejni osnutek priprave obeležja, ki
               naj bi po sprejetju zakona o vojnih grobiščih bil na teh grobiščih, ki jih bo
               definiral zakon.</p>
               <p>Kar se zakona tiče, vam je seveda znano, da je vlada sprejela izjavo, kjer se je
               zavzela za ta civilizacijski in pietetni pristop k reševanju tega vprašanja z 22.11.
               lanskega leta. Žal je zakon o vojnih grobiščih v državnem zboru, na kar vlada
               neposredno nima vpliva - na njegovo sprejemanje.</p>
               <p>Kar se tiče samih rešitev oziroma samih grobišč, urejanja grobišč - upam, da ste
               zadnje čase morda imeli priložnost tudi obiskati Teharje, kjer ste videli, da se je
               precej stvari v letošnjem letu spremenilo, da je na nek način postopek urejanja
               Teharij stekel. Problem je seveda bil, kot vam je že poznano, s pogodbo, ki je
               omejevala glede na podpisano pogodbo iz preteklih let spremembo tega grobišča
               Teharje, in seveda smo v vmesnem času dosegli z avtorjem dogovor, da je
               preprojektiral urejanje in da smo zdaj končno dosegli z njim soglasje, da v bistvu ta
               postopek lahko nemoteno teče naprej.</p>
               <p>Pričakujemo, da bo po sprejetju zakona o vojnih grobiščih možno urediti vse te
               grobove in zagotoviti ustrezno pieteto mrtvim, ker se seveda z vami strinjam, da je
               to treba narediti kot civilizacijsko dejanje.</p>
               <p>Naj omenim še to, da so za leto 2003 tudi že sredstva namenjena za ta namen in, po
               našem mnenju, v ustrezni višini, približno 113 milijonov in pol sredstev, ki bodo
               postopoma omogočila, da se bodo vsa ta grobišča ustrezno tudi označila.</p>
               <p>Kar se tiče odgovora oziroma vprašanja, ki ste ga naslovili na državno tožilko, je s
               strani državnega tožilstva po postopku, kot vam je poznano, treba, da se markira
               določena lokacija in izvrši identifikacija, kar je verjetno vprašanje, ki ga bomo
               ustrezno prenesli ministrstvu za pravosodje in od tam državni tožilki.</p>
            </sp>
            <sp xml:id="SDZ3-Redna-19-2002-10-21.sp224">

               <speaker>PODPREDSEDNIK VALENTIN POHOREC:</speaker>

               <p>Hvala, minister. Še dodatno vprašanje, kolega Bernik.</p>
            </sp>
            <sp xml:id="SDZ3-Redna-19-2002-10-21.sp225">

               <speaker>DR. JOŽEF BERNIK:</speaker>

               <p>Gospod minister, zelo bi želel, da bi kdo od vlade nekoč razložil, kaj pomeni pieteta
               v tem smislu, kot je zapisana v tem zakonu, kajti po normalnih standardih oziroma
               tisti predlogi v zakonu - to ne spada pod pieteto.</p>
               <p>Edina pieteta, ki jo vidim v tem zakonu, je to, in to je gotovo, da bodo po tem
               zakonu, če bo sprejet, vsa partizanska grobišča prišla na breme države. To se pravi,
               na nas davkoplačevalce. Proti temu nimam čisto nič. Mrtvi so mrtvi in jih je treba
               spoštovati in je treba urejati stvari, medtem ko mislim, da to velja za vse, ne pa
               samo za nekatere. Hvala.</p>
            </sp>
            <sp xml:id="SDZ3-Redna-19-2002-10-21.sp226">

               <speaker>PODPREDSEDNIK VALENTIN POHOREC:</speaker>

               <p>Hvala vam. In še prosim za ta del odgovora, minister.</p>
            </sp>
            <sp xml:id="SDZ3-Redna-19-2002-10-21.sp227">

               <speaker>DR. VLADO DIMOVSKI:</speaker>

               <p>Samo to, kar se zadnjega dela tiče. V bistvu so grobovi urejevani sedaj na nivoju
               lokalnih skupnosti. Po zakonu naj bi to prešlo na državo. To je v bistvu v tem zakonu
               na nek način definirana. 2., 3. in 4. člen pa definirajo tiste grobove, za katere bo
               država skrbela.</p>
            </sp>
            <sp xml:id="SDZ3-Redna-19-2002-10-21.sp228">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Smo pri zadnjem vprašanju. Dr. Andrej Bajuk bo postavil vprašanje
               ministrici za gospodarstvo. Dr. Bajuk, imate besedo.</p>
            </sp>
            <sp xml:id="SDZ3-Redna-19-2002-10-21.sp229">

               <speaker>DR. ANDREJ BAJUK:</speaker>

               <p>Hvala lepa, gospod podpredsednik. Spoštovana gospa ministrica! Spoštovani kolegi!
               Spomnimo se zgodbe pred desetletjem, ko so Elan, nekdanjega gospodarskega velikana,
               podirali vodilni, ki so bolj gledali na lastni dobiček kot na razvoj podjetja.
               Njihova krivda je bila ugotovljena tudi na kazenskem sodišču, vendar kazni ni bilo,
               ker sodnik ni pravočasno spisal obsodbe.</p>
               <p>Po dolgi agoniji so potem Elan prevzeli upniki s Hrvaške, vendar jim ni prinesel
               sreče, niti dobička, zato so ga pred dvema letoma spet prodali Slovencem oziroma
               Slovenski razvojni družbi. Čeprav nakupna cena ni bila posebno velika, po nekaterih
               informacijah, ki krožijo v javnosti, je morala država iz denarja davkoplačevalcev
               vložiti v Elan prek 5,2 milijard tolarjev, da je lahko spet steklaproizvodnja. S tem
               vložkom naj bi država postala 70% lastnica Elana. Kot lastnico jo zastopa vlada
               oziroma ministrstvo pod vašim vodstvom, ki bi moralo spremljati poslovanje s
               skrbnostjo dobrega gospodarja. Kot večinska lastnica je vlada imela tudi odločilno
               besedo pri imenovanju vodilne ekipe, ki naj bi upravljala razbremenjeni Elan v
               interesu lastnikov, torej davkoplačevalcev in državljanov, ne pa kar za lasten žep.
               Vendar vse kaže, da temu ni tako. Večina državljanov namreč kar ne more verjeti vesti
               iz dnevnika Finance, da si je pet vodilnih menedžerjev iz Elana dalo izplačati povrh
               svojih visokih plač, katerih višine sicer ne poznamo, kar 1,15 milijard tolarjev
               nagrade na račun dela v letu 2001. Vendar zgleda, da se je to zares zgodilo, saj so
               neki pametni uradniki v Drnovškovi vladi z upravo Elana podpisali pogodbo, po kateri
               naj bi jim pripadala kar polovica dobička, ki ga ustvari Elan. Ker so izračunali, da
               so v Elanu v lanskem letu ustvarili dobiček, si je pet gospodov - med njimi sta
               glavna Uroš Korže, nekdanji direktor SRD-a, kot sedanji prokurist Elana, in Primož
               Finžgar, kot predsednik uprave - pač izplačalo, zgleda da več, kot so znašale plače
               vseh zaposlenih v Elanu.</p>
               <p>Zato sprašujem gospo ministrico: Ali nam lahko potrdite ta poročila, ki smo jih
               brali v javnih medijih? Kdo je podpisal škodljivo pogodbo z upravo Elana? In: Kaj bo
               ministrstvo storilo za sanacijo nastalega nesprejemljivega položaja? Hvala lepa.</p>
            </sp>
            <sp xml:id="SDZ3-Redna-19-2002-10-21.sp230">

               <speaker>PODPREDSEDNIK VALENTIN POHOREC:</speaker>

               <p>Hvala vam. Prosim za odgovor gospo ministrico.</p>
            </sp>
            <sp xml:id="SDZ3-Redna-19-2002-10-21.sp231">

               <speaker>DR. TEA PETRIN:</speaker>

               <p>Spoštovani poslanec, pogodba o poslovodenju Elana je bila sklenjena med Elanom
               Begunje ter Turbo Hidro d.o.o. Ljubljana, ki je pravni naslednik Skim Arter <stage>/?/</stage>,
               gospodom Koržetom, d.o.o. Ljubljana, kot izvajalcem oziroma menedžerjem. Pogodbo so
               podpisali: predsednik nadzornega sveta Elan d.d. na podlagi sklepa nadzornega sveta
               družbe Elan d.d. predsednik skupščine Turbo Hidro d.o.o. na podlagi pooblastila
               njenega družbenika ter mag. Uroš Korže kot direktor družbe d.o.o.</p>
               <p>Sanacijo podjetja Elan je vodila Slovenska razvojna družba, takrat, ko je še
               delovala samostojno, in sicer, zdaj je v ukinjanju, kot veste - v likvidaciji,
               pardon. Vlada Republike Slovenije je 17.2.2000 na svoji 147. seji sprejela
               informacijo o aktivnostih SRD-a v zvezi s finančno in poslovno sanacijo poslovnega
               sistema Elan, s ciljem ohranitve delovnih mest in ohranitve blagovne znamke Elan ter
               podprla vključitev Slovenske razvojne družbe v to sanacijo.</p>
               <p>Denar, namenjen za sanacijo sistema Elan, je bil dan na način, da se je družba z
               njim dokapitalizirala, kar je posledično pomenilo povečanje vrednosti naložbe
               Slovenske razvojne družbe. V navedeni družbi povečanje vrednosti naložbe bi se
               realiziralo v primeru prodaje navedene družbe strateškemu partnerju oziroma se je
               deloma že realiziralo v primeru zapolnitve privatizacijske vrzeli oziroma pokrivanja
               obveznosti države s prenosom lastniških deležev in delnic na certifikate, na pide in
               pa na prvi pokojninski sklad oziroma neodplačno na Kapitalsko družbo.</p>
               <p>Kar se tiče vašega tretjega vprašanja, pa želim povedati, da je vlada prejela sklep,
               da člani nadzornega sveta niso udeleženi v dobičku, da pa o tem, kako je nagrajena
               uprava posameznih podjetij, da pa o tem ni nikoli razpravljala in da se pač nagrada
               upravi lahko deli v skladu z zakonom, z ZGD-jem. Hvala.</p>
            </sp>
            <sp xml:id="SDZ3-Redna-19-2002-10-21.sp232">

               <speaker>PODPREDSEDNIK VALENTIN POHOREC:</speaker>

               <p>Hvala. Še dodatno vprašanje, dr. Bajuk.</p>
            </sp>
            <sp xml:id="SDZ3-Redna-19-2002-10-21.sp233">

               <speaker>DR. ANDREJ BAJUK:</speaker>

               <p>Hvala lepa, gospod podpredsednik. Spoštovana gospa ministrica, vaš odgovor očitno ni
               zadovoljiv, predvsem ne, kar se tiče tretjega vprašanja: Kaj bo ministrstvo storilo
               ali kaj bo vlada storila? Če sem pravilno razumel - nič. To je pa za nas v tem
               državnem zboru strogo nesprejemljivo. Mi bomo zahtevali in trenutno se zahteva na
               podlagi 246. člena, drugega odstavka, razpravo o tej zadevi da dobimo v državni zbor
               pogodbo, takšno kakršna je, da bomo lahko pregledali, ali je mogoče še kaj narediti,
               da ne bomo v Sloveniji ali Slovenci prišli v mednarodne kroge, znani ravno po tem,
               kako menedžerji spravijo v svoje žepe 50% brez vsakega rizikateh investicij celotne
               sanacije, ki je bila pa na ramenih davkoplačevalcev. Ne vem, kje na svetu poznate
               kakšno takšno pogodbo, tako škodljivo, kot je očitno ta, če je pač resnična.</p>
               <p>Ker pa mi niste odgovorili na prvi del, pa razumem, da je resnično tako, kot smo to
               brali v časopisju. Na vsak način pa pričakujem, da bomo to pogodbo dobili v državni
               zbor in da bomo o tej pogodbi razpravljali in tudi odločali, ker nismo obsojeni v
               naši oceni, da bi te stvari še naprej prenašali sede in pa tiho. Hvala lepa.</p>
            </sp>
            <sp xml:id="SDZ3-Redna-19-2002-10-21.sp234">

               <speaker>PODPREDSEDNIK VALENTIN POHOREC:</speaker>

               <p>Hvala dr. Bajuk. Še dodatni odgovor ministrica, prosim.</p>
            </sp>
            <sp xml:id="SDZ3-Redna-19-2002-10-21.sp235">

               <speaker>DR. TEA PETRIN:</speaker>

               <p>Spoštovani poslanec, moram povedati, da ministrstvo za gospodarstvo pri sanaciji
               Elana ni imelo ničesar. Zaradi tega tudi ni seznanjeno, s kakšnimi pogodbami so
               sklepali posle in sem vam posredovala odgovor, ki ga je posredovalo tudi nam na
               ministrstvu Slovenska razvojna družba v likvidaciji, ki je tudi vodila ta postopek.</p>
               <p>Zagotovo pa, če imate vso pristojnost poslanci, da seveda pogledate, pridobite te
               pogodbe in se tudi zanimate, ali pravno stojijo ali ne.</p>
            </sp>
            <sp xml:id="SDZ3-Redna-19-2002-10-21.sp236">

               <speaker>PODPREDSEDNIK VALENTIN POHOREC:</speaker>

               <p>Hvala. To so bila poslanska vprašanja poslank in poslancev.</p>
               <p>Zahvaljujem se predsedniku vlade, ministrom in generalnemu sekretarju za sodelovanje
               in seveda tudi vam za postavljena vprašanja.</p>
               <p>Točko dnevnega reda prekinjam glede na določene predloge kolegov poslancev in
               poslank, v skladu z drugim odstavkom 246. člena, da bomo odločali v okviru skupnih
               odločitev jutri po postavljenih zahtevah za ponovno razpravo o odgovorih na
               postavljena vprašanja.</p>
               <p>Prekinjam današnjo sejo in jo nadaljujemo jutri ob 10. uri po dnevnem redu. Hvala
               lepa in lahko noč. <stage type="time">(SEJA JE BILA PREKINJENA 21. OKTOBRA 2002 OB 18.46 URI.)</stage>
               </p>
            </sp>
         </div>
      </body>
   </text>
</TEI>