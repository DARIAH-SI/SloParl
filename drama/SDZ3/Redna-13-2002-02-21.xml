<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-13-2002-02-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6300DFAA5D7CB1A2C1256B6D0040CA32</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=6300DFAA5D7CB1A2C1256B6D0040CA32</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-13-2002-02-21.DZ" n="13">
               <name>Redna</name>
               <date when="2002-02-21"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-13-2002-02-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 13. seje</stage>
            <stage type="date">(21. februar 2002)</stage>
            <stage type="chairman">Sejo je vodil dr. Miha Brejc, podpredsednik državnega zbora.</stage>
            <stage type="time">Seja se je pričela ob 10.07 uri.</stage>


            <sp xml:id="SDZ3-Redna-13-2002-02-21.sp1">

               <speaker>PODPREDSEDNIK DR. MIHA BREJC:</speaker>

               <p>Pričenjam nadaljevanje 13. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Janko Veber, Anton Delak, Roman Jakič, Maksimiljan Lavrinc,
               Aleksander Merlo, Jožef Školč, Davorin Terčon, Cveta Zalokar Oražem, Alojz Peterle,
               Jože Jerovšek, Richard Beuermann, mag. Janez Kramberger, Alojz Sok, Roberto Battelli,
               Jurij Malovrh za popoldanski del seje, Bogdan Barovič do 12.00 ure in Ciril Pucko,
               Blaž Kavčič za pričetek seje. Prosim, da ugotovimo navzočnost. Vstavite kartice in
               pritisnite "kvorum". Prosim. Prisotnih je 53 poslank in poslancev. Zbor je sklepčen
               in lahko odloča.</p>
               <p>Na sejo smo vabili predstavnike vlade Republike Slovenije, tu je državna sekretarka
               gospa Astrid Prašnikar, ki jo lepo pozdravljam.</p>
               <p>Današnje nadaljevanje 13. seje državnega zbora bomo pričeli z obravnavo včeraj
               prekinjene točke 1.a - to je z nadaljevanjem postopka po 13. in 14. členu zakona o
               postopku za ustanovitev občin ter za določitev njihovih območij. Za tem bo zbor
               prešel na obravnavo točke 1.b- to je predloga zaključnega računa proračuna Republike
               Slovenije za leto 1998; ter po vrstnem redu dalje.</p>
               <p>Gospe in gospodje prehajam na prekinjeno <title>1.A TOČKO DNEVNEGA REDA - OBRAVNAVA
                  NADALJEVANJA POSTOPKA PO 13. IN 14. ČLENU ZAKONA O POSTOPKU ZA USTANOVITEV OBČIN
                  TER ZA DOLOČITEV NJIHOVIH OBMOČIJ. </title>
               </p>
               <p>Nadaljujemo z razpravo in glasovanjem o predloženih amandmajih k predlogu sklepa.
               Imamo dve gradivi, če ste, prosim, lahko na to pozorni. Najprej tu gradivo, ki nosi
               naslov Pregled amandmajev k predlogu sklepa po 13. členu zakona o postopku za
               ustanovitev občin ter za določitev njihovih območij - enofazni postopek. To je torej
               sklep. In drugo gradivo, predlog amandmajev k predlogu odloka po 14. členu. Se pravi,
               najprej bomo šli po prvem gradivu - včeraj smo namreč s tem začeli - ko bomo to
               gradivo, ko bomo razpravo in odločanje o tem gradivu zaključili, bomo nadaljevali z
               odlokom. Se pravi, najprej sklep in potem odlok. Vsebinsko sta stvari zaenkrat enaki,
               videli bomo, kaj bo po razpravi, in se bomo potem naprej odločali. Sprašujem vodjo
               poslanske skupine SLS + SKD, oziroma SLS, ki je včeraj zahtevala odbor, gospoda
               Podobnika, ali želi besedo. Prosim, gospod Podobnik.</p>
            </sp>
            <sp xml:id="SDZ3-Redna-13-2002-02-21.sp2">

               <speaker>JANEZ PODOBNIK:</speaker>

               <p>Hvala za besedo, gospod podpredsednik. V poslanski skupini Slovenske ljudske stranke
               ocenjujemo, da je bilo, ne samo glede na naš poslovniški predlog in pričakovanje, da
               smo dobili odmor za posvetovanje, edino smiselno, da je državni zbor pred
               nadaljevanjem...</p>
            </sp>
            <sp xml:id="SDZ3-Redna-13-2002-02-21.sp3">

               <speaker>PODPREDSEDNIK DR. MIHA BREJC:</speaker>

               <p>Malo pozornosti, prosim.</p>
            </sp>
            <sp xml:id="SDZ3-Redna-13-2002-02-21.sp4">

               <speaker>JANEZ PODOBNIK:</speaker>

               <p>...odločanja prejel pregled amandmajev. Jaz sem včeraj na hitro tudi sam že trdil, da
               so bili nekateri teksti zapisani nejasno. Sedaj, mislim, da je pregled amandmajev
               jasen, da bomo točno vedeli, o čem odločamo. Mimogrede, bili smo nekoliko
               presenečeni, ko nam večina v državnem zboru tudi te možnosti ni dovolila, da bi vsaj
               pregled amandmajev dobili. To je bilo nekako manjše presenečenje in ko bomo šli v
               spremembe poslovnika, lepo vas prosim, bodimo pozorni na to, da bo ostala možnost
               vsaj tako imenovanega odmora za poslanske skupine, da se ob takih primerih človek
               umakne preveliki vnemi večine v državnem zboru. Jaz osebno bom tu zelo zelo previden
               ob kakršnikoli spremembi.</p>
               <p>V poslanski skupini predlagamo zelo zelo vsebinsko razpravo. V naši poslanski
               skupini se bomo o vsakem amandmaju in predlogu odločali posamično. To je edino
               korekten pristop. Zato pričakujemo tukaj tvoren dialog s predstavniki vlade. Namreč,
               to bi se moralo zgoditi na delovnem telesu, veste, na pa tu. Predlagamo in tako bomo
               tudi sami storili, da bomo ob vsakem primeru, v tem primeru amandmaju, se vprašali,
               ali je predlagano referendumsko območje v okviru ustavnega koncepta občine.
               Predlagam, da se ob vsakem primeru vprašamo, ali so izpolnjeni kriteriji relativno
               oziroma absolutno. Vlada je v svojem mnenju in v tem sklepu točno napisala, kateri
               naj bi bili relativni, kateri pa absolutni. Ključno vprašanje pa je, in to je naloga
               državnega zbora tudi na podlagi odločbe ustavnega sodišča, da premisli, v katerih
               primerih bomo upoštevali izjeme. To je edino odgovoren in korekten odnos do predlogov
               za novo referendumsko območje. Tako bomo mi ravnali. Od primera do primera. In se
               bomo odločali različno. Predlagamo in pričakujemo - tu ni možno glasovati v paketu,
               da bi podprli vse ali pa vse zavrnili, kajti predlogi so po svoji vsebini zelo
               različni. Od primera do primera se bomo oglasili, če bo potrebno, vprašali
               predstavnike vlade, zakaj so to in to zapisali v mnenje in se še posebej poskušali
               zelo odgovorno odločati potem pri izjemah. V tem smislu tudi ocenjujemo, da je bila
               včerajšnja odločitev poslanske skupine, da je zahtevala odmor, smiselna. Hvala
               lepa.</p>
            </sp>
            <sp xml:id="SDZ3-Redna-13-2002-02-21.sp5">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospe in gospodje! Predlagam, da se kar lotimo dela. Najprej je na vrsti
               gradivo, ki ima naslov Pregled amandmajev k predlogu sklepa. Tu imate zapisano opombo
               in za vsak slučaj jo bom prebral: Odločitev o sprejetih amandmajih k predlogu sklepa
               bo imela za posledico tudi spremembo odloka, ki ga je predlagal odbor za notranjo
               politiko. To pomeni, sprememba gradiva, kjer je beseda sklep, pomeni posledico
               besedila, ki ima naslov odlok. Ker se stvari morajo pokrivati. Tako je povsem jasno,
               kako bomo o stvari glasovali in kako jo bomo na koncu tudi uredili. Če amandmaja ne
               bomo sprejeli, potem je nesmiselno razpravljati o tem amandmaju.</p>
               <p>Najprej imamo amandma k točki I.A, točka 1, zaporedna številka 1 na 1. strani. Želi
               kdo besedo? Gospod Sušnik.</p>
            </sp>
            <sp xml:id="SDZ3-Redna-13-2002-02-21.sp6">

               <speaker>FRANC SUŠNIK:</speaker>

               <p>Hvala lepa, gospod podpredsednik. V imenu poslanske skupine socialdemokratske stranke
               bi rad podal stališče do tega, da podpiramo, da se iz predloga sklepa vlade črta pod
               rimsko številko ena, pod a, točka a, ki govori, da občina Bled, predlog za
               ustanovitev občine Gorje, ugotavlja, da ne izpolnjuje z zakonom določenih pogojev za
               ustanovitev občine oziroma za spremembo njihovih območij, ne izpolnjujejo
               naslednjega, med drugim tudi tega predloga. Prepričani smo, da je predlagana občina
               Gorje, z 2.909, s skoraj 3.000 prebivalci, zaokrožena celota.</p>
               <p>Sploh pa bomo glasovali za ta amandma tudi zaradi tega, ker je predlagatelj občinski
               svet občine Bled, in pa zaradi naše splošne usmeritve, da je potrebno vsem pobudnikom
               dati možnost, da se ljudje na predlaganem območju na referendumu izjasnijo in
               izrazijo svojo voljo. Hvala lepa.</p>
            </sp>
            <sp xml:id="SDZ3-Redna-13-2002-02-21.sp7">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Sok.</p>
            </sp>
            <sp xml:id="SDZ3-Redna-13-2002-02-21.sp8">

               <speaker>ALOJZ SOK:</speaker>

               <p>Hvala. V imenu naše poslanske skupine bi rad povedal, da bomo, glede na to, da gre
               danes za glasovanje o tem, ali se tem, ki so izrazili željo, da se na njihovih
               območjih razpišejo posvetovalni referendumi, to omogoči, bomo glasovali ob vseh
               predlogih za.</p>
               <p>Škoda je, da se v parlamentu včeraj na splošno nismo o tem odločili na takšen način,
               kajti možnost, da bodo nekateri danes pri glasovanju uspeli, drugi pa ne, seveda
               ustvarja dodatne napetosti in dodatno dejstvo, da imamo pač v tej državi dve vrsti
               državljanov. Enim je omogočeno, da bodo lahko šli na referendum, drugim to ni
               omogočeno. Prepričani smo, da bi bilo treba to možnost omogočiti vsem in potem na
               podlagi uspeha oziroma neuspeha referenduma odločati o vseh tistih okoljih, kjer bodo
               referendumi uspešni, posebej, in takrat upoštevati tudi vse tiste razloge iz 13.a
               člena zakona o lokalni samoupravi, ki govori o nekih zgodovinskih, demografskih,
               obmejnih in pa drugih razlogih, kjer se lahko ustanovi občina, tudiče nima 5.000
               prebivalcev.</p>
               <p>Vsakršna drugačna odločitev tega državnega zbora bo imela za posledico kup pritožb
               na ustavnem sodišču; zagovorniki oziroma predlagatelji napovedujejo celo tožbo pred
               evropskim sodiščem. Ne vem, kako bo Slovenija ob tem, da se zakonodaja v vseh teh
               letih, se pravi, zakon o financiranju občin, zakon o lokalni samoupravi, zakon o
               ustanavljanju občin, ni spremenila, kako bo Slovenija pred vstopom v Evropsko unijo
               lahko zagovarjala to neenakost naših državljank in državljanov pred ustavo. Jaz
               predlagam poslankam in poslancem, da smo vendar modri pri teh odločitvah in danes, ko
               ne odločamo o nastajanju občin, ampak odločamo o tem, ali se da pravica in možnost,
               da se ljudje na referendumu sploh izjasnijo ali želijo občino ali ne, ker tega v tem
               trenutku ne vemo, da to možnost danes vsem tem, ki predlagajo bodoče razpise
               referendumom, tudi omogočimo in damo. Hvala lepa.</p>
            </sp>
            <sp xml:id="SDZ3-Redna-13-2002-02-21.sp9">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Jaz bi samo želel opozoriti, da razpravljamo o zelo konkretnem
               amandmaju, da splošna razprava je bila včeraj, danes samo o amandmaju zelo konkretno
               na posamezno točko. Razumel pa sem vašo razpravo, da gre pravzaprav za celoten sklop
               amandmajev. Hvala lepa. Gospod Podobnik.</p>
            </sp>
            <sp xml:id="SDZ3-Redna-13-2002-02-21.sp10">

               <speaker>JANEZ PODOBNIK:</speaker>

               <p>Hvala lepa. Zelo vsebinsko o predlaganem amandmaju. Gre torej za odločitev večine
               državnega zbora ali predlog, da se odločimo za refendumsko območje Gorje ali
               izpolnjuje naslednje kriterije.</p>
               <p>Prvič, ali izpolnjuje ustavni koncept občine. To je prvo vprašanje. Na podlagi
               odločbe ustavnega sodišča z vso odgovornostjo trdim, da jo izpolnjuje. To je odločba
               ustavnega sodišča U1 119/98. Če bi koga zanimalo, lahko podrobneje tudi opredelim,
               kateri so ti elementi.</p>
               <p>Drugo vprašanje je zelo pomembno in se dotika vprašanja mnenja vlade, kateri so vsi
               potrebni pogoji za ustanovitev občine. Seveda gre za njihovo absolutno in relativno
               razumevanje. Tukaj bi prosil predstavnika vlade za konkreten odgovor. V mnenju piše,
               da na tem območju ni zagotovljeno primarno zdravstveno varstvo občanov. Rad bi vas pa
               seveda opozoril, da je vlada v svojem mnenju izrecno zapisala, da je primarno
               zdravstveno varstvo občanov relativni pogoj. Če je relativni pogoj, zakaj ga pišete.
               Tukaj je že prva nelogičnost v mnenju vlade in bi prosil zelo jasen odgovor. V vašem
               mnenju stezapisali, kateri pogoji so absolutni, kateri so pa relativni. Ustavno
               sodišče je nedvoumno reklo, da zdravstveno varstvo ni absolutni pogoj. Lepo prosim,
               da preprosto utemeljite, zakaj ste pisali te pogoje, ki imajo relativno moč.</p>
               <p>Naslednje vprašanje, dnevna migracija prebivalstva presega tudi meje sedanje občine
               Bled. Kaj pomeni ta podatek? Dnevne migracije občin Vrhnika, Logatec, Medvode. Veste,
               koliko one presegajo meje njihove lastne občine? Katera določba v zakonu vas je
               navezala na to, da ste zapisali v vašem mnenju kot argument, da ne podpirate tega
               referendumskega območja, da dnevna migracija prebivalstva presega tudi meje sedanje
               občine. Kje imate podlago za tako stališče? V kateri določbi zakona?</p>
               <p>Naslednje vprašanje. Prebivalstvo zadovoljuje osnovne življenjske potrebe v
               občinskem sodišču, s katerim je ustrezno infrastrukturno povezano. Pridobili smo si
               seveda tudi elaborate. Upam, da so poslanski kolegi te elaborate prebrali. Upam, da
               so jih prebrali vsaj vsi člani odbora za notranjo politiko in pravosodje. Če
               preberemo elaborat, v elaboratu piše drugače. Ali je to razlog? Zakaj je to argument,
               da vlada zavrača? Prebivalstvo zadovoljuje osnovne življenjske potrebe v občinskem
               središču. Prebivalstvo občine Škofljica, kje zadovoljuje osnovne življenjske potrebe?
               Tudi v Ljubljani, ne samo v Škofljici. To ni argument. To ni argument.</p>
               <p>Poglejte, na podlagi te vsebinske razprave, želim pravzaprav predstaviti paradoksen
               pristop vlade. To je paradoksalen pristop. Imamo zakon, imamo odločbo ustavnega
               sodišča. Res je, predlagamo referendumsko območje, občina Gorje ima manj kot 5.000
               prebivalcev. Dejstvo je tako.</p>
               <p>Naslednji korak. Odločba ustavnega sodišča je jasno povedala, da če ta korak ni
               izpolnjen, gremo na druge določbe. Prvo je, kateri so absolutni, drugi pa relativni
               pogoji za ustanovitev občine. Zdravstveni dom je relativen. Torej izpolnjujemo to
               določbo.</p>
               <p>Tretje vprašanje so pa izjeme. Geografski, zgodovinski, gospodarski, obmejni. Vprašam
               vas, predstavniki vlade, na katere možne izjeme ste pomislili v tem primeru. Morda na
               geografskega, ki obstaja. Morda na zgodovinskega, ki obstaja. Utemeljite mi argument,
               zakaj ni zgodovinski razlog, da je bila nekdaj občina Bled argument, da jo
               ustanovimo. In seveda, pojdimo naprej. Če dosežemo ustanovitev referendumskega
               območja občine Gorje, preostala občina Bled bo izpolnjevala vse pogoje za življenje
               občine. In to je dodaten in zelo pomemben argument, da se omogoči to referendumsko
               območje. S čim to utemeljujemo? To utemeljujem z vprašanjem odnosa do referenduma. To
               je zelo pomembno vprašanje. To je pomembno vprašanje tudi pri tistih kolegih, ki
               pravijo, da bodo podprli vsa predlagana referendumska območja.</p>
               <p>Eminenten ustavni sodnik je zapisal naslednje. (Pisk.) "Edini absolutni pogoj..."
               Zaključeno? Omejena razprava?</p>
            </sp>
            <sp xml:id="SDZ3-Redna-13-2002-02-21.sp11">

               <speaker>PODPREDSEDNIK DR. MIHA BREJC:</speaker>

               <p>Zaključite razpravo.</p>
            </sp>
            <sp xml:id="SDZ3-Redna-13-2002-02-21.sp12">

               <speaker>JANEZ PODOBNIK:</speaker>

               <p>Na podlagi katere določbe poslovnika je pri amandmaju omejena razprava?</p>
            </sp>
            <sp xml:id="SDZ3-Redna-13-2002-02-21.sp13">

               <speaker>PODPREDSEDNIK DR. MIHA BREJC:</speaker>

               <p>Res je. To je tretja obravnava in se strinjam z vami, da če gremo po logiki tretje
               obravnave, potem ni mogoče omejitev razprave. Prosim, nadaljujte.</p>
            </sp>
            <sp xml:id="SDZ3-Redna-13-2002-02-21.sp14">

               <speaker>JANEZ PODOBNIK:</speaker>

               <p>Mislim, da ni nobenih poslovniških razlogov, da se omeji razprava, če bomo korektno
               interpretirali veljavni poslovnik.</p>
               <p>Zelo pomembno vprašanje je pa odnos do referenduma. Edini absolutni pogoj, ki mora
               biti podan, da se lahko ustanovi nova občina, pa je predhodni razpis in izvedba
               lokalnega referenduma, na podlagi katerega se ugotovi večinska volja prebivalstva
               lokalne skupnosti, da se na njenem ozemlju ustanovi občina. Če državni zbor ne
               razpiše referenduma, s tem dokončno prepreči lokalnemu prebivalstvu ustanovitev
               občin. Če pa ga razpiše, s tem o ustanovitvi nove občine še ni dokončno odločeno.
               Prav zato pa mora biti zakonodajalec pri odločanju o razpisu referenduma čim manj
               omejujoč. Z odločitvijo o nerazpisu namreč močneje poseže v ustavno pravico do
               lokalne samouprave kot pa v obratnem primeru pozitivne odločitve. Na kaj meri ta
               izjava? Da v primeru - bodo taki primeri tudi na naših klopeh - ko bi razpisali
               referendum in če bi referendum uspel in bi preostanek občine ne izpolnjeval pogojev
               za občino, bi bilo pa neodgovorno razpisati referendum, kajti referendum bi lahko
               uspel, ampak v drugi fazi državni zbor ne bi smel ustanoviti take občine. V primeru,
               kot jepred nami, pa izpolnjujemo vse zakonske kriterije in odločbe ustavnega sodišča
               in lahko glasujemo za ustanovitev tega referendumskega območja. Lahko bo odločitev
               večine drugačna, ampak pred tem bi želel, gospod podpredsednik, da omogočite, da bi
               predstavniki vlade odgovorili na tri zastavljena vprašanja.</p>
            </sp>
            <sp xml:id="SDZ3-Redna-13-2002-02-21.sp15">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Najprej pojasnilo glede omejitve razprave. Če smo v tretji obravnavi,
               potem je pa stvar takšna: "Po 67. členu, ko je vrstni red v naprej priglašenih
               razpravljavcev izčrpan - tega namreč ni bilo - predsedujoči vpraša, ali želi še kdo
               razpravljati. Razpravo tistega, ki se prijavi na ta poziv, lahko predsedujoči omeji
               na določen čas, vendar ne na manj kot pet minut. Določbi prejšnjih dveh odstavkov ne
               veljata za drugo obravnavo zakonskega predloga." Mi smo sedaj v tretji obravnavi in
               po tej logiki bi bilo logično, da je omejena razprava na pet minut. Verjamem, da se
               kdo od vas s tem ne bo strinjal, ampak tako piše v 67. členu. Ker je to enofazni
               postopek, se uporablja logika tretje obravnave. Toliko samo v pojasnilo. Imamo še
               vrsto razpravljavcev. Tu je sedaj najprej gospod Janša, potem gospod Rupar in...
               Prosim gospod Janša.</p>
            </sp>
            <sp xml:id="SDZ3-Redna-13-2002-02-21.sp16">

               <speaker>IVAN (JANEZ) JANŠA:</speaker>

               <p>Hvala za besedo. Ta tema je bila že v prejšnjem mandatu in pa tudi prej, leta 1994,
               ko smo šli v prvo reformo lokalne samouprave, precej pereča. Veliko dilem je bilo in
               tiste dileme so se pač reševale. Sedaj to delamo tretjič. Zaradi dosedanje prakse,
               zaradi ustavnih določb, pa tudi zaradi tega, kar se je dogajalo v procesu odločanja o
               novih občinah, v dveh prejšnjih primerih, bom jaz ta amandma, ki je sedaj pred nami,
               pa tudi vse ostale podprl.</p>
               <p>Jaz enostavno mislim, da zaradi ustavnega koncepta lokalne samouprave, ki je nad
               vsemi podzakonskimi akti in tudi zakoni, državni zbor enostavno nima pravice, da
               ljudem, ki se odločajo za to, da bi preko postopka, ki je predpisan, zahtevali svojo
               občino, to pravico odrečemo. Mislim, da po duhu slovenske ustave državni zbor nima te
               pravice, nima pravice, da ljudem, ki hočejo svojo občino, prepreči, da to svojo
               voljo, to svojo iniciativo preverijo na referendumu, kjer bodo pač vsi ljudje, ki
               živijo na tistem območju, lahko merodajno o tem odločali. Če jim državni zbor to
               pravico odreče, s tem praktično prekine postopek in, kot je rekel predgovornik pred
               mano, preprečijo se nadaljnje aktivnosti, ko gre za odločanje o novi občini.</p>
               <p>Prav tako je v nasprotju z duhom ustave, da smo doslej dvakrat ali pa da je
               zakonodajalec doslej dvakrat ljudem v okviru istih ustavnih okvirov, istih zakonskih
               in tudi večine podzakonskih aktov neko pravico arbitrarno omogočil, zdaj pa jim te
               pravice arbitrarno ne omogoča. Čeprav je sistem popolnoma isti in ustavni, zakonodaja
               se v tem času vsaj bistveno ni spreminjala in tudi nič drugega se ni spremenilo. Kot
               je bilo že rečeno, v Sloveniji je skoraj polovica občin, ki ne ustrezajo ključnemu
               kriteriju, ki ga je zdaj vlada vzela kot argument za to, da nasprotuje razpisu
               kateregakoli referenduma. Če državni zbor zdaj sledi temu napotilu vlade, potem
               postavi državljane v tej državi v izrazito neenakopraven položaj - na tiste, ki so v
               okviru istih pravil igre imeli možnost, da izpeljejo nek postopek in tudi ustanovijo
               novo občino, in na tiste, ki v okviru istih pravil igre te možnosti nimajo. Po moje
               je to razlog, nesamo za ustavne spore pred našim ustavnim sodiščem, ampak tudi pred
               evropskimi institucijami, zagotovo. Ne bi si smeli delati iluzij, da do tega ne bo
               prišlo.</p>
               <p>Zato dejansko tako pri tem amandmaju, ko gre za občino Gorje, kot tudi pri vseh
               ostalih predlagam, apeliram na vse, da ljudem damo možnost, da se izjasnijo o tem,
               ali želijo imeti svojo občino. Nadaljnji postopki so znani, zdaj mi odločamo o tem,
               ali bodo ljudje sploh imeli pravico, da se o tem odločajo. Zavrniti to pravico po
               mojem mnenju ni v ustavni pristojnosti državnega zbora, kakorkoli zakon v tej
               proceduri ustanavljanja občin državnemu zboru to formalno pristojnost daje. Zato
               dejansko apeliram, tudi zaradi tega, ker je vlada popolnoma zgrešila v tem postopku,
               ker je sledila politični odločitvi v koaliciji ali kje drugje, da pač novih občin ne
               bo, posamičnih primerov dejansko sploh ni proučila. V isti koš je dala primere, ki se
               med sabo tudi zelo razlikujejo. Tudi zaradi tega bo zdaj državni zbor izgubil nekaj
               dni časa verjetno, ker bo moral popravljati tudi tisto, česar vlada ni naredila -
               spuščati se v konkretnosti, razpravljati o teh zadevah, iskati argumente in na ta
               način nadomestiti zelo pavšalna stališča v mnenju vlade.</p>
               <p>Minister je včeraj dejal, "mislim, da smo se pogovarjali s skoraj polovico
               pobudnikov" - po kakšnem kriteriju, bi ga vprašal, po kakšnem kriteriju. Verjetno
               samo s tistimi, ki so bili tako vztrajni, da so bivakirali v njegovi pisarni, dokler
               jih ni sprejel, ali pa v pisarnah državne sekretarke ali kogarkoli drugega. Zagotovo
               bi vsaj osnovni prisluh, osnovni kontakt s pobudniki bil nujno potreben. Ker tega ni,
               vlada zelo težko trdi, da predlaga paketno zavrnitev teh pobud na podlagi temeljitega
               premisleka. Najmanj, kar je manjkalo v tem premisleku, je to, da bi vsaj poslušali
               argumente pobudnikov. In ves ta manjko, vse te napake, vsa ta pomanjkljivost v celem
               postopku se je zdaj seveda zgrnila v to dvorano, kjer bo treba odločati in
               razpravljati o stvareh, o katerih bi morala že predhodno zadevo razčistiti vlada.
               Vendar pa bi seveda to vodilo vlado v nevarnost, da ne bi mogla sprejeti nekega
               formalnega podloga na podlagi prej sprejete politične odločitve. Ta pa je bila: novih
               občin ne bo.</p>
               <p>Kot že rečeno, mislim, da nihče v tej državi, dokler velja sedanja ustava, nima
               pravice, da to v tej fazi reče. Potem, ko smo več kot polovici državljanov omogočili
               ta postopek, zdaj pa nekdo v okviru istih pravil igre reče: Naprej pa to ne bo
               veljalo. Veste, da to ne bo zdržalo ne državne presoje, ne presoje pred evropskimi
               institucijami. Hvala lepa.</p>
            </sp>
            <sp xml:id="SDZ3-Redna-13-2002-02-21.sp17">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Rupar.</p>
            </sp>
            <sp xml:id="SDZ3-Redna-13-2002-02-21.sp18">

               <speaker>PAVEL RUPAR:</speaker>

               <p>Hvala lepa, predsedujoči. Kolegice in kolegi! Da ne bom preveč zlorabljal
               poslovnika, naj najprej povem, da bom ta amandma podprl, ker mi navedeno mnenje vlade
               ne zadošča. Da samo število prebivalcev naj bi bil vzrok, da občina Zgornje Gorje ne
               bi bila ustanovljena, se mi zdi neumestno, premalo. Škoda je, ker v teh mnenjih -
               zdaj pa govorim nekoliko bolj na splošno - nikjer ne vidim pozitivnega stališča
               oziroma pozitivnih argumentov, ki bi bili lahko, ne glede na končno oceno vlade, tudi
               navedeni. Na primer, da Občina Gorje vendarle zavzema terene Zatrnik, ki so
               turistični, kjer je prihodek dovolj velik, da zajema velik del pokljuških gozdov, ki
               so tudi lahko prihodek, da paste seveda zapisali, da pa nima zdravstvenega doma. To
               je bilo pa umestno in vredno napisati. Osebno menim, da argumenti za noben amandma,
               ki je tu naveden kot obrazložitev, za nobeno mnenje ne vzdržijo.</p>
               <p>Zelo me pa zanima odnos vladnih strank z izjemo ljudske stranke, ki smo ga slišali,
               do opredelitev pri glasovanju teh amandmajev. Zanima me mnenje liberalne demokracije
               na splošno, še bolj pa združene liste. Zakaj? Zato, ker sem včeraj gledal enega od
               posnetkov na televiziji, kjer je predstavnik zadnje omenjene stranke govoril, da se
               bo zdaj na vsem lepem držal vseh pravil, vseh zakonov pri odločitvah o novih občinah.
               Če se pa nekoliko spomnim zadnjega glasovanja o občinah in občini Koper, pa njegova
               stališča do zagovarjanja tudi ustavno spornih določil oziroma območij, do spornih
               zadev v Kopru pa zelo veliko stanje pri referendumu, ki smo ga potem potrdili kot
               voljo ljudstva, se mi zdi pa skrajno, torej ne samo nesramno, prav ignorantsko do
               vseh tistih, ki zdaj pričakujejo, da bodo na podlagi istih utemeljitev in istih besed
               ter istega glasovanja prišli do svojih pravic. Govorim o pravicah. Še enkrat
               poudarjam. Če so imeli vsi dosedanji pobudniki, ki so uspeli ustanoviti svoje občine,
               pravico do referenduma, trdim, da ne glede na zakon, ta pravica mora biti omogočena
               tudi vsem tistim, ki si tega še želijo. Če se želimo držati zakona, kar bi bilo prav,
               bi ga morali najprej spremeniti. Sedaj smo v situaciji, ko je treba iti s prakso
               naprej in se potem na podlagi novega zakona opredeljevati tako, kot bi se morali že
               zdavnaj. Zato želim slišati mnenje predstavnikov omenjenih poslanskih skupin glede
               opredelitve o odločanju referendumskih območij. Hvala lepa.</p>
            </sp>
            <sp xml:id="SDZ3-Redna-13-2002-02-21.sp19">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Vnučec.</p>
            </sp>
            <sp xml:id="SDZ3-Redna-13-2002-02-21.sp20">

               <speaker>BOGOMIR VNUČEC:</speaker>

               <p>Hvala za besedo, gospod podpredsednik. Spoštovani. Tudi sam bom podprl ta amandma, da
               omogočimo prebivalcem nove občine Gorje, da se izrazijo oziroma odločijo, ali želijo
               imeti samostojno občino, in sicer glede na dejstvo, da je ta občina že bila. Ta
               občina je že obstajala v zgodovini.</p>
               <p>Poleg tega se tudi strinjam, da vsi tisti manjkajoči pogoji niso relevantni oziroma
               spadajo v področje izjem, ki jih zakon dovoljuje. Menim, da glede na to, da imamo kar
               95 občin, ki ne izpolnjujejo zakonskega pogoja o številu prebivalcev, in - še enkrat
               ponavljam - da imamo samo 28 občin, ki ne potrebujejo finančne izravnave s strani
               države, se je pa resno treba vprašati, na kakšnih kriterijih je pa takrat odločala,
               so se strokovnjaki odločali, ko so predlagali ustanovitev teh občin. Dvomim, da so
               bili upoštevani taki kriteriji, kot se sedaj navajajo. Vsiljujem se pripomba, ali so
               mogoče sodelovali kakšni drugi strokovnjaki, iz kakšnih bolj takih alkemičnih in
               drugih ved, da imamo tako stanje, kot je. Zato mislim, da je prav, da se prebivalci
               Gorja odločijo brez kakšne druge dodatne žirije, ali želijo imeti svojo občino in
               želijo živeti samostojno. Hvala.</p>
            </sp>
            <sp xml:id="SDZ3-Redna-13-2002-02-21.sp21">

               <speaker>PODPREDSEDNIK DR. MIHA BREJC:</speaker>

               <p>Hvala. Oprostite, gospod Zamernik.</p>
            </sp>
            <sp xml:id="SDZ3-Redna-13-2002-02-21.sp22">

               <speaker>BOGOMIR (MIRKO) ZAMERNIK:</speaker>

               <p>Hvala lepa za besedo, gospod predsedujoči. V naši ustavi, mislim, da v 2. členu, je
               zapisano, da smo pred zakonom vsi enaki. Včeraj je bilo tukaj govora o tem, da tisti
               iz prejšnjega mandata imamo določene travme, ker smo takrat odločali tako, kot smo se
               pač odločali, in da nas nekako razumejo. Vendar pogoji in pa pravila igre, kot je
               bilo že velikokrat rečeno, so popolnoma enaki.</p>
               <p>Jaz bi vas vendarle rad spomnil na eno zadevo, ker sem župan ene od občin, ki se je
               takrat v prejšnjem mandatu razdelila na dve. Poglejte, tukaj imam sklep komisije, ki
               jo vodi sedaj isti predsednik, kot jo je tudi takrat. Seveda sedaj je to podkomisija,
               kar tudi kaže na odnos tega sedanjega državnega zbora do te problematike. In ta
               komisija je rekla takole: Komisija podpira mnenje in predloge vlade za ustanovitev
               novih občin, za sprememboobmočij ter za spremembo imena in sedeža občin. In bi dal
               poudarek na eno. Občina Luče z izločitvijo dela občine v novo občino Solčava. Najbrž
               veste, ampak za tiste, ki pa ne veste, je to občina, ki jo vodim. Dokler se Solčava
               ni izločila, je imela 2200 prebivalcev, sedaj ima 1600 prebivalcev, Solčava pa 400
               prebivalcev. Sedaj reči tem, ki so na balkonu, vi pa nimate pravice, je seveda
               kršenje tistega člena ustave, ki sem ga prej omenil. Nekdo, ki je imel možnost, da se
               iz 2200 številčne občine odcepi v občino s 400 prebivalci, je bolj enak ali pa manj
               enak pred zakonom, kot pa tisti, ki sedaj to želijo s 4900 pa še nekaj prebivalci.</p>
               <p>Večkrat je bila včeraj omenjena, tudi vest, apeliram na vašo vest, da se poskušamo
               nekako poenotiti v tem, da damo možnost ljudem, da se izrečejo na referendumu. Hvala
               lepa.</p>
            </sp>
            <sp xml:id="SDZ3-Redna-13-2002-02-21.sp23">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Pukšič.</p>
            </sp>
            <sp xml:id="SDZ3-Redna-13-2002-02-21.sp24">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Jaz bom ta amandma podprl. Spomnil bi rad, da bi
               prepričal kolege poslance in kolegice poslanke, da bi vendarle omogočili ljudem
               izvedbo teh referendumov, na dogodek, ki je bil v prejšnjem mandatu. In prav je, da
               tudi vsi vemo, čeprav je verjetno že nekoliko zadeva odšla v pozabo.</p>
               <p>V prejšnjem mandatu je državni zbor, ne samo, da je razpisal referendumska območja,
               celo ustanovil eno od občin, na kateri ni razpisal referendumskega območja. Ustanovil
               je občino, na kateri ni bil razpisano referendumsko območje. Ustanovljena občina je
               bila čista politična volja parlamenta. In brezpredmetno je danes govoriti in
               ugotavljati, ali ima dva razreda več ali en razred manj, ali 200 ljudi ali 500 ljudi
               več ali manj. Ampak dejstvo je, da je bila takrat takšna politična volja, izkazalo se
               je, da se je državni zbor pravilno odločil, ker občina zelo dobro funkcionira, dobro
               deluje, je ena izmed manjših občin v Sloveniji, s 1300 prebivalci, s približno 17
               kvadratnimi kilometri, pa vendarle dobro deluje in je prav, da je bila takšna
               odločitev. In to je tudi eden od dokazov, da najmanj, kar je v tem trenutku nujno in
               potrebno je to, da damo ljudem možnost po postopku, ki jim ga zagotavljata zakon in
               naša ustava, da se sami odločijo.</p>
               <p>Kolegice in kolegi, nimamo nobene pravice kršiti te postopkovne možnosti.</p>
               <p>Zato predlagam, da ne zavlačujemo z nadaljnjimi postopki, da to izglasujemo in damo
               možnost, da o tem, v kakšnem okolju želijo in hočejo živeti tisti, ki tam živijo,
               odločijo sami. Hvala lepa.</p>
            </sp>
            <sp xml:id="SDZ3-Redna-13-2002-02-21.sp25">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospa Zupanova.</p>
            </sp>
            <sp xml:id="SDZ3-Redna-13-2002-02-21.sp26">

               <speaker>MAJDA ZUPAN:</speaker>

               <p>Hvala lepa. Spoštovani! Mislim, da včerajšnja in današnja razprava kažeta na to, da
               nimamo podlage, nimamo prave podlage, da bi lahko odločali, da bi lahko suvereno
               odločali.</p>
               <p>Sprašujem se, kako naj odločam, ko ne poznam vseh razlogov, vseh kriterijev pri
               posameznih predlogih, kar je pravilno, da odločamo po predlogih. Ne moremo delati
               razlik, zato moram sama pri sebi odločati za vse enako. Mislim pa, da bi bilo
               pametno, da bi se kot zakonodajalci odločili, da dejansko damo ljudem možnost, da se
               odločijo na referendumu in da nam s tem olajšajo delo, ko se bomo odločali o občinah.
               Mislim, da je to naša dolžnost in da se ne moremo skrivati, tako kot vlada, za hrbtom
               državnega zbora, pač pa smo na očeh ljudi, in mislim, da moramo pokazati demokratično
               držo. Hvala lepa.</p>
            </sp>
            <sp xml:id="SDZ3-Redna-13-2002-02-21.sp27">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospod Kremžar.</p>
            </sp>
            <sp xml:id="SDZ3-Redna-13-2002-02-21.sp28">

               <speaker>LEOPOLD (LEO) KREMŽAR:</speaker>

               <p>Hvala lepa. Gospod predsedujoči, ne jemljem si pravice, da bi predlagal, kako naj kdo
               govori, ampak vendarle. Vse razprave, ki so bile doslej, so bile podaljšanje
               včerajšnje splošne razprave. Spretnejši so umestili še Gorje v besedilo in je to vse.
               Res bi predlagal, da razpravljamo o amandmajih, tako kot so zapisani. To so bile od
               gospoda Janše naprej vse splošne razprave, kjer govorimo, kot da bi bili v prvi
               razpravi. Mislim, da to ni namen, ker govorimo o amandmajih. Dajmo se držati tega, pa
               bomo potem že izluščili, kaj kdo misli in kako misli o določeni zgodbi. Hvala.</p>
            </sp>
            <sp xml:id="SDZ3-Redna-13-2002-02-21.sp29">

               <speaker>PODPREDSEDNIK DR. MIHA BREJC:</speaker>

               <p>Hvala, gospod Kremžar. Vendar mi ni jasno, zakaj ste se javili k repliki, ker to ni
               bila replika.</p>
               <p>Zdaj zaključujem razpravo, če smo... Ja, prosim, ponovno gospod Kremžar.</p>
            </sp>
            <sp xml:id="SDZ3-Redna-13-2002-02-21.sp30">

               <speaker>LEOPOLD (LEO) KREMŽAR:</speaker>

               <p>Ali smem vam replicirati?</p>
            </sp>
            <sp xml:id="SDZ3-Redna-13-2002-02-21.sp31">

               <speaker>PODPREDSEDNIK DR. MIHA BREJC:</speaker>

               <p>Vedno!</p>
            </sp>
            <sp xml:id="SDZ3-Redna-13-2002-02-21.sp32">

               <speaker>LEOPOLD (LEO) KREMŽAR:</speaker>

               <p>No, krasno, hvala lepa. To je bila replika na izvajanje gospe Zupanove in
               predhodnikov, ki sem jim repliciral, da ni tema razprave splošna razprava, pač pa
               govorimo o predlogu amandmaja za ustanovitev občine Gorje. Hvala.</p>
            </sp>
            <sp xml:id="SDZ3-Redna-13-2002-02-21.sp33">

               <speaker>PODPREDSEDNIK DR. MIHA BREJC:</speaker>

               <p>Hvala, gospod Kremžar. Državna sekretarka, gospa Prašnikarjeva.</p>
            </sp>
            <sp xml:id="SDZ3-Redna-13-2002-02-21.sp34">

               <speaker>ASTRID PRAŠNIKAR:</speaker>

               <p>Hvala za besedo. Najprej bi želela poudariti, da konkretnega amandmaja ne podpiramo
               in da vztrajamo pri obrazložitvi, ki je bila podana - seveda, lahko bi rekla v
               množini, torej na obrazložitvah, ki so bile podane, in sicer k vsakemu posameznemu
               predlogu. Predvsem želim poudariti, da je bilo naše mnenje pripravljeno na osnovi
               natančne preučitve vsakega od podanih predlogov in vsakega od dokumentov, ki so bili
               našemu uradu posredovani s strani državnega zbora v mnenje. Podatki so bili natančno
               preverjeni, predvsem kar se tiče podatkov števila prebivalcev, tisti podatki, ki so
               bili seveda v elaboratih, v predlogih, so bili v velikem številu primerov - zapisnike
               imamo tudi v uradu in se jih da tudi pogledati - ugotovljeni kot napačni. Tako smo v
               bistvu od primera do primera preverjali najprej podatke o številu prebivalcev, kakor
               tudi podatke o - kar je že včeraj minister poudaril - o obstoju zdravstvenega varstva
               ali zdravstvenega doma oziroma zdravstvene postaje, kakor tudi šole. V veliko
               primerih je bilo navedeno, da obstaja osnovna šola, pa smo seveda skupaj z
               ministrstvom, pristojnim za to področje, ugotovili, da šola... Torej, da so bili
               podatki napačni in smo jih popravili, ni bila osnovna šola, ampak štiriletna šola.
               Veliko je bilo takih primerov. Odločno zavračam očitke, da gradiva nismo natančno
               preučili. Lahko rečem, da je celotna služba, v bistvu devet strokovnih delavcev,
               kolikor nas je v tem uradu za lokalno samoupravo, začasno prekinilo z vsem, tako
               rekoč ostalim nenujnim delom, in se pač lotilonatančnega preučevanja dokumentov, ki
               so nam bili posredovani v mnenje. Poudariti želim tudi naslednje, kar je v bistvu
               tudi že minister včeraj omenjal - da je bilo izhodišče pri našem delu sklep vlade, in
               sicer v sklepu vlade je posebej navedeno, da se dosledno pri nastajanju novih občin
               pri pripravi tega mnenja dosledno upoštevajo kriteriji, ki so navedeni v zakonu, tako
               kriteriji iz 13. člena, kot tudi - posebej je pač navedeno - kriterij števila
               prebivalcev, in sicer zaradi tega, ker je bil ta sklep vlade sprejet na osnovi
               priporočila kongresa lokalnih in regionalnih oblasti, ki navaja, da je v Sloveniji
               potrebno dosledno upoštevati, dosledneje izvajati zakon in upoštevati kriterije in
               predvsem, kot je navedeno - včeraj je minister točno citiral - preprečiti nadaljnjo
               razdrobljenost. Upam si na koncu reči, da večje število občin ne pomeni več lokalne
               samouprave. Pravica, ki je bila včeraj velikokrat omenjena, torej pravica do lokalne
               samouprave, ki je zapisana v ustavi, ni pravica do lastne občine. To papomeni, da je
               vlada predvsem dolžna pri pripravi tega mnenja poskrbeti za to, da občine, ki bodo
               nastale v naši državi na novo, bodo sposobne izvajati naloge, ki so v zakonu
               napisane, in da bodo morale omogočiti prebivalcem, da lahko v tej občini izvajajo to
               pravico do lokalne samouprave.</p>
               <p>Že včeraj sem v uvodu omenila odločbo ustavnega sodišča, povzemamo, bom rekla, le
               dele, posamezne dele ustavne odločbe. Po našem mnenju je pomemben tudi tisti del
               ustavne odločbe, v kateri je navedeno, da je število prebivalcev pomemben element
               lokalne skupnosti, kajti tudi ta element je odločujoč, ko se odločamo o tem, ali je
               občina sposobna izvajati javne naloge, ali je sposobna zagotavljati v svojem okolju
               svojim prebivalcem tudi pravico do lokalne samouprave. Hvala.</p>
            </sp>
            <sp xml:id="SDZ3-Redna-13-2002-02-21.sp35">

               <speaker>PODPREDSEDNIK DR. MIHA BREJC:</speaker>

               <p>Tri replike zaenkrat... Štiri. Najprej gospod Janša.</p>
            </sp>
            <sp xml:id="SDZ3-Redna-13-2002-02-21.sp36">

               <speaker>IVAN (JANEZ) JANŠA:</speaker>

               <p>Hvala za besedo. Državna sekretarka je tukaj dejala, da je vlada natančno proučila
               vsak primer. Natančno. Včeraj pa je minister dejal, da so uspeli, da se pogovorijo s
               skoraj polovico pobudniki. In zdaj sprašujem državno sekretarko, na kakšen način so v
               okviru te temeljite proučitve vsakega primera izbirali tiste, s katerimi so se
               pogovorili, in tiste, s katerimi se niso. To je prvo vprašanje.</p>
               <p>Drugo vprašanje pa je: Natančno se spomnimo, obstaja tudi dokumentacija, da je vlada
               v prejšnjem mandatu izrecno podprla ustanovitev občine Solčava s 400 prebivalci, ki
               se je odcepila od zelo majhne občine Luče, ki je imela že takrat okoli 20.000
               prebivalcev. Zdaj me zanima, kakšna je razlika, glede na to, da je šlo za iste
               sistemske okvire, kaj je vodila vlado v to odločitev, da občino Solčava podpre,
               občine Gorje pa ne. Prosil bi za zelo konkretne in seveda takojšnje odgovore.</p>
            </sp>
            <sp xml:id="SDZ3-Redna-13-2002-02-21.sp37">

               <speaker>PODPREDSEDNIK DR. MIHA BREJC:</speaker>

               <p>Hvala. Naslednja replika, gospod Podobnik. Potem gospod Sok, gospod Pukšič in tako
               naprej.</p>
            </sp>
            <sp xml:id="SDZ3-Redna-13-2002-02-21.sp38">

               <speaker>JANEZ PODOBNIK:</speaker>

               <p>Hvala, podpredsednik. Gospa državna sekretarka mi ni odgovorila na moja vprašanja,
               ki se vežejo na konkretno občino Gorje. Jaz vas bom vljudno prosil, če mi boste
               odgovorili na to vprašanje, ki sem ga postavil. Rekli ste, da gre za to, da naj se
               prepreči nadaljnja razdrobljenost občin. To je lahko samo vaša politična ocena. To
               lahko rečete kot politik, ne pa kot državna sekretarka. V nobenem zakonu in ne ustavi
               nimate mandata za tako ustavo. Kdo pa je to sprejel? Pokažite mi sklep državnega
               zbora ali vlade, da bomo preprečili nadaljnjo razdrobljenost. Ta izjava ni bila
               dobra.</p>
               <p>Število prebivalcev, citiranje odločbe ustavnega sodišča. Da ne bo nesporazuma,
               število prebivalcev je pomemben kriterij, ni pa ključen. Imamo odločbo ustavnega
               sodišča, ki tukaj jasno o teh vprašanjih govori. Torej, nepopustljivo vas sprašujem,
               nepopustljivo, zakaj ste v mnenje zapisali "dnevne migracije prebivalstva pa
               presegajo tudi meje sedanje občine Bled". Kje je tu argument proti? Lepo vas prosim,
               državna sekretarka, da ne omenjate več zdravstvenih domov, ali pa, da odstopite od
               stališč, ki ste jih zapisali v svojem mnenju. Berem: "Vlada ugotavlja, da je mogoče
               relativno, relativno upoštevati le tiste kriterije in pogoje za ustanovitev občin, ki
               se nanašajo na zagotavljanje javnih služb, za katere je že po naravi dejavnosti ter
               na podlagi predpisov, s katerimi je dejavnost urejena, mogoče ugotoviti, da jih je
               treba zagotavljatiza večje število prebivalcev, kot je število prebivalcev, ki je v
               skladu z zakonom kriterij za ustanovitev občin. To so matične knjižnice in
               zdravstveni domovi. To je stališče vlade. In prosim, da pri njem vztrajate.</p>
               <p>Poglejmo v elaborat. Poglejmo korektnost občine Bled in občinskega sveta: Občinski
               svet občine Bled sprejme pobudo krajevne skupnosti Gorje kot predlog za ustanovitev
               nove občine in ga v skladu s sklepom o določitvi datuma začetka postopka za
               ustanovitev občine vloži v državni zbor RepublikeSlovenije s priporočilom, da se za
               potrebe krajanov Gorij koristijo usluge osnovne enote zdravstvenega doma Bled in
               reševalne postaje Bled. Odlična, korektna politična gesta občine Bled. Dodatni
               argument. Prosim, da preprosto s tem podatkom ne operirate več, na podlagi stališč
               vlade, ki ste jih zapisali v mnenje. Prosim vas tudi za odgovor na moje vprašanje.
           </p>
            </sp>
            <sp xml:id="SDZ3-Redna-13-2002-02-21.sp39">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Sok, replika.</p>
            </sp>
            <sp xml:id="SDZ3-Redna-13-2002-02-21.sp40">

               <speaker>ALOJZ SOK:</speaker>

               <p>Hvala lepa. Prosil bi gospod državno sekretarko, če našteje poimensko tisto polovico
               občin, s katerimi so se posvetovali, ker je o tem včeraj govoril tudi minister. Se
               pravi, jasno, če naštejete vse občine, s katerimi ste se posvetovali, da bomo potem
               seveda videli, s katerimi se niste. Da ste upoštevali vse elaborate, to prav tako ne
               drži. Če bi upoštevali elaborate, potem ne vem, zakaj bi v mnenje pri dveh občinah s
               področja sedanje občine Ormož zapisali, da bo s tem, če se dve krajevni skupnosti
               izločita v svoje občine, prišlo do posledic za izvajanje gospodarskih javnih služb.
               Ali lahko razložite, kakšne bi naj bile te posledice? V mnenju se tudi zapisali, da
               sta omenjeni dve krajevni skupnosti neto prejemnik sredstev občinskega proračuna. Ali
               lahko tudi to razložite? Mi imamo osem krajevnih skupnosti, če je vseh osem krajevnih
               skupnosti neto prejemnik iz občinskega proračuna, potem mi ta čudež povejte, kako je
               to možno. Kaj sploh pomeni to, da so neto prejemnik? Kaj pomeni ta definicija? To ste
               prepisali iz stališča občinskega sveta, ki je pač takšno, kot je prišlo, v same
               elaborate pa se seveda niste spuščali, ker bi v elaboratih dobili nekatere podatke in
               pa druge orientacije.</p>
               <p>Prav tako se s prizadetimi na terenu niste pogovarjali. Zato še enkrat vztrajam, da
               mi naštejete tisto polovico,s katero ste se konzultirali in zakaj, tako kot je
               poslanski kolega Janša vprašal, se s tistimi ste, z drugimi pa ne. In prosim vas
               lepo, to priporočilo kongresa sveta Evrope in pa kriterije 5 tisoč prebivalcev,
               pustite vendar to zadevo, ko pa smo do sedaj že ta kriterij kršili, ali pa mi
               naštejte države, ki imajo v svojih zakonih takšne kriterije o 5 tisoč prebivalcih v
               Evropski uniji seveda. Hvala lepa.</p>
            </sp>
            <sp xml:id="SDZ3-Redna-13-2002-02-21.sp41">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Sok, takega odgovora gospe državni sekretarki ne morem dovoliti. Bom pa
               pri vsakem amandmaju dovolil odgovor na vprašanje, ali se je s konkretno občino
               pogovarjala ali ne.</p>
               <p>Zdaj smo pri prvem amandmaju, v zvezi s tem razpravljamo in pričakujemo tudi odgovor
               o vaši zadevi.</p>
               <p>Naslednji ima repliko gospod Rupar, ki ga ta hip ni v dvorani, zato ima besedo
               gospod Sušnik.</p>
            </sp>
            <sp xml:id="SDZ3-Redna-13-2002-02-21.sp42">

               <speaker>FRANC SUŠNIK:</speaker>

               <p>Hvala lepa, gospod podpredsednik. Slišali smo gospo državno sekretarko, ki je
               povedala, da ne obstaja prav noben utemeljen razlog za izjemo v smislu predpisanega
               števila prebivalcev, ne glede na to, da je v 13.a členu jasno napisano, da je ta
               izjema možna, če gre za ustanovitev nove občine tudi iz zgodovinskih razlogov.</p>
               <p>Zdaj pa konkretno sprašujem, ali ni zadostna bogata tradicija lokalne samouprave na
               območju Gorij, ki je navedena v elaboratu in ki jasno kaže, da je bila na tem območju
               občina od leta 1849 do 1953, ko je bila občina ukinjena. Tu je bila zelo uspešna
               občina sto in še nekaj let, da je ta občina poskrbela za svoje prostore z izgradnjo
               gorjanskega doma, kjer je delovala občina Gorje; da je ne nazadnje ta občina
               poskrbela in uredila za ogled Vindgar, in še in še so tu našteti utemeljeni razlogi,
               ki kažejo na to, da je po našem mnenju - ne poznamo pa, kakšni so bili kriteriji -
               izpolnjeno najmanj to določilo, da je upravičenost utemeljena iz zgodovinskih
               razlogov. Hvala lepa.</p>
            </sp>
            <sp xml:id="SDZ3-Redna-13-2002-02-21.sp43">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Rupar.</p>
            </sp>
            <sp xml:id="SDZ3-Redna-13-2002-02-21.sp44">

               <speaker>PAVEL RUPAR:</speaker>

               <p>Hvala lepa. Še enkrat bi rad opozoril, da argumenti, ki jih je vlada navedla kot
               končen rezultat, da ne podpira nastankov novih občin, so za lase privlečeni
               argumenti. Nobeden od njih ne zdrži, ker imamo v zakonu napisani dve besedici, in
               sicer "razen izjem", in te izjeme so v vseh teh amandmajih možne. Zakaj ne poveste
               ljudem edinega in osnovnega argumenta. Jaz vem, da je zato združena lista popolnoma
               tiho in da LDS tudi nočenič o tem - stvar je v denarju, stvar je v denarju. Več občin
               več stane, to vemo vsi. Vendar je pa razlika tako majhna, da bi ne smela biti glavni
               argument proti nastajanju občin. Vem, da vas malo skrbi, koliko županov in tako
               naprej bi iz katere stranke bilo, torej to je zanemarljivo, v glavnem gre za denar.</p>
               <p>Vendar bi rad samo nekaj povedal: če vlada in te stranke najdejo denar za tako drage
               projekte, kot je vladni avion in drugi, povsem nepotrebni, kako ne moremo najti
               denarja za nastanek novih občin pa za financiranje lokalne samouprave. To je bistvo
               in to bistvo bi morali napisati - denarja ni, to je edini vzrok.</p>
            </sp>
            <sp xml:id="SDZ3-Redna-13-2002-02-21.sp45">

               <speaker>PODPREDSEDNIK DR. MIHA BREJC:</speaker>

               <p>Smo pri prvem amandmaju. Prosim, da se omejimo na amandma; razprava o teh zadevah je
               bila včeraj zelo obširna in poglobljena.</p>
               <p>Gospod Pukšič, se mi zdi, je imel tudi repliko. Prosim.</p>
            </sp>
            <sp xml:id="SDZ3-Redna-13-2002-02-21.sp46">

               <speaker>FRANC PUKŠIČ:</speaker>

               <p>Hvala lepa. Repliciram gospe državni sekretarki. Glede na ugotovitve in včerajšnjo
               splošno razpravo, kako je vlada pripravila predlog, se je izkazalo, da je pravzaprav
               to prvič v zgodovini lokalne samouprave daleč najslabše pripravljen predlog. Zato
               seveda ne vidim nobenega razloga, da se gospa državna sekretarka hvali s številom
               zaposlenih na tem področju za lokalno samoupravo, ker bo še kdo vprašal, ali so si
               plačozaslužili ali ne.</p>
               <p>Drugo. Rad pa bi rekel še to. Poglejte, gospa državna sekretarka. Vi ste rekli, da
               je vaš predlog narejen tako, da bo zagotavljal takšne občine, ki bodo sposobne
               izvajati in zagotavljati občanom lokalno samoupravo, da bodo takšne občine sposobne
               izvajati zakonodajo, ki jo je pač potrebno izvajati. Tako kot v pravni praksi, ki se
               velikokrat zgleduje po primerih iz daljnih ali bližnjih odločitev, torej zgodovine,
               tako bi seveda tudi pričakoval od vas, ko ste že izustili ta stavek, da bosterekli,
               toliko občin v Republiki Sloveniji od 1992 do danes ni sposobnih izvajati te in te
               zakonodaje. Če pa bi to ugotovili, pa bi seveda morala predlagati tudi vlada
               spremembo teh območij občin in seveda neko drugo organizacijsko obliko. Poglejte, nič
               tega niste naredili, nič kaj takšnega niste predlagali in danes niti za en takšen
               primer ali vsaj informacijo, ki bi prišla s strani vlade v državni zbor, ne vemo. Kot
               dobro veste, niti enega predloga ni bilo za združevanje občin. Nasprotno.
               Ugotavljamo, da celo izredno majhne občine so izredno dobro gospodarile, izvajajo
               kompletno zakonodajo. In seveda bistveno se je spremenilo, od infrastrukture do
               ostalih objektov, torej od šolstva, zdravstva in tako dalje, marsikaj se je tudi
               tukaj dogodilo. Danes, ko govorimo samo o tem, ali bomo razpisali in se bodo ljudje
               tam odločali, je enostavno za moje pojme bistveno preveč razprave in bistveno
               preširoko. Iti bi morali seveda v tej smeri in dati ljudem to, kar jim postopek
               omogoča. Prednostno območje se po mojem mora razpisati in druge možnosti pravzaprav
               nimamo. Hvala lepa.</p>
            </sp>
            <sp xml:id="SDZ3-Redna-13-2002-02-21.sp47">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še enkrat prosim vse razpravljavce, da upoštevajo, kaj je replika in kaj
               razprava. Gospod Drobnič.</p>
            </sp>
            <sp xml:id="SDZ3-Redna-13-2002-02-21.sp48">

               <speaker>MAG. JANEZ DROBNIČ:</speaker>

               <p>Hvala lepa za besedo. Jaz bi rad repliciral gospodu Ruparju, ko je izjavil, da je
               samo problem pri ustanavljanju denar.</p>
               <p>V zelo majhnem deležu ta trditev drži. Gre za vprašanje, kako naj se denar razdeli.
               Ali naj ostane v centru ali pa naj gre tudi v ruralna območja. To je. Ampak, sledi
               tisto, kar sem hotel poudariti. Če so se ljudje odločili, da bodo ustanovili občino,
               in če hočejo imeti avtentično lokalno samoupravo, jim jaz zaupam. Ljudje, tisti, ki
               so odločili, so razumni ljudje, so razumna bitja. Zdaj hočemo biti mi nekaj več.
               Vzamemo si na sebe nekaj, da bomo namesto njih odločili. Oblast naj ima ljudstvo. In
               če se odloča na tak način, potem jim je treba omogočiti. Če je bilo pri prejšnjih
               ustanovljenih občinah spoštovano oziroma so bili upoštevani določeni kriteriji, se
               jih moramomi držati, tam kjer je pač prišlo do tega čez.</p>
               <p>Kaj pa regije, če govorimo o denarju, takrat bo tudi vprašanje mogoče denarja.
               Takrat pa je vprašanje potratnosti.</p>
            </sp>
            <sp xml:id="SDZ3-Redna-13-2002-02-21.sp49">

               <speaker>PODPREDSEDNIK DR. MIHA BREJC:</speaker>

               <p>Jaz vas prosim, držimo se pravil igre! Govorimo o amandmaju, ki ga imamo pred seboj.
               Ne govorimo o ničemer drugem. Besedo želi gospa Bitenčeva.</p>
            </sp>
            <sp xml:id="SDZ3-Redna-13-2002-02-21.sp50">

               <speaker>TINA BITENC PENGOV:</speaker>

               <p>Hvala lepa za besedo, gospod podpredsednik. Sekretariat oziroma v imenu sekretariata
               se čutim dolžno državni zbor pravzaprav opozoriti na nekatere elemente, ki izhajajo
               iz ustave Republike Slovenije, kot je to naredil sekretariat tudi v prejšnjih krogih
               določanja mreže lokalnih skupnosti oziroma občin.</p>
               <p>Uvodoma bi rada povedala, da če smo zelo natančni, Ustava Republike Slovenije med
               načeli govori o tem, da je v Sloveniji zagotovljena lokalna samouprava in nič več.
               Jaz bi zato podčrtala ugotovitev, ki jo je povedala tudi vlada, da na podlagi
               veljavne ustave ne moremo govoriti o pravici do občine. Kar se tiče same natančnejše
               ureditve, je iz poglavja, ki govori o lokalni samoupravi sicer jasno razvidno, da je
               eden od temeljnih, človek bi rekel, temeljnih kamnov ustanovitve neke občine, da se
               ugotovi volja ljudi na določenem območju. Ampak jaz bi pa v državni zbor, ki
               ustanavlja občine z zakonom, opozorila in pritegnila njegovo pozornost še na prvi
               odstavek 140. člena, ki izrecno pove, da v pristojnost občine spadajo lokalne zadeve,
               ki jih občina lahko ureja samostojno in zadevajo samo prebivalce občine. Predpostavka
               je, da občina lahko ureja te zadeve samostojno. To se pravi, da se organizira taka
               entiteta, ki je sposobna urejanja. Tudi z odločbe ustavnega sodišča, na katero se
               sklicujete, pravzaprav ne izhaja, da državni zbor ne presoja kriterijev po 13 in 13.a
               členu. Presoja jih kot celoto, presoja jih lahko relativno, vendar je državni zbor
               odgovoren, da ustanovi take občine, ki bodo sposobne opravljati svojo ustavno
               funkcijo, to se pravi, samostojno urejati zadeve, ki spadajo v njihovo delovno
               območje. Tej odgovornosti se pa državni zbor v postopku ustanavljanja občin
               pravzaprav ne more odreči, in mislim, da je poleg volje ljudi tudi državni zbor
               popolnoma enakovredno odgovoren za to, koliko in kakšne občine v tej državi
               obstajajo. Hvala lepa.</p>
            </sp>
            <sp xml:id="SDZ3-Redna-13-2002-02-21.sp51">

               <speaker>PODPREDSEDNIK DR. MIHA BREJC:</speaker>

               <p>Prosil bi gospod Prašnikarjevo, da konkretno v zvezi s tem amandmajem odgovori na
               vprašanja, samo v zvezi s tem amandmajem, prosim.</p>
            </sp>
            <sp xml:id="SDZ3-Redna-13-2002-02-21.sp52">

               <speaker>ASTRID PRAŠNIKAR:</speaker>

               <p>V bistvu sem s prvim stavkom v svojem prejšnjem izvajanju odgovorila, da želim
               najprej povedati, da amandmaja ne podpiramo in da vztrajamo na obrazložitvi oziroma
               obrazložitvah, ki smo jih podali k vsakemu posameznemu predlogu.</p>
            </sp>
            <sp xml:id="SDZ3-Redna-13-2002-02-21.sp53">

               <speaker>PODPREDSEDNIK DR. MIHA BREJC:</speaker>

               <p>Hvala. Ugotavljam, da so bila postavljena določena vprašanja v zvezi z amandmajem, na
               katera nismo dobili odgovorov. To seveda ni nujno, odgovor je pač bil, kakršen je
               bil.</p>
               <p>Gospod Podobnik in gospod Bajuk, najprej gospod Podobnik.</p>
            </sp>
            <sp xml:id="SDZ3-Redna-13-2002-02-21.sp54">

               <speaker>JANEZ PODOBNIK:</speaker>

               <p>Spomnim se, ko sinoči državni zbor z večino ni izglasoval predloga sklepa, ki ga je
               predlagal predsednik državnega zbora, da bi se o amandmajih ponovno odločalo na
               delovnem telesu, in mi je zelo spoštovani poslanski kolega, zelo vpliven v tej hiši,
               povedal, da bo v okviru razprave na plenumu možno, da bomo na vsa vprašanja dobili
               odgovore.</p>
               <p>Ugotavljam in obžalujem, da - pravzaprav vas ne krivim, gospa Prašnikarjeva, ker ste
               padli v situacijo, ki ji niste kos, vendar mi niste odgovorili na vprašanje. Gospa
               Prašnikarjeva, lepo vas prosim, da ste korektni tudi do poslanca, ki vpraša.
               Poglejte, moje mnenje je bilo, da so v obrazložitvi predloga vlade argumenti, ki
               nimajo nobene podlage v zakonu. Lepo vas prosim, ne vztrajajte na njih. Povejte mi,
               zakaj ste zapisali, in v kateri določbi zakona, tudi o zadevah, o katerih je govorila
               gospa Bitenčeva, zakaj ste zapisali "dnevna migracija prebivalstva pa presega tudi
               meje sedanje občine Bled"? Kje je tu argument za proti? Tu je kontradikcija sama v
               sebi. Ampak to ni ključno.</p>
               <p>Glejte, rad bi vam povedal naslednje, kako se bom jaz odločal. V tem primeru
               ugotavljam, da ima predlog za referendumsko območje Gorje ustavno zasnovo občine v
               Sloveniji; s polno odgovornostjo trdim, da je temu tako. To referendumsko območje
               nima 5.000 prebivalcev. Na podlagi zakona in odločbe ustavnega sodišča grem na
               naslednjo stopnjo in ugotavljam, kateri so nujni pogoji da se občina ustanovi.
               Ponovno lahko ugotovim, da na podlagi odločbe ustavnega sodišča in veljavnega zakona
               imam razloge, da iščem tretji argument, to so pa izjeme. Zgodovinski razlog, pa še
               nekateri me navajajo, da bom kljub vsemu glasoval za to referendumsko območje. Če mi
               predstavnik vlade reče, "vztrajam pri svojem stališču", to ni dialog, jaz želim, da
               me prepričate v to, kar pišete, in potem ne bi podprl tega referendumskega območja.
               Vendar ste me s svojimi nastopi dodatno utrdili v prepričanju, da bom glasoval za to
               referendumsko območje. Vaši nastopi so argument, da bo najverjetneje ustavno sodišče
               čez mesec dni določilo državnemu zboru, da razpiše referendum. Na to vas opozarjam.</p>
               <p>In, spoštovane kolegice in kolegi, jaz bi vas prosil, da me razumete, da imamo po
               veljavnem zakonu dolžnost, da se o vseh teh vprašanjih vprašamo. Jaz sem vprašanje
               postavil, nanj nisem dobil odgovora. Torej bom tudi na podlagi tega dejstva zavestno
               glasoval za referendumsko območje Gorje.</p>
            </sp>
            <sp xml:id="SDZ3-Redna-13-2002-02-21.sp55">

               <speaker>PODPREDSEDNIK DR. MIHA BREJC:</speaker>

               <p>Replika, gospod dr. Bajuk.</p>
            </sp>
            <sp xml:id="SDZ3-Redna-13-2002-02-21.sp56">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Dejansko odgovorov ni bilo. Na vprašanje, ki ga je
               izstavil kolega Sušnik, ki je zelo jasno predstavil, da obstajajo na podlagi 13.a
               člena zgodovinski razlogi, ki so predvideni kot izjema in ki omogočajo, da se lahko
               ustvari ena občina tudi, če nima 5.000 prebivalcev, na to argumentacijo, ki je bila
               obširna, niste odgovorili. Samo to ste nam povedali, da vi vztrajate v vašem
               stališču. In to je zdaj stališče vlade. Torej ste protirazdrobljenim, če sem vas prav
               razumel, mislim, da sem vas prav razumel, da je stališče vlade proti razdrobljenim
               občinam. No, to je en pogled, ki dejansko sloni na popolnoma drugačnem konceptu
               demokracije. In tudi na to bi rad opozoril, gospa predstavnica s službe za zakonodajo
               nas je opozorila na nekatere zakone. Jaz pa tu čutim pravico, da opozorim vse kolege,
               da kar je danes v igri, je tudi določba naše ustave, kjer piše jasno in glasno, da v
               Sloveniji ima oblast ljudstvo in to jo izvaja posredno ali pa neposredno. Končno za
               to se gre. Ali bo to neka samovoljna drža slovenske birokracije, ki pač v vsej svoji
               birokraciji ocenjuje, da ji to ni všeč, ali pa se bomo držali principov pravne
               države. O tem pa ni bilo opozorila. Kar je v igri, je pravica, da seljudje sami
               odločamo. In mi verjamemo. Končno ji zaupamo, da se ta slovenska država mora graditi
               na podlagi od spodaj navzgor, na podlagi volje ljudi in v ljudi zaupamo. Ne pa v novi
               birokraciji, ki se danes že načrtuje, saj to beremo v medijih in da se bo vse to
               rešilo preko novih pokrajin in bodo pa kar naenkrat prišli nekateri strokovnjaki in
               bodo regirali to našo državo. Hvala lepa za tako državo.</p>
            </sp>
            <sp xml:id="SDZ3-Redna-13-2002-02-21.sp57">

               <speaker>PODPREDSEDNIK DR. MIHA BREJC:</speaker>

               <p>Gospod Anderlič ima besedo. Replika, se mi zdi, da ste rekli.</p>
            </sp>
            <sp xml:id="SDZ3-Redna-13-2002-02-21.sp58">

               <speaker>ANTON ANDERLIČ:</speaker>

               <p>Pričakujem, da se bo gospod Janez Podobnik opravičil gospe Prašnikarjevi. Kajti, to
               kar si je dovolil, je žalitev. In lepo vas prosim, gospod Podobnik, da to storite,
               ker ste sicer uglajen gospod in to je pošteno, da opravite. Sicer jaz nisem advokat
               gospe Prašnikarjeve, ker ga ne potrebuje, ker se zna sama dobro braniti in dobro
               zastopati stališča, ki ji jih naloži vlada. Vendar pa se mi zdi, da samo vnema,
               gospod Podobnik, in samo želja, da bi dosegli neki cilj ni zadosti, da se to tudi
               naredi. In ravno sklicevanje na prejšnji mandat je dokaz, da je narobe slediti samo
               voljo, samo željo po nečem, kar naj bi se zgodilo brez upoštevanja kriterijev. Vsi
               veste, da se je zgodila v prejšnjem mandatu tako občina Luče kot še kaj drugega, in
               to samo zaradi tega, ker je bilo to storjeno pač na silo, ker je večina tako želela
               in se ni želelo upoštevati kriterijev in zakona. In se sedaj sklicevati na ta isti
               argument, češ, če smo enkrat na silo to naredili in zaobšli zakon, da ga lahko kar v
               nedogled, leta in leta kršimo - to je narobe. To je narobe. Iz splošnih predpisov
               velja, da če si enkrat naredil napako ali pa šel proti zakonu in te niso ujeli, ne
               pomeni, da lahko tudi naslednjič kršiš in da si upravičen do kršenja zato, ker te
               prvič niso ujeli. Ne, to ni prav in to ni v skladu ne z ustavo ne z nobenim zakonom.
               In v tem primeru imamo opraviti s to stvarjo. Sklicevati se na nekaj, kar je bilo
               narejeno mimo zakona, zato ker je takrat bila neka volja pač večinsko taka, je
               nekorektno. In sam sem se takrat držal zakona in tudi sedaj se ga bom. In je brez
               potrebe nam in vsem drugim peti levite, kako da je pošteno to, da je pošteno ono, in
               da smo eni bolj drugi manj za voljo ljudi, za to, da se določeni kraji razvijejo ali
               ne. Ne, ni upravičeno in tudi res ni. Kajti mi smo tu zato, da preverjamo pogoje, da
               ustvarjamo okvire, da sprejemamo zakone, akte in tako naprej, ki so v okviru ustavnih
               pristojnosti naloženi poslancem in poslankam državnega zbora. In mi to zavestno
               počnemo in nobenega navijaštva, nobenega preigravanja po levi ali desni tu ni
               potrebnega. Zaradi mene naj se vsak odloči po svoji vesti, če misli, da je prav in da
               ne zaupa vladi, da ne verjame ničesar, da se očita, da sekretarka ni dorasla in tako
               naprej. To je pač pravica vsakega posameznika, ampak na koncu je vendarle samo
               odločitev, ki jo vsak sam sprejme. In pustite, da odločamo, preštejmo glasove, in na
               koncu bomo ugotovili, ali kaj velja to, da strokovna služba preveri, ali se je
               potrebno z vsakim pogovarjati ali ne. Sam mislim, da je koristno. Vsekakor pa vsaj
               sam poznam vse elaborate, ki so prišli za sleherno občino, poznam tudi za iste
               primere pisma, ki s hudimi očitki oziroma z grožnjami govorijo, da ja moramo
               ustanoviti občino, iz istega okolja pride naslednji dan pismo, prav tako z zbora
               krajanov, kjer so nasprotniki tega - in tu se tega ne upošteva, kot da to pač nič ne
               velja.</p>
               <p>Seveda mislim, da je prav, da gremo od primera do primera, in za primer občine Gorje
               je bilo povedano, elaborat je na mizi, obrazložitev vlade je taka, kakršna je, sam jo
               sprejemam in bom tudi glasoval tako, kot se bom sam odločil. In to ni primer za
               izjemo, če se že govori, prav gotovo, o obmejnih in ne vem katerih drugih kriterijih,
               ki so tam predpisani. In lepo prosim, če ne zahajamo v širino in na vprašanja, ki
               niso predmet tokratne razprave, v tem trenutku.</p>
            </sp>
            <sp xml:id="SDZ3-Redna-13-2002-02-21.sp59">

               <speaker>PODPREDSEDNIK DR. MIHA BREJC:</speaker>

               <p>Replik na razpravo gospoda Anderliča ne bom dovolil, ker niso v skladu z amandmajem.
               Gospod Potrč.</p>
            </sp>
            <sp xml:id="SDZ3-Redna-13-2002-02-21.sp60">

               <speaker>MIRAN POTRČ:</speaker>

               <p>Kolega Podobnik, o mojem razumevanju vaše razprave bi rad opozoril samo na to, da
               izhodišča vaše razprave kažejo, da ste se odločili, da boste pri vsaki od predlaganih
               občin pač glasovali, da se ustanovi. In ta pravica obstaja. Ampak seveda, da boste
               glasovali za vsako od predlaganih občin. Pazite. Vi ste rekli, da ustavno sodišče
               pogojev iz 13. člena ne postavlja absolutno in da ni mogoče govoriti o tem, da
               katerikoli od teh pogojev mora biti že danes v celoti izpolnjen. In hkrati ste rekel,
               da kar pa zadeva 13.a člen, ni število prebivalcev tako pomemben kriterij, da gane bi
               bilo mogoče z ostalimi kriteriji izjem, bi rekel, uveljaviti. Po tej logiki stvari
               moram reči, da doslej nihče ni v celoti vseh predlogov naredil potrebne primerjave, s
               katere bi lahko rekel, kako se bo kriterij izjeme uveljavil. Gospodje, tako kot so
               napisani v zakonu, jih je mogoče v celoti uveljaviti pri vsaki občini ali pa v celoti
               pri nobeni. In vsak od vas ali pa od nas vidi posameznost. Jaz pa verjamem, vsaj tako
               nam je povedala, da je vladna služba gledala celoto. Celoto vseh predlogov. Mislim,
               da je treba upoštevati tudi ta dejstva, ker zdaj ob vsakem posameznem, dovolite,
               enostavno se ne da.</p>
               <p>In še dve stvari bi rad rekel. Jaz verjamem in vem, da je glede na zahteve, ki so
               bile dane in glede na ljudi, ki so se organizirali, da bi svojo občino imeli, prav
               gotovo z njihovega vidika mnogo bolj dopadljivo danes reči, da se ta občina da in da
               se zagotovi in podobno. Hkrati pa bi rad pač opozoril, to je naša obveza in dolžnost,
               hkrati pa je naša obveza in dolžnost odločati tudi v imenu vseh ostalih ki teh
               predlogov niso dali, ker odločitve, ki jih sprejemamo, jih sprejemamo prav v imenu
               vseh nekaj manj kot 2 milijona državljank in državljanov te Slovenije, ker to je
               potem celota lokalne samouprave, ki jo bomo postavili.</p>
               <p>Na koncu bi še enkrat opozoril. Neresnične so trditve, niso zasnovane na zakonu, da
               mi referendumska območja moramo ustanoviti. Obratno. Na zakonu je zasnovano, da jih
               moramo ustanoviti, kadar so za to izpolnjeni zakonski pogoji. Če niso izpolnjeni, jih
               ne smemo. To je pač, bi rekel obratna razlaga tega istega določila. Zato, bi rekel,
               oblikovanje referendumskega območja nič ne pomeni. Dajmo ljudem, da se odločajo, je
               gospodje, v nasprotju z zakonom, razen tega je dopadljivo, je lepo. Ampak resnično pa
               ni in prav bi bilo, da si mi vsi vsaj med sabo to povemo, ne glede na to, kako se bo
               vsak od nas odločil, ker njegove odločitve na koncu so določitve po neki politični
               opredelitvi in vesti. Hvala.</p>
            </sp>
            <sp xml:id="SDZ3-Redna-13-2002-02-21.sp61">

               <speaker>PODPREDSEDNIK DR. MIHA BREJC:</speaker>

               <p>Hvala. Govorimo o amandmaju občina Gorje in gospod Bernik ima besedo.</p>
            </sp>
            <sp xml:id="SDZ3-Redna-13-2002-02-21.sp62">

               <speaker>DR. JOŽEF BERNIK:</speaker>

               <p>Hvala. Gospod podpredsednik, saj zdaj ne govorimo samo o enem amandmaju, ampak
               pravzaprav o amandmajih...</p>
            </sp>
            <sp xml:id="SDZ3-Redna-13-2002-02-21.sp63">

               <speaker>PODPREDSEDNIK DR. MIHA BREJC:</speaker>

               <p>Govorimo o tem amandmaju in prosim, če se lahko v svoji razpravi omejite na ta
               amandma.</p>
            </sp>
            <sp xml:id="SDZ3-Redna-13-2002-02-21.sp64">

               <speaker>DR. JOŽEF BERNIK:</speaker>

               <p>Dve stvari bom komentiral, če smem.</p>
               <p>Ena je ta, da bi gospe državni sekretarki rad čestital za njeno opravljeno delo,
               samo ni bilo opravljeno tako, kot bi moralo biti. Recimo, tudi pri tem amandmaju je
               obrazložitev povsem nepopolna. In čudno se mi zdi, da bi pri vseh 50, vključno s tem
               amandmajem, odločili, da niso primerni. Če pa niso, bi bila lahko precej boljša
               obrazložitev.</p>
               <p>Drugič imam pa komentar, če dovolite, na izvajanje gospe, ki vodi sekretariat za
               zakonodajo in pravne zadeve. In sicer imam vprašanje, kdo je njen klient. Kdo je njen
               klient, ali je vendar ta državni zbor v celoti ali so koalicijske stranke, ali je
               vlada ali kdo? Zmeraj dobimo razlago, "če bi brala celo ustavo, bi morebiti tudi do
               3. člena prišla, pa morebiti to združila". To je povsem nesprejemljivo, da ne
               upošteva vseh argumentov. Hvala.</p>
            </sp>
            <sp xml:id="SDZ3-Redna-13-2002-02-21.sp65">

               <speaker>PODPREDSEDNIK DR. MIHA BREJC:</speaker>

               <p>Torej še enkrat. Ugotoviti moram, da se razpravljavci ne držite poslovnika. Od mene
               pričakujete, da vodim sejo tako, da se pač držimo poslovnika. In zdaj se moramo samo
               odločiti, ali bi mogoče kdo drug želel voditi sejo ali pa se držimo poslovnika.
               Oprostite, ker sem pač tako nesramen, da sem vam to rekel, ker enostavno imamo zelo
               jasno točko dnevnega reda. Omejimo se na to točko, govorimo o Gorjah, utemeljujmo,
               nasprotujmo temu, in nič drugega, in potem pojdimo na naslednjo točko. Oprostite mi,
               no, da sem tako neposreden zdajle in tu oporekam vašim razpravam, vendar mi dejansko
               nikamor ne bomo prišli, če ne bomo argumentirali svojih razprav v zvezi s tistim, kar
               je na dnevnem redu. Poslovnik to od mene zahteva, vi od mene to zahtevate in moram
               tako tudi ravnati.</p>
               <p>Seveda, kdor ima željo po razpravi v zvezi z Gorjami, ta bo dobil besedo, drugi pa
               ne. Prosim, izvolite gospod Podobnik.</p>
            </sp>
            <sp xml:id="SDZ3-Redna-13-2002-02-21.sp66">

               <speaker>JANEZ PODOBNIK:</speaker>

               <p>Hvala, gospod podpredsednik. V vseh današnjih nastopih sem govoril o Gorjah,
               vsebinsko.</p>
            </sp>
            <sp xml:id="SDZ3-Redna-13-2002-02-21.sp67">

               <speaker>PODPREDSEDNIK DR. MIHA BREJC:</speaker>

               <p>To je res.</p>
            </sp>
            <sp xml:id="SDZ3-Redna-13-2002-02-21.sp68">

               <speaker>JANEZ PODOBNIK:</speaker>

               <p>Ugotavljam, da državna sekretarka ni odgovorila na vsa vprašanja, in v tem nastopu
               bom tudi pojasnil besedo, ki je lepa slovenska primerjava, da "ni kos". To ni bila
               žalitev, in če ste razumeli kot žalitev, se vam s tega mesta opravičujem, gospa
               državna sekretarka.</p>
               <p>Ob dejstvu, da nisem dobil odgovorov na nekatera vprašanja, ki so zapisana v mnenju
               vlade, sem preprosto ugotovil, da temu res niste kos, ker niste dali odgovora na to
               vprašanje. Nisem pa uporabil besede, da bi bili nedorasli ali kakorkoli drugače. In,
               kot sem rekel, ste nekako padli v to situacijo in ste v neprijetni situaciji. Nikomur
               tudi ne pojem levitov in tako naprej.</p>
               <p>Izrecno bi rad poudaril, da ko sprašujem o argumentih za ali proti v primeru občine
               Bled, se ne sklicujem na argument, da naj nadaljujemo s krčenjem zakona, kot ste
               nekateri rekli. Ne sklicujem se na ta argument. Sklicujem se na točno določen
               postopek. In kot je prej ugotovil kolega Potrč, smo tu pred nalogo, da odločimo, ali
               obstajajo vsi zakonski razlogi in odločba ustavnega sodišča, na podlagi katere se
               odločimo za ali proti - samo o tem stalno govorim.</p>
               <p>Ampak, seveda, moram ponoviti. Ustavna odločba pravi: "Državni zbor v postopku za
               ustanovitev občin in spremembe njihovih območij nima pravice uporabiti drugih meril
               za dopuščanje izjem po 13.a členu, kot jih je uporabil leta 1998 oziroma 1994, razen
               če bi se odločiluveljaviti strožja merila tudi za že obstoječe občine." Merila so, in
               sedaj lahko samo ugotovim, da bi imela vlada tu ves mandat, morda pa tudi mi, da
               ugotovimo, da obstajajo izjeme kot argument, da glasujemo za to referendumsko
               območje. Hvala lepa.</p>
            </sp>
            <sp xml:id="SDZ3-Redna-13-2002-02-21.sp69">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospa Potrata.</p>
            </sp>
            <sp xml:id="SDZ3-Redna-13-2002-02-21.sp70">

               <speaker>MAG. MAJDA POTRATA:</speaker>

               <p>Replicirati želim spoštovanemu kolegu Janezu Podobniku.</p>
               <p>Veseli me, da na dan materinščine kaže tolikšno skrb in posega v zakladnico lepih
               slovenskih besednih zvez. Vendar pomen te besedne zveze je tak, da "biti kos" pomeni
               biti sposoben nekaj opraviti ali obrnjeno, biti nesposoben to opraviti. Glede na to,
               kar sem pa imela v rokah in možnost prebirati, bi sodila, da je bila gospa državna
               sekretarka skupaj s svojimi sodelavci sposobna opraviti delo iz tistih dokumentov, ki
               so jih predlagatelji za ustanovitev novih občin dali, in upoštevati tudi navodila in
               stališča vlade. Hvala.</p>
            </sp>
            <sp xml:id="SDZ3-Redna-13-2002-02-21.sp71">

               <speaker>PODPREDSEDNIK DR. MIHA BREJC:</speaker>

               <p>Glejte, zdaj smo pri tej stvari, da lahko odpremo debato o tem, kako se pravilno
               vika, na primer, kako se kakšen stavek pravilno uporabi. Prosim vas lepo, upoštevajte
               to, da imamo na dnevnem redu amandma občine Gorje, to je tema. Lepo vas prosim, no,
               dajmo se poskušati koncentrirati na to vprašanje.</p>
               <p>Prosim, kdo želi še besedo? Gospod Čebulj.</p>
            </sp>
            <sp xml:id="SDZ3-Redna-13-2002-02-21.sp72">

               <speaker>FRANC ČEBULJ:</speaker>

               <p>Hvala lepa. No, rad bi dal mnenje kot nestrinjanje z izvajanjem gospoda Podobnika
               glede vprašanja dela ministrstva za notranje zadeve.</p>
               <p>Moja osebna ocena je, da je gospa Prašnikarjeva kot državna sekretarka opravila
               svoje delo, korektno opravila svoje delo. Ravnala je v skladu z zakonom o postopku za
               ustanovitev novih občin.</p>
               <p>Glede na to, da je to eksplicitno politično vprašanje, in tudi tu se bo danes
               zgodila politična odločitev in ne zgolj neka strokovna odločitev, ali gre za preslabo
               obrazložitev s strani državne sekretarke.</p>
               <p>Moja osebna politična odločitev je ta, da bom glasoval za novonastale občine. In vsa
               ta prerekanja in napenjanje mišic že skoraj dva dni, ker s tem nismo izumili nobene
               nove tople vode, skratka, prišlo je do prerekanja in s tem tudi do žalitev, ker se
               nihče noče vprašati, kot sem tudi včeraj omenil, zakaj ni prišlo do spremembe samega
               zakona, glede na to, kot sem omenil, da smo imeli kup sprememb zakonov zaradi
               osnovnih izhodišč Evropske skupnosti, ker sem prepričan, da ta zakon ni usklajen z
               merili Evropske skupnosti. In tu gre danes samo za politično vprašanje in tudi
               politično odločitev. Hvala lepa.</p>
            </sp>
            <sp xml:id="SDZ3-Redna-13-2002-02-21.sp73">

               <speaker>PODPREDSEDNIK DR. MIHA BREJC:</speaker>

               <p>Tako, zdaj smo z replikami in razpravo o tej zadevi zaključili. Ne, nismo še. Prosim,
               gospod Drobnič.</p>
            </sp>
            <sp xml:id="SDZ3-Redna-13-2002-02-21.sp74">

               <speaker>MAG. JANEZ DROBNIČ:</speaker>

               <p>Hvala lepa za besedo. Gospod predsedujoči, opozorili ste nas, da se strogo držimo
               amandmaja. Jaz se ga bom strogo držal.</p>
               <p>Oporekam torej odgovoru in mnenju državne sekretarke. Strogo se bom dotaknil samo
               tistega argumenta, ki ga navaja v mnenju. Na tem območju ni zagotovljeno primarno
               zdravstveno varstvo občanov. To je tisti ključni razlog, ki oporeka, da lokalna
               skupnost ne bi mogla izvajati primarnih interesov ljudi na tem območju. Zdaj se samo
               vprašajmo, ali to drži, če ta zdravstveni dom je tam ali ni, ali je to razlog, da
               odrekamo. Samo to je razlog. Tega je notri navedla. Za moje pojme, kolikor se jaz
               razumem na te reči, to ni razlog, da bi odrekali ljudem njihovo odločitev, da imajo
               občino Izkazalo se je tudi v preteklosti, da to ni tisti razlog, ki bi vehementno in
               odločno vplival na to, da se nekomu odreče. Ostalim razlogom pa očitno tudi vlada ne
               nasprotuje. To pomeni, da so vsi ostali izpolnjeni. Samo to je še vprašanje in čisto
               nič več. Jaz mislim, da sem bil zadosti jasen.</p>
            </sp>
            <sp xml:id="SDZ3-Redna-13-2002-02-21.sp75">

               <speaker>PODPREDSEDNIK DR. MIHA BREJC:</speaker>

               <p>Gospod Čebulj, proceduralno.</p>
            </sp>
            <sp xml:id="SDZ3-Redna-13-2002-02-21.sp76">

               <speaker>FRANC ČEBULJ:</speaker>

               <p>Proceduralno vprašanje. Gospod podpredsednik, sami ste že dvakrat omenili, da smo v
               tretjem branju predlogov sprejemanja amandmajev. Javno sprašujem, ali je zdaj splošna
               razprava ali je odločanje o amandmajih. Prosim, da gremo v skladu s poslovnikom
               sprejemanja samih amandmajev.</p>
            </sp>
            <sp xml:id="SDZ3-Redna-13-2002-02-21.sp77">

               <speaker>PODPREDSEDNIK DR. MIHA BREJC:</speaker>

               <p>Gospod Čebulj, ne vem. Zgleda, da ste preslišali vse moje pozive k temu, da se
               koncentrirajmo na amandmaje, če je le mogoče. In se zahvaljujem gospodu Drobniču, ker
               se je poslovnika držal. Tako. Ali je v zvezi z amandmajem še želja po kakšni besedi?
               Gospod Sušnik.</p>
            </sp>
            <sp xml:id="SDZ3-Redna-13-2002-02-21.sp78">

               <speaker>FRANC SUŠNIK:</speaker>

               <p>Hvala lepa. Spoštovani, smo pri tem, da je treba uveljaviti izjemo v smislu 13.a
               člena zakona o lokalni samoupravi ali ne uveljaviti. Pri tem sem jaz postavil eno
               konkretno vprašanje, ali je zadosti, da se uporabi zgodovinski razlog. Ali je
               130-letna oziroma 103 oziroma 104-letna tradicija uspešne občine Gorje zadosten
               razlog za to, da upoštevamo zgodovinski razlog kot enega od razlogov za to, da se
               uveljavi izjema po 13.a členu zakona o lokalni samoupravi. Jaz na žalost tega
               odgovora nisem dobil, niti v prvem primeru, niti v vseh ostalih. Najmanj korektno bi
               bilo, da bi bilo v utemeljitvi napisano, da ne obstaja narodnostni, obmejni,
               gospodarski, geografski, zgodovinski razlog, ampak v 50 primerih ni navedenega
               nobenega od teh razlogov, ki bi nam olajšali odločanje in uporabo 13.a člena zakona o
               lokalni samoupravi v smislu nadaljevanja postopka in odločanja povezanosti. Hvala
               lepa.</p>
            </sp>
            <sp xml:id="SDZ3-Redna-13-2002-02-21.sp79">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Sušnik, vlada lahko odgovori, ali pa tudi ne. Seveda, prisiliti
               je pač ne moremo. Sprašujem vlado, ali želi odgovoriti na to vprašanje? (Ne želi.)
               Torej, gospod Janša.</p>
            </sp>
            <sp xml:id="SDZ3-Redna-13-2002-02-21.sp80">

               <speaker>IVAN (JANEZ) JANŠA:</speaker>

               <p>Hvala. Ne vem, morda bom vplival na to, da se to mnenje s strani vladnih
               predstavnikov spremeni. Ampak, vi ste prej popravili vprašanja, ki ste jih postavili.
               Eno od teh je bilo tudi, ali se je vlada pogovarjala s pobudniki za ustanovitev te
               konkretne občine, ki je predmet tega amandmaja, se pravi občine Gorje. Še enkrat
               ponavljam, če je morda to predstavnica vlade preslišala. Ali so se v ministrstvu za
               notranje zadeve, ko so pripravljali te materiale za vlado, pogovarjali s pobudniki za
               občino Gorje ali ne? Ste se pogovarjali z njimi ali ne? So bili oni med tisto
               polovico pobudnikov, kot je rekel minister, s katerimi ste se pogovarjali, ali tega
               privilegija niso imeli?</p>
            </sp>
            <sp xml:id="SDZ3-Redna-13-2002-02-21.sp81">

               <speaker>PODPREDSEDNIK DR. MIHA BREJC:</speaker>

               <p>Hvala. Želi vlada odgovoriti? Prosim.</p>
            </sp>
            <sp xml:id="SDZ3-Redna-13-2002-02-21.sp82">

               <speaker>ASTRID PRAŠNIKAR:</speaker>

               <p>Na to vprašanje seveda lahko odgovorim, tako kot je tudi včeraj minister povedal.
               Pogovarjali smo se z vsemi tistimi predlagatelji v primeru, ko je prišlo pač predvsem
               do ugotavljanja različnih dejstev v elaboratih, v predlogih, ki se niso skladali z
               našimi podatki in kjer smo potrebovali dodatne informacije in dodatna pojasnila.</p>
            </sp>
            <sp xml:id="SDZ3-Redna-13-2002-02-21.sp83">

               <speaker>PODPREDSEDNIK DR. MIHA BREJC:</speaker>

               <p>V primeru Gorij je bilo pa kako?</p>
            </sp>
            <sp xml:id="SDZ3-Redna-13-2002-02-21.sp84">

               <speaker>ASTRID PRAŠNIKAR:</speaker>

               <p>Ta trenutek nimam podatka za vsako posamezno občino, s katero smo se pogovarjali in
               kaj smo se z njo pogovarjali.</p>
            </sp>
            <sp xml:id="SDZ3-Redna-13-2002-02-21.sp85">

               <speaker>PODPREDSEDNIK DR. MIHA BREJC:</speaker>

               <p>Hvala. Ali lahko zdaj zaključimo razpravo o tem amandmaju? (Lahko.) Torej
               zaključujem razpravo o amandmaju. To je točka I.a, točka 1. Prehajamo na odločanje.
               Glasujmo, prosim. Oprostite. Verjetno obrazložitev glasu, gospod Brenčič.</p>
            </sp>
            <sp xml:id="SDZ3-Redna-13-2002-02-21.sp86">

               <speaker>STANISLAV BRENČIČ:</speaker>

               <p>Hvala lepa, gospod podpredsednik za dano besedo. Želel bi reči v obrazložitvi glasu
               to, da ob tem glasovanju ne morem sprejemati nase teze, ki je bila malo prej razvita,
               da smo se pred štirimi leti odločali v nasprotju z zakonom. V ničemer se jaz kot
               poslanec takratnega sklica nisem odločal v nasprotju z zakonom in tudi ta odločitev,
               ki bo zdaj prisotna (bom seveda podprl ta amandma) ni niti slučajno v nasprotju z
               zakonodajo, iz katere izviramo s tem amandmajem. Če pa je zakon morda takšen,
               katerega bi mi želeli drugače razumeti, ali da bi zasledovali tezo, ki jo je vlada
               povedala, potem ga je treba predhodno popraviti. Jaz se bom odločal za ta amandma v
               skladuz obstoječo zakonodajo.</p>
            </sp>
            <sp xml:id="SDZ3-Redna-13-2002-02-21.sp87">

               <speaker>PODPREDSEDNIK DR. MIHA BREJC:</speaker>

               <p>Hvala. Lahko zdaj preidemo k glasovanju? Glasujmo, prosim. Od 68 prisotnih, je za
               glasovalo 31 poslank in poslancev, proti je bilo 35 poslank in poslancev.</p>
               <p>(Za je glasovalo 31.) (Proti 35.)</p>
               <p>Ugotavljam, da amandma ni bil sprejet.</p>
               <p>Prehajamo k točki I.a, točka 2. V gradivu je napaka, ker piše točka 1, in prosim,
               popravite to. To se pravi amandma k I.a, točka 2. Odpiram razpravo o tem amandmaju.
               Kdo želi besedo? (Nihče.) Zaključujem razpravo in prehajamo na glasovanje o tem
               amandmaju. Lahko glasujemo? Lahko. Glasujmo, prosim. Od 65 prisotnih, je za glasovalo
               27 poslank in poslancev, proti je bilo 36 poslank in poslancev.</p>
               <p>(Za je glasovalo 27.) (Proti 36.)</p>
               <p>Ugotavljam, da amandma ni sprejet.</p>
               <p>Smo pri točki I.a, točka 3. Odpiram razpravo. Gospod Podobnik.</p>
            </sp>
            <sp xml:id="SDZ3-Redna-13-2002-02-21.sp88">

               <speaker>JANEZ PODOBNIK:</speaker>

               <p>Hvala lepa. Pri tem predlogu in tem amandmaju se mi zdi zelo pomembno, da izpostavim
               zadnji stavek v mnenju vlade, ki pravi, v primeru ustanovitve občine Podpeč-Preserje
               bi preostali del občine Brezovica izpolnjeval z zakonom določene pogoje za občino,
               vendar območje občine ne bi bilo več ozemeljsko povezano. To je zelo pomemben
               argument, tudi zakonski, zakon o tem govori. To se pravi, da če bi državni zbor
               izglasoval referendumsko območje in da bi referendum uspel ali karkoli pač že in bi
               se potem državni zbor odločal za ustanovitev nove občine, bi brez dvoma moral z morda
               zakonskim posegom nekaj ukreniti tudi v primeru preostale občine. Ali je moja razlaga
               pravilna, predstavniki vlade?</p>
            </sp>
            <sp xml:id="SDZ3-Redna-13-2002-02-21.sp89">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo želi razpravljati? (Ne.) Predstavnik vlade.</p>
            </sp>
            <sp xml:id="SDZ3-Redna-13-2002-02-21.sp90">

               <speaker>ASTRID PRAŠNIKAR:</speaker>

               <p>Tukaj lahko v bistvu samo ponovimo našo obrazložitev, da se nam zdi temeljno to, da
               območje občine v tem primeru ne bi bilo več ozemeljsko povezano.</p>
            </sp>
            <sp xml:id="SDZ3-Redna-13-2002-02-21.sp91">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo želi besedo? (Nihče več.) Zaključujem razpravo, prehajamo na
               glasovanje. Glasujmo, prosim. Od 69 prisotnih je za glasovalo 25 poslank in
               poslancev, 38 je bilo proti.</p>
               <p>(Za je glasovalo 25.) (Proti 38.)</p>
               <p>Amandma ni sprejet.</p>
               <p>Točka I.a, točka 4. Prosim, proceduralno najprej.</p>
            </sp>
            <sp xml:id="SDZ3-Redna-13-2002-02-21.sp92">

               <speaker>IVAN KEBRIČ:</speaker>

               <p>Prosim, da pri vsakem amandmaju poveste za katero območje gre, da ne bo
               nesporazumov, da ne bi bil zaveden, kajti te točke morda v določeni meri niso povsem
               identične. Ni problem, da napoveste za katero občino, katero območje gre. Lepo
               prosim.</p>
            </sp>
            <sp xml:id="SDZ3-Redna-13-2002-02-21.sp93">

               <speaker>PODPREDSEDNIK DR. MIHA BREJC:</speaker>

               <p>V redu. Bomo vsakič posebej za vse tiste, ki morda nimate dobrega pregleda nad
               situacijo, še enkrat povedali za kaj gre. Torej trenutno smo pri, a lahko rečem
               najkrajše, Brezovici. Oprostite, Brežicah. To je točka 4. Besedo želi gospod Vizjak.
               Izvolite.</p>
            </sp>
            <sp xml:id="SDZ3-Redna-13-2002-02-21.sp94">

               <speaker>MAG. ANDREJ VIZJAK:</speaker>

               <p>Hvala lepa za besedo. Glede tega amandmaja in glede mnenja vlade bi povedal sledeče.
               Z mnenjem vlade se v tem primeru ne morem strinjati in tudi ocenjujem, da se vlada ni
               dovolj seznanila z okoliščinami in tudi s pobudo tako krajevne skupnosti Bizeljsko
               kot seveda predlogom občine Brežice, ki podpira to izločitev oziroma ustanovitev
               občine Bizeljsko. In sicer v mnenju vlade ni upoštevano dejstvo, da gre za obmejno
               področje in s tem po 13.a členu tudi za možnost odstopanja od pogoja 5 tisoč
               prebivalcev. Nenazadnje me pa zelo moti tudi ugotovitev, da na območju predlagane
               občine ni zagotovljeno primarno zdravstveno varstvo prebivalcev, kar popolnoma ne
               drži, saj je na tem območju nudeno primarno zdravstveno varstvo prebivalcev, saj
               imajo to tudi zagotovljeno z ustrezno službo.</p>
               <p>Tako, da ocenjujem, da je tu šlo za dokaj hitro in mogoče malo prepovršno obravnavo
               tega konkretnega primera. Zato mislim, da bi težko to mnenje vlade odločilo in
               prevagalo v smislu, da ta občina oziroma ta predlog ne izpolnjuje pogojev. Mislim, da
               bi bilo potrebno upoštevati to dejstvo, da gre za zelo zaokroženo in nekako celovito
               območje, ki je nenazadnje tudi vseslovensko znano kot vinorodno območje in tudi
               tradicionalno vinorodno območje. Nenazadnje gre za obmejno področje in nenazadnje ne
               drži, da tu ni primarnega zdravstvenega varstva prebivalcev. Hvala. Zato mislim, da
               je to dovolj, da lahko tudi ostale poslanke in poslanci smatrajo, da gre v tem
               primeru za take okoliščine, ki narekujejo izjemo in uporabo 13.a člena. Hvala.</p>
            </sp>
            <sp xml:id="SDZ3-Redna-13-2002-02-21.sp95">

               <speaker>PODPREDSEDNIK DR. MIHA BREJC:</speaker>

               <p>Hvala. Prosim za mir v dvorani! Gospod Podobnik.</p>
            </sp>
            <sp xml:id="SDZ3-Redna-13-2002-02-21.sp96">

               <speaker>JANEZ PODOBNIK:</speaker>

               <p>V primeru občine oziroma referendumskega območja občine Bizeljsko sem bil pri
               pregledu gradiva pozoren na poročilo delovnega telesa na strani 4, predzadnji
               odstavek. To vprašanje je vprašanje izjem kot določa zakon. Imamo naslednje stališče.
               Glede kriterija obmejnosti, ki je v tem primeru zelo pomemben kriterij, pa tudi v
               naslednjem primeru, pa je predstavnica vlade poudarila, da ga je vlada obravnavala in
               ugotovila, da je Slovenija zelo obmejna država, saj ima 10-kilometrski obmejni pas in
               bi v tem primeru lahko bila tretjina območja Slovenije obravnavana po tem kriteriju
               kot izjema. Torej, če to stališče pravilno razumem, se je vlada odločila, da zakonski
               kriterij obmejnosti zanjo preprosto ne velja. To je v nasprotju z zakonom. Samo
               obvezna razlaga zakona ali pa sprememba zakona bi dala vladi argumente za tako
               stališče.</p>
               <p>Veste, jaz sem tukaj povsem neobremenjen in lahko na splošno rečem, da je to tudi v
               smislu države in politike nemodro stališče. Obmejnost ima različne probleme in
               princip dobrih oblastnikov je ta, da obmejna področja na poseben način zavaruje.
               Lahko je tudi ustanovitev občine v tem primeru neki pozitiven element, razvojen in
               drugačen. Vlade je v celoti, - še nekaj primerov je, kjer so referendumska območja
               občine obmejna - preprosto te zakonske kriterije izločila. Veliko presenečenj izražam
               ob takem stališču, ki je v nasprotju z veljavno zakonodajo.</p>
            </sp>
            <sp xml:id="SDZ3-Redna-13-2002-02-21.sp97">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kdo želi besedo? Gospod Vizjak. To bo replika.</p>
            </sp>
            <sp xml:id="SDZ3-Redna-13-2002-02-21.sp98">

               <speaker>MAG. ANDREJ VIZJAK:</speaker>

               <p>Se opravičujem. Res bo replika. V bistvu dopolnilo in nadgradnja, predvsem ker gre
               pri tej točki tudi za nastanek občine Dobova, ne samo občine Bizeljsko, ki je pod to
               isto točko, ki je pa nekako še bistveno bolj izpostavljena temu kriteriju obmejnosti.
               Morate vedeti, da v predlogu za ustanovitev občine Dobova gre za pomembno obmejno
               področje. Nenazadnje bo to edina mejna kontrolna točka med Hrvaško in Slovenijo
               oziroma Schengenska kontrolna točka na železnici. Gre za zelo in nadpovprečno
               gospodarsko in sicer razvito področje in občino. Zato res ne vidim, tudi ne,
               razlogov, zakaj je ta predlog nekako izločen z enim popolnoma subjektivnim pogledom,
               češ da ne izpolnjuje zakonskih pogojev in tudi izjem ne. Tu bi rad konkreten komentar
               vlade tudi pri področju in Bizeljskega in Dobove prosil.</p>
            </sp>
            <sp xml:id="SDZ3-Redna-13-2002-02-21.sp99">

               <speaker>PODPREDSEDNIK DR. MIHA BREJC:</speaker>

               <p>Še kdo želi razpravljati? Vlada? Želi dati odgovor na ta vprašanja? (Ne.) Ni
               odgovora s strani vlade. Zaključujem razpravo in prehajamo na glasovanje. Lahko
               preidemo na glasovanje? Lahko. Glasujmo, prosim. Od 67 prisotnih je za glasovalo 35,
               proti 32.</p>
               <p>(Za je glasovalo 35.) (Proti 32.)</p>
               <p>Ugotavljam, da je amandma sprejet.</p>
               <p>Ploskanje v dvorani sicer ni predvideno.</p>
               <p>Naslednja je točka I.a, točka 5. To se pravi amandma I.a, točka 5, nova občina
               Rakek. Proceduralno.</p>
            </sp>
            <sp xml:id="SDZ3-Redna-13-2002-02-21.sp100">

               <speaker>MAG. ANDREJ VIZJAK:</speaker>

               <p>Čisto proceduralno vprašanje imam. In sicer, poglejte, zdaj imamo tule prvi blokec
               amandmajev, s katerim smo sedaj prvič uspeli izglasovati amandma in zanima me, kako
               bomo ravnali v tem primeru, čisto proceduralno, z drugim blokcem amandmajev, ali je
               še potrebno potem sploh o tem amandmaju glasovati. To se pravi o amandmaju k predlogu
               odloka, po 14. členu. Kajti sedaj smo pri sklepu izglasovali v bistvu to, kar z
               amandmajem pri odloku nekako želimo vzpostaviti. In to je, jaz mislim, nepotrebno
               ponovno glasovanje pri odloku. In me zanimanačelen odgovor tudi pri tem in seveda pri
               ostalih primerih.</p>
            </sp>
            <sp xml:id="SDZ3-Redna-13-2002-02-21.sp101">

               <speaker>PODPREDSEDNIK DR. MIHA BREJC:</speaker>

               <p>Torej moja razlaga je takšna. Imamo dva dokumenta. Eden zadeva sklep in pogoje in
               drugi je pa odlok. Mi moramo o odlok sprejeti, razpisati referendum in tako naprej.
               To se pravi odlok o tem moramo sprejeti, torej moramo o odloku glasovati. To je moja
               razlaga, zdaj prosim, če se vam bo zdela napačna, me boste na to opozorili. Torej,
               gremo lahko naprej. Saj veste, da se o proceduri ne razpravlja?</p>
               <p>Torej, rekli smo točka 5, Cerknica-Rakek, kako naj rečem, Rakek kot predlog za novo
               občino, najkrajše rečeno, da ne bi vsega našteval. Odpiram razpravo. Gospa
               Zupanova.</p>
            </sp>
            <sp xml:id="SDZ3-Redna-13-2002-02-21.sp102">

               <speaker>MAJDA ZUPAN:</speaker>

               <p>Hvala lepa. Sama kot predlagateljica občine Rakek z enako utemeljitvijo zbora
               občanov, bi želela nekatere stvari izpostaviti. In sicer, da vlagatelj je bil zbor,
               je bil občni zbor, zaradi tega, ker nam je bil ukinjen svet krajevne skupnosti kot
               pravna oseba. S tem je lokalna samouprava izredno prizadeta.</p>
               <p>Druga stvar, bi želela povedati, da se mi zdi mnenje vlade v zvezi z utemeljitvijo,
               da nimamo</p>
            </sp>
            <sp xml:id="SDZ3-Redna-13-2002-02-21.sp103">

               <speaker>PODPREDSEDNIK DR. MIHA BREJC:</speaker>

               <p>Prosim za mir v dvorani.</p>
            </sp>
            <sp xml:id="SDZ3-Redna-13-2002-02-21.sp104">

               <speaker>MAJDA ZUPAN:</speaker>

               <p>zagotovljenega primarnega zdravstvenega varstva, neustrezno. Imamo zdravstveni dom v
               Cerknici, 5 kilometrov oddaljen, ki smo ga skupaj gradili s samoprispevkom in mislim,
               da tukaj ne bi smelo biti sporno, kam bomo krajani hodili in zadovoljevali svoje
               potrebe po zdravstveni oskrbi. Še vedno bomo hodili v zdravstveni dom Cerknica, to je
               popolnoma jasno, in okoli tega mislim, da ne bi smelo biti nikakršnega problema.</p>
               <p>Kot drugo stvar bi izpostavila mnenje vlade, da predlagano območje ne izpolnjuje
               pogojev, ki zagotavljajo uresničevanje temeljnih življenjskih potreb prebivalcev
               izvajanje z zakonom določenih nalog občine. Želim povedati, da je bila naša občina
               Rakek ustanovljena že 1890. leta in da je vse do ukinitve konec 50. let bila izredno
               uspešna, gospodarsko, prometno, društveno, športno in da smo imeli vse atribute, ki
               jih občina zahteva. Potem ko je bila občina ukinjena, pa so se dejansko vse
               institucije selile iz kraja, tako da smo lansko leto dejansko izgubili še sodišče.</p>
               <p>Mislimo, da je zgodovinski razlog, da je bila občina uspešna vse do 50. let, vreden
               upoštevanja. Prav tako tudi prometni razlog, saj krajevna skupnost Rakek leži na
               pomembnih prometnicah, tako ima železniško postajo ob železniški progi Ljubljana -
               Trst. Potem ima odsek avtoceste Unec in pomeni pomembna vrata za Notranjsko. Ta vrata
               so res, lahko bi rekla polomljena, vendar mislim, da bi z novo občino lahko postala
               cvetoča vrata za naprej, za Notranjsko in naprej do Dolenjske.</p>
            </sp>
            <sp xml:id="SDZ3-Redna-13-2002-02-21.sp105">

               <speaker>PODPREDSEDNIK DR. MIHA BREJC:</speaker>

               <p>Oprostite, zdaj moram pa res nekoliko opozoriti naše kolege. Tako malo imamo kolegic
               v dvorani, pa še njim ne posvečate potrebne pozornosti. Milo rečeno, je to
               nepotrebno. Izvolite, gospa Zupanova.</p>
            </sp>
            <sp xml:id="SDZ3-Redna-13-2002-02-21.sp106">

               <speaker>MAJDA ZUPAN:</speaker>

               <p>Hvala lepa. Naprej bi rada povedala, da trditev vlade, da kot nova občina ne bi bila
               sposobna trajno zadovoljevati potrebe interesa svojih prebivalcev, mislim, da ne
               ustreza, saj po strukturi zaposlenih krajanov ugotavljamo, da je višina dejansko
               dosežene dohodnine nad povprečjem v občini Cerknica. Vedeti moramo, da so ljudje v
               večji meri bolj izobraženi, ker so imeli tudi večje možnosti in dostop do šolanja,
               vsaj preko železnice in preko avtocestnih povezavin da so zaposleni v večini primerov
               v Ljubljani in v Postojni, kjer so plače sorazmerno višje in s tem tudi ugotavljamo,
               da je dejansko tudi dosežena dohodnina večja kot povprečje v občini. Tudi simulacija
               proračuna za novo občino kaže, da bi lahko v doglednem času zagotovili primerno
               porabo tudi brez državne izravnave, vsaj po današnjih podlagah.</p>
               <p>Gospodarski, društveni, športni in družabni razvoj in razcvet pred ukinitvijo občine
               pa kaže, da smo na prostoru krajevne skupnosti Rakek, ki je zaokrožena celota in
               obsega pet naselij, to je Rakek, Unec, Ivanje selo, Slivice in Škocjan, dobro
               gospodarili in da nam je prav ukinitev občine prinesla veliko nazadovanje.</p>
               <p>Dovolim si pripomniti, da sta vlada in zakonodajalec v preteklosti že odstopala od
               pogoja, ki zahteva 5.000 prebivalcev. Posebno v naši občini je to izrazito, sem že
               včeraj povedala, da se je izločila občina Loška dolina, ki ima 3.600 prebivalcev,
               pred štirimi leti pa občina Bloke Nova vas, ki ima 1.600 prebivalcev. Naša krajevna
               skupnost ima pa nekaj več kot 2.800 prebivalcev in smo prepričani, da bi lahko z novo
               občino ponovno zaživel razvoj, ki je bil v teh 45 letih prekinjen. Hvala lepa.</p>
            </sp>
            <sp xml:id="SDZ3-Redna-13-2002-02-21.sp107">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Brenčič.</p>
            </sp>
            <sp xml:id="SDZ3-Redna-13-2002-02-21.sp108">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik. Jaz vsekakor rešpektiram namen ali voljo, ki
               vodi predlagatelje za ustanovitev nove občine Rakek. Ne bom se spuščal v to, kaj je
               vzrok, ki te ljudi vodi k temu, da želijo sami gospodariti na svojem teritoriju ali
               okolju. Kar nekaj je upravičenih vzrokov. Nekaj je tistih elementov, ki govorijo v
               prid te občine. Celo vrsto argumentov pa je tudi, ki so nasprotni.</p>
               <p>Želim pa poudariti nekaj. To je tipični primer ustanavljanja občine, ki lahko sproži
               proces, katerega jaz niti slučajno ne odobravam. Občina je in mora biti
               spekter...</p>
            </sp>
            <sp xml:id="SDZ3-Redna-13-2002-02-21.sp109">

               <speaker>PODPREDSEDNIK DR. MIHA BREJC:</speaker>

               <p>Se oproščam, gospod Brenčič. Saj ne vem, če je mogoče sploh nadaljevati v takem
               vzdušju, ko nihče nikogar ne posluša. Prosim za mir na balkonu, na galeriji. Tako to
               ne bo šlo naprej. Oprostite, gospod Brenčič.</p>
            </sp>
            <sp xml:id="SDZ3-Redna-13-2002-02-21.sp110">

               <speaker>STANISLAV BRENČIČ:</speaker>

               <p>Občina je in mora biti spekter različnosti, raznovrstnosti, pestrosti v dobrem in
               slabem. Nikakor pa ne smemo in ne moremo zastaviti trenda, da se določene občine
               izločajo okolja, ki imajo samo spekter dobrih, pozitivnih stvari. V tem primeru je to
               okolje z zelo majhno površino, z veliko koncentracijo prebivalstva in jaz verjamem,
               da ne bodo rabili izravnave za praktično več ali manj veliko državne infrastrukture,
               malo lokalne infrastrukture.</p>
               <p>Občini Cerknici v tem pogledu ostaja to, kar pogosto rečemo, zapuščeno ali
               zasiromašeno ali nerazvito območje teh hribovitih vasi. Zato sem prepričan, da bodo
               ljudje, ki jih dobro poznam v tem okolju in so razmišljujoči, se pač odločali na tem
               poizvedovalnem referendumu, kaj jim sledi v dobrem in slabem. Ustanovitev te občine
               ne podpiram in je v naslednji fazi najbrž tudi ne bom podprl. Bom pa danes seveda
               glasoval za to in naj se ljudje na tem poizvedovalnem referendumu odločajo. Samo vem
               pa, da ni ta primer niti navzven niti po vsebini primerljiv s primerom, ko se je na
               tem Notranjskem že ustanovilo najprej občino Loško dolino, ki se je pozneje delila
               (najprej je imela pogoje, pozneje se je delila) v odnosu na to izločitev tega okolja
               s praktično tremi večjimi vasmi. Ljudje bodo prav gotovo zelo modro ravnali. S tega
               naslova tudi ni bilo soglasja občinskega sveta zdajšnje celovite občine Cerknice v
               tem pogledu, ker se zaveda, kaj navsezadnje po tem ostane od te nekdanje občine v
               koncentraciji nekega ožjega območja v kapitalski zasnovi dohodnine, saj drugega
               ekonomskega prihodka ni. Predvsem je dohodnina, to je bolj spalno naselje. In kaj
               ostaja ostanku te občine z vsemi izpraznjenimi osmi? Hvala lepa.</p>
            </sp>
            <sp xml:id="SDZ3-Redna-13-2002-02-21.sp111">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Sok.</p>
            </sp>
            <sp xml:id="SDZ3-Redna-13-2002-02-21.sp112">

               <speaker>ALOJZ SOK:</speaker>

               <p>Hvala za besedo. Gospe poslanke in poslanci, mislim, da to, kar počnemo danes,
               resnično ni modro delo.</p>
               <p>Poglejte, sedaj smo eno od občin izglasovali, se pravi, ne občine, temveč možnost
               razpisa referenduma za to območje. Ja, kako bo katera institucija v tej državi vsem
               ostalim, ki jih bomo danes zavrnili, razložila, da pa oni te možnosti po ustavi
               nimajo? Kaj bo na to reklo ustavno sodišče? Mislim, da smo sedaj zadevo zavozili v
               popolno pat pozicijo. Izglasovali smo eno, sedaj zopet dveh ne bomo, pa zopet eno, in
               tako naprej. To je po moje sizifovo delo in nič drugega ustavno sodišče bo tu imelo
               veliko nalogo, da bo popravilo nesmiselno delo tega parlamenta in bo reklo, ja konec
               koncev, kaj se pa greste, saj so v tej državi pred zakonom vsi enaki. Ali se vam ne
               zdi to logično? Alipa jaz živim v veliki zmoti. Eno občino smo izglasovali in sedaj
               se vnaprej prepričujemo, katero bomo še in katere ne bomo več. Mislim, da je šla
               zadeva poponoma v franže. Se opravičujem, ampak opozarjam na to. Ne vem, kako bi
               lahko sedaj zavrnili Rakek, če smo pred tem dali možnost, da bo območje, ki ima 1.874
               prebivalcev, imelo referendum, vlada pa je v svojem mnenju napisala, da nobena ne
               izpolnjuje pogojev, ker nimajo zadosti prebivalcev, Rakek pa ima za več kot 1.000
               prebivalcev več. Mislim, da je zadeva res postala nekonsistentna. Hvala lepa.</p>
            </sp>
            <sp xml:id="SDZ3-Redna-13-2002-02-21.sp113">

               <speaker>PODPREDSEDNIK DR. MIHA BREJC:</speaker>

               <p>Tema je nova občina Rakek in nič drugega. Prosim, prihranite razprave o tem, kaj bo
               reklo ustavno sodišče, saj to ni naša stvar. To ni naša stvar, oprostite. Naša stvar
               je, da odločimo o amandmaju, ki je vložen, in držimo se tega.</p>
               <p>Gospa Zupanova ima repliko.</p>
            </sp>
            <sp xml:id="SDZ3-Redna-13-2002-02-21.sp114">

               <speaker>MAJDA ZUPAN:</speaker>

               <p>Hvala lepa. Replicirala bi kolegu Brenčiču.</p>
               <p>Zahvaljujem se za njegovo izvajanje, vendar mislim, da je pri tem treba povedati
               vse.</p>
               <p>Kot sem že povedala, sveta krajevne skupnosti nimamo več, ker je bil ukinjen, in
               imamo samo zbor občanov, ki je bil kvalificiran za vložitev predloga za novo občino.
               Občani so se na tem zboru soglasno odločili za novo občino. Na drugem zboru, ki ga je
               sklical župan decembra meseca,pa moram povedati, da je bil ta zbor sklican na Uncu.
               Unec ima 600 ljudi, Rakek ima skoraj 2.000 ljudi. V 50 letih se še ni zgodilo, da
               zbor občanov ne bi bil na Rakeku. Tako da so Rakovčani smatrali, da je pač zbor
               občanov sklican na krajevno neprimeren način in zaradi tega tudi ni bil sklepčen, pa
               tudi veliko ljudi ni manjkalo. Vendar je to zadeva, ki je vredna premisleka. Na samem
               občinskem svetu svetniki niso povedali pravega razloga, čemu nasprotujejo. Iz
               njihovih izvajanj pa se je pač videlo, da nasprotujejo, da gre bogatejši, zahodnejši
               del občine iz matične občine. Vendar vsi dokazi in razlogi, ki smo jih navedli,
               kažejo na to, da občina Cerknica s preostankom popolnoma normalno lahko deluje
               naprej. Hvala lepa.</p>
            </sp>
            <sp xml:id="SDZ3-Redna-13-2002-02-21.sp115">

               <speaker>PODPREDSEDNIK DR. MIHA BREJC:</speaker>

               <p>Hvala. Razprava še gospod Cukjati.</p>
            </sp>
            <sp xml:id="SDZ3-Redna-13-2002-02-21.sp116">

               <speaker>FRANCE CUKJATI:</speaker>

               <p>Hvala za besedo. Glede Rakeka, kot vzorčen primer zelo neustrezne utemeljitve. Namreč
               tukaj vlada utemeljuje svojo negativno stališče z naslednjim: "Predlagano območje ne
               izpolnjuje pogojev, ki zagotavljajo uresničevanje temeljnih življenjskih potreb
               prebivalcev, saj na območju ni zagotovljeno primarno zdravstveno varstvo." Spoštovani
               predstavniki vlade, na tem območju je zagotovljeno primarno zdravstveno varstvo kot
               povsod po Sloveniji. Tudi če se Rakek odločioziroma če bo samostojna občina, bo še
               vedno zagotovljeno primarno zdravstveno varstvo. Mislim, da o teh stvareh smo že
               dovolj govorili in verjetno bi bilo treba temu tudi še naslednje dodati.</p>
               <p>V zakonu o lokalni samoupravi sicer je postavljen en neživljenjski pogoj, ki ga je
               razvoj zdravstvene dejavnosti že davno prerasel. In sicer tam piše, da mora imeti
               primarno zdravstveno varstvo občanov, zdravstveni dom ali zdravstvena postaja. Pojem
               zdravstvene postaje po zakonu o zdravstveni dejavnosti iz leta 1992vključuje nujno
               medicinsko pomoč. Nujna medicinska pomoč je pa ob petkih in svetkih, podnevi in
               ponoči, v času dopustov, in vedno je prisotna. Take zdravstvene postaje nima nobena
               nekdanja občina, ki se je odcepila leta 1994 od mestne občine Ljubljana. Naj naštejem
               tukaj naše sosednje Ig, Brezovica, Dobrova, pa tudi druge bi lahko naštel, Škofljica
               in podobno, nobena nima tako urejene nujne medicinske pomoči, kajti vsi ti
               prebivalci, glede zagotavljanja nujne medicinske pomoči, gravitirajo v Ljubljano na
               NNMP, če poznate to.</p>
               <p>Menim, da tako selektivno negativen pristop do nekega elementa in na njem graditi
               negativno stališče, je, spoštovani predstavniki vlade, nekorektno, nekorektno do
               prebivalcev Slovenije.</p>
            </sp>
            <sp xml:id="SDZ3-Redna-13-2002-02-21.sp117">

               <speaker>PODPREDSEDNIK DR. MIHA BREJC:</speaker>

               <p>Hvala. Razprava, gospod Drobnič.</p>
            </sp>
            <sp xml:id="SDZ3-Redna-13-2002-02-21.sp118">

               <speaker>MAG. JANEZ DROBNIČ:</speaker>

               <p>Hvala za besedo. Spet se pojavlja kriterij zdravstveno varstvo, pri čemer je tukaj
               argument vlade še bolj majav. Popolnoma je pa neprimeren, če pogledamo, kako je
               organizirana zdravstvena služba, zdravstvena dejavnost, primarna pomoč, sekundarna
               pomoč. To je naloga države, da zagotovi državljanom primerno zdravstveno varstvo, ne
               glede na občinske meje. Oprostite, argumentiranje zavračanja ustanovitve občine na
               takšen način je neresno početje. To ni primerno. Zato bomtudi glasoval za ustanovitev
               občine.</p>
            </sp>
            <sp xml:id="SDZ3-Redna-13-2002-02-21.sp119">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo želi besedo? Predstavnica vlade mogoče?</p>
            </sp>
            <sp xml:id="SDZ3-Redna-13-2002-02-21.sp120">

               <speaker>ASTRID PRAŠNIKAR:</speaker>

               <p>Kar se tiče zdravstvenega varstva, ker je veliko vprašanj v zvezi s tem, bi ponovno
               poudarila, da je vlada v 13. členu, kjer je navedeno, da "se šteje, da je občina
               sposobna na svojem območju zadovoljevati potrebe in izpolnjevati naloge iz prejšnjega
               odstavka, če so zagotovljeni naslednji pogoji", in v alinei je "primarno zdravstveno
               varstvo občanov, zdravstveni dom ali zdravstvena postaja", upoštevala, pregledala in
               tudi pripravila svoje mnenje na podlagi te dikcije oziroma te alinee zakona, in sicer
               tako, kot je tudi že gospa Bitenčeva omenila, da smo proučili, ali to lahko
               samostojno zagotavlja. Tako tudi v konkretnem primeru, kjer smo na podlagi podatka
               ministrstva za zdravje ugotovili, da na območju ni zagotovljeno primarno zdravstveno
               varstvo, torej ob upoštevanju pogoja, da ga občina lahko samostojno zagotavlja.
               Hvala.</p>
            </sp>
            <sp xml:id="SDZ3-Redna-13-2002-02-21.sp121">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Brenčič pa gospa Zupanova.</p>
            </sp>
            <sp xml:id="SDZ3-Redna-13-2002-02-21.sp122">

               <speaker>STANISLAV BRENČIČ:</speaker>

               <p>Hvala lepa. Seveda razumem gospo državno sekretarko, poznam pa to okolje. Še ko so
               bile organizirane zdravstvene skupnosti, je cela Notranjska postavila nov zdravstveni
               dom, notranjski zdravstveni dom, na katerega so s primarno zdravstveno oskrbo vezani
               prebivalci v širokem okolju. In neprimerno boljše možnosti imajo prebivalci Rakeka
               kot bodoče občine, ker so nekaj kilometrov oddaljeni od tega zdravstvenega doma, do
               primarne oskrbe, kot je bodo imeli tisti prebivalci cerkniške občine, ki bodo še
               vedno ostali v občini Cerknica, pa so mnogo bolj oddaljeni in so jim te storitve
               težje dostopne.</p>
               <p>Hočem opozoriti na ta nelogičen termin ali, kako bi rekel, opredelitev v primeru
               nudenja ali omogočanja primarne zdravstvene mreže. Povsem nelogično je. Zato je
               škoda, da bi temeljili na nečem, kar je fiktivno nesprejemljivo. Ravno v tem primeru
               je živ kontrast možnosti Rakeka po zdravstveni oskrbi ali možnost tistega preostalega
               dela v občini Cerknica v tem istem zdravstvenem domu. Hvala.</p>
            </sp>
            <sp xml:id="SDZ3-Redna-13-2002-02-21.sp123">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospa Zupanova.</p>
            </sp>
            <sp xml:id="SDZ3-Redna-13-2002-02-21.sp124">

               <speaker>MAJDA ZUPAN:</speaker>

               <p>Dopolnitev, če dovolite.</p>
            </sp>
            <sp xml:id="SDZ3-Redna-13-2002-02-21.sp125">

               <speaker>PODPREDSEDNIK DR. MIHA BREJC:</speaker>

               <p>Samo repliko dovoljujem.</p>
            </sp>
            <sp xml:id="SDZ3-Redna-13-2002-02-21.sp126">

               <speaker>MAJDA ZUPAN:</speaker>

               <p>Zdravstveno postajo smo imeli vse do ustanovitve zdravstvenega doma v Cerknici in
               resnično ni nikakršne bojazni, da primarna zdravstvena dejavnost ne bi bila
               zagotovljena. Tako tudi sama menim, da je popolnoma skregano z logiko, da bi morali
               tu imeti resnično še nekaj svojega. Hvala lepa.</p>
            </sp>
            <sp xml:id="SDZ3-Redna-13-2002-02-21.sp127">

               <speaker>PODPREDSEDNIK DR. MIHA BREJC:</speaker>

               <p>Replika, gospod Drobnič.</p>
            </sp>
            <sp xml:id="SDZ3-Redna-13-2002-02-21.sp128">

               <speaker>MAG. JANEZ DROBNIČ:</speaker>

               <p>Mislim, da ni potrebno, že gospod Brenčič je sam to repliko na izvajanje državne
               sekretarke dosti dobro utemeljil in se je nesmiselno spuščati v te dileme, ker so
               popolnoma brez zveze, in to, kar argumentirate s strani države, je res pod vsako
               strokovno kritiko.</p>
            </sp>
            <sp xml:id="SDZ3-Redna-13-2002-02-21.sp129">

               <speaker>PODPREDSEDNIK DR. MIHA BREJC:</speaker>

               <p>Hvala. Lahko razpravo o tem amandmaju zaključimo? (Da.) Zaključujem razpravo,
               prehajamo na glasovanje. Glasujmo, prosim. Od 69 prisotnih, je za glasovalo 28
               poslank in poslancev, 40 jih je bilo proti.</p>
               <p>(Za je glasovalo 28.) (Proti 40.)</p>
               <p>Amandma ni sprejet.</p>
               <p>Naslednja točka je točka I.a, točka 6, gre za novo občino Vinica. Se pravi, smo pri
               referendumskem območju dela občine Črnomelj. Torej nova občina Vinica. Kdo želi
               besedo? (Nihče.) Prosim, gospod Sušnik.</p>
            </sp>
            <sp xml:id="SDZ3-Redna-13-2002-02-21.sp130">

               <speaker>FRANC SUŠNIK:</speaker>

               <p>Jaz se zdaj upravičeno sprašujem, glede na to, da se mi zdi, da je bil prej
               uveljavljen, v primeru Bizeljskega in Dobove, kriterij obmejnosti. Zdaj se sprašujem,
               ali je za računati, da bo območje krajevne skupnosti Vinica, ob dejstvu, da ima
               pozitiven sklep občinskega sveta, pa da je to izrazito obmejno območje, deležno
               istega kriterija oziroma sprašujem vlado, s kakšnimi razlogi je bilo zavrnjeno
               mnenje, upoštevanja oziroma neupoštevanja 13a člena za nadaljevanje postopka z vidika
               obmejnosti. Je to območje obmejno ali ni obmejno? Je to območje strateškega ali
               nacionalnega pomena za Republiko Slovenijo? Hvala lepa.</p>
            </sp>
            <sp xml:id="SDZ3-Redna-13-2002-02-21.sp131">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo želi besedo? Odgovor vlade? (Ne želi.) Vlada, želi? (Ne želi.) Potem
               zaključujem razpravo in prehajamo na glasovanje o amandmaju. Glasujmo, prosim. Od 71
               prisotnih, je za glasovalo 26 poslank in poslancev, proti je bil 42.</p>
               <p>(Za je glasovalo 26.) (Proti 42.)</p>
               <p>Amandma ni sprejet.</p>
               <p>Smo pri točki I.a, točka 7, Dobrova-Polhov gradec. Odpiram razpravo. Gospod
               Cukjati.</p>
            </sp>
            <sp xml:id="SDZ3-Redna-13-2002-02-21.sp132">

               <speaker>FRANCE CUKJATI:</speaker>

               <p>V primeru Dobrove-Polhovega Gradca gre za občino, ki je leta 1994 nastala v večjem
               obsegu, in sicer z izločitvijo iz nekdanje občine Vič-Rudnik, in sicer je takrat
               nastala občina Horjul-Dobrova-Polhov Gradec in Šentjošt.</p>
               <p>Čez štiri leta se je izločil Horjul in tako se je pojavila občina z dvema naseljema,
               Dobrova in Polhov Gradec. Nikoli v zgodovini, in Polhov Gradec je star kar 500 let,
               ni Polhov Gradec bil privesek neke druge občine. Vedno je bila to zgodovinsko
               pogojena samostojnost, ki se odraža pač tudi sedaj. Menim, da je Polhov Gradec že po
               2. svetovni vojni doživel nasilje, tako kot mnogi drugi kraji, ki so bili nasilno
               priključeni večjim urbanim središčem.</p>
               <p>Nekako pred štirimi leti, ko je bila izvedena odcepitev Horjula, se je ta pojav še
               bolj pokazal. Menim, da je prav sedaj čas, da se Polhovemu Gradcu da možnost izvedbe
               referenduma. Prvi referendum je bil izveden leta 1994 in je bila že takrat jasno
               pokazana volja prebivalcev. Menim, da bi morali tudi sedaj dati ponovno, to se pravi
               popraviti tisto napako, ki je bila takrat izvedena, da se ni upošteval izid
               referenduma in jim dati ponovno to možnost.</p>
               <p>To zagovarjam iz naslednjih argumentov. Občina Polhov Gradec izpolnjuje vse tiste
               pogoje, ki jih ministrstvo postavlja, to se pravi, ima vse križce v tabeli, da pa
               izpolnjuje oziroma ne izpolnjuje števila 5000 prebivalcev, ampak zagovarjam, da
               izpolnjuje zgodovinske elemente in pa tudi geografske, saj to jenekako v osrčju
               Polhograjskih dolomitov in zaokrožuje to področje kot samostojna občina.</p>
               <p>V isti točki je pa tudi vprašanje Šentjošta. Šentjošt je mala občina - to je bilo že
               včeraj navedeno - v hribovitem delu, zadaj za Horjulom. Z odcepitvijo Horjula je tudi
               občina Horjul nekako ločena oziroma krajevna skupnost Šentjošt je ločena od svoje
               matične Dobrove, Šentjošt je popolnoma ločen, med njima je 20 kilometrov razdalje,
               seveda obstaja neka geografska povezanost, če že hočete, po tistih hribih, po
               kolovozih in stezah se tudi pride po isti občini, pa tudi nekaj makedama, se pride po
               isti občini do Šentjošta iz Dobrove. Ampak to ni tista povezava, na katero se je
               ministrstvo sklicevalo, ko je Preserju odklonilo pozitivno mnenje in je reklo, da če
               bo Preserje samostojna občina Preserje - Podpeč, potem Rakitna ne bo življenjsko
               oziroma prostorsko povezana z Brezovico. Šentjošt ni prostorsko povezan z Dobrovo in
               je povsem jasno, da bi bilo tudi v primeru Šentjošta potrebno upoštevati to željo, ki
               jo že od leta 1994 s tako visokim pozitivnim izidom referenduma izkazujejo
               krajani.</p>
               <p>Mislim, spoštovani poslanci, nekaj v tej državi pa vendarle mora odtehtati volja
               krajanov. Samo to vam govorim. Nekaj teže pa bi moral imeti izid referenduma.</p>
            </sp>
            <sp xml:id="SDZ3-Redna-13-2002-02-21.sp133">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Brenčič.</p>
            </sp>
            <sp xml:id="SDZ3-Redna-13-2002-02-21.sp134">

               <speaker>STANISLAV BRENČIČ:</speaker>

               <p>Hvala lepa. Predlog tega amandmaja še dodatno potrjuje, da je potrebno z nekim
               temeljitim pristopom spremeniti sistemsko zakonodajo na tem področju. Jaz sem
               prepričan, da je vlada, ko je pripravljala ta predlog, se je verjetno tudi vsebinsko
               poglobila v to situacija v teh Polhograjskih dolomitih. Kot je izpostavljeno sedaj in
               kot bo vzpostavljeno naprej, je praktično zelo težko upravno in sicer zadostiti
               življenju v tem okolju.</p>
               <p>Res je, da je krajevna skupnost Šentjošt popolnoma odrezana od matične občine. Res
               je, da so posegi sedanje občine meni nerazumni, da se želi iz obstoječega imena
               zdajšnje občine, bi rekel, izvzeti ime, ki je stoletja zaznamovalo to okolje. Po
               Polhovem Gradcu se je povzelo ime tega okolja, Polhograjski dolomiti. Ne vem, zakaj
               bi s te občine, ki je sedaj, izvzeli to ime. Že ta odnos zdajšnje občine, zdajšnjega
               župana do tega okolja je eden od tistih vzvodov, ki sili te ljudi v to, da že zaradi
               odnosa do svojih ognjišč naredijo občino.</p>
               <p>Zato bom jaz ta amandma podprl. Vem pa, da bi se morala se vlada v tem primeru
               krepko poglobiti, kako na način, če nič drugega, upravno, smiselno, glede na
               konfiguracijo narave itn., razdeliti to okolje. Jaz bom amandma podprl, vem pa, da v
               doglednem času bo moralo priti na osnovi drugačnega zakonskega pristopa v tem okolju
               do obratnega dogajanja, kot je sedaj. Hvala.</p>
            </sp>
            <sp xml:id="SDZ3-Redna-13-2002-02-21.sp135">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Zamernik.</p>
            </sp>
            <sp xml:id="SDZ3-Redna-13-2002-02-21.sp136">

               <speaker>BOGOMIR (MIRKO) ZAMERNIK:</speaker>

               <p>Hvala lepa, gospod predsedujoči. Temu, kar sta predgovornika povedala, ni kaj dosti
               dodati. Vendarle, ker je bilo kar nekaj očitkov na račun vlade, pa mogoče tudi nas
               poslancev, da se je zadeva urejala iz kabinetov, na papirju, na podlagi statističnih
               podatkov, bi vendarle kazalo resnično to, kar je gospod Brenčič rekel, upoštevati,
               bolj upoštevati voljo ljudi. Sam sem imel čast in priložnost sodelovati na zboru
               krajanov v Polhovem Gradcu. Dvorana, ki sprejme, mislim, da več kot 200 ljudi, je
               bila polna. V občini, kakršna je naša, tudi za veselico ne spravimo toliko ljudi
               skupaj. Tam pa se je resnično kazala tista velika želja, dati možnost, da se svobodno
               odločijo. Mislim, da te pravice Polhovemu Gradcu, če smo jo dali že prej, ne vem,
               kateri občini, s pomočjo nekaterih kolegov iz pozicije, da to možnost damo tudi
               Polhovemu Gradcu. Hvala lepa.</p>
            </sp>
            <sp xml:id="SDZ3-Redna-13-2002-02-21.sp137">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Podobnik.</p>
            </sp>
            <sp xml:id="SDZ3-Redna-13-2002-02-21.sp138">

               <speaker>JANEZ PODOBNIK:</speaker>

               <p>Hvala lepa za besedo, gospod podpredsednik. V tem primeru bi rad ponovno postavil
               vprašanje, pa bi želel, če je mogoče, da dobim odgovor nanj s strani sekretariata.</p>
               <p>Vlada pravi: "V primeru ustanovitve občine Polhov Gradec bi bil preostali del občine
               Dobrova-Polhov Gradec razdeljen na dva nesklenjena dela." Ali lahko dobimo poslanci
               in poslanke odgovor na moje že enkrat izrečeno vprašanje: referendum bo uspel, če ga
               bomo razpisali, ustanovili bomo občino - ali smo s tem končali, ali nas čaka še
               kakšna naloga v zvezi s preostalim delom občine? Menim, da je to pomembno
               vprašanje.</p>
               <p>Potem pa še druga zadeva. Kdor molči, se strinja, pravijo. V svojem kupu papirja sem
               dobil tudi pismo, mnenje občinskega odbora LDS na to temo. To se v ničemer ne dotika
               poslanskih kolegov v parlamentu, toda v tem zapisu je nekaj tako sektaških izjav, da
               jih ne upam prebrati. To je dokumentacija, ki smo jo prejeli v državni zbor in je v
               moji mapi pod to točko, pod tem amandmajem. Mislim, da ste vsi poslanci to dobili -
               ne, vsi vodje poslanskih skupin - "Državni zbor Republike Slovenije, prejeto
               18.2.2002."</p>
               <p>Glejte, menim, da je sedaj tudi priložnost ob takem primeru, da citiramo še nekaj,
               kar je zapisalo ustavno sodišče - kaj je občina:</p>
               <p>"Občina sovpada s krajevno povezanostjo prebivalcev določenega območja. Označuje jo
               prostorska in socialna bližina občanov in predstavlja splet družbenih odnosov, ki jih
               pogojuje prebivanje na krajevno razmejenem območju. Skupno življenje se odvija prek
               številnih in različnih gospodarskih, socialnih in kulturnih vezi, ki omogočajo
               zadovoljevanje pomembnega dela potreb in interesov prebivalcev lokalne skupnosti. Ko
               oseba," in zelo sem vesel, da je ustavno sodišče uporabilo ta odličen personalističen
               izraz "oseba", "ko oseba zori in odrašča, razvija v lokalni skupnosti oziroma v
               občini tudi vedno več socialnih vzajemnosti. Občina je tudi prostor socialnih
               dejavnosti, ki presegajo najožji krog družine. Zato predstavlja občina tudi v sodobni
               družbi najpomembnejšo socialno povezavo med osebo in njeno družino na eni strani ter
               širšimi skupnostmi v državi na drugi strani."</p>
               <p>To sem pač želel ob tej priložnosti tu javno izpostaviti. Hvala lepa.</p>
            </sp>
            <sp xml:id="SDZ3-Redna-13-2002-02-21.sp139">

               <speaker>PODPREDSEDNIK DR. MIHA BREJC:</speaker>

               <p>Hvala. Gospa Zupanova.</p>
            </sp>
            <sp xml:id="SDZ3-Redna-13-2002-02-21.sp140">

               <speaker>MAJDA ZUPAN:</speaker>

               <p>Hvala lepa. Mislim, da je prav, da omenim, da se nikakor ne morem strinjati z mnenjem
               vlade, da bi zmanjšane kadrovske in ekonomske zmožnosti slabo vplivale na razvojne
               sposobnosti občine.</p>
               <p>V Polhovem Gradcu imajo ustrezen strokovni kader, ki je za svoj kraj pripravljen
               prispevati znaten delež na prostovoljni bazi in to je bistvena razlika v primerjavi z
               večjimi mestnimi občinami. Na podlagi tega se tudi z manjšimi denarnimi vložki izvrši
               in opravi znatno več, kot v večjih občinah. Mislim, da to govori za to, da je vredno
               podpreti prizadevanja občanov.</p>
               <p>Če bi istočasno izkoristila čas, pa bi tudi za občino Šentjošt dodatno rada
               pojasnila, da so geografski, zgodovinski in gospodarski razlogi tudi takšni, da jih
               je vredno upoštevati, saj pomeni bodoča občina zaključeno hribovsko območje s
               specifičnimi potrebami. V zgodovinskem obziru je bila občina ukinjena takoj po vojni
               in je imela dolgo tradicijo ter željo, da bi z novo občino bil možen hitrejši splošen
               razvoj pa tudi razvoj na področju obrtništva. Hvala lepa.</p>
            </sp>
            <sp xml:id="SDZ3-Redna-13-2002-02-21.sp141">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod dr. Bajuk.</p>
            </sp>
            <sp xml:id="SDZ3-Redna-13-2002-02-21.sp142">

               <speaker>DR. ANDREJ BAJUK:</speaker>

               <p>Hvala, gospod predsednik. Zahvaljujem se vsem gospodom poslancem in poslanki, ki so
               ta amandma že podprli. Rad bi tudi opozoril na dejstvo, da na podlagi 13.a člena v
               tisti alinei, ki govori o demografskih, zgodovinskih in geografskih razlogih, da ti
               obstajajo, da pa očitno v obrazložitvi stališča vlade jih le-ta ni upoštevala, ker
               jih sploh ne omenja in tudi ne zavrača in da je nujno, da se ustvari možnost, da bodo
               ljudje na tem območju sami odločali o svoji občini. Hvala lepa.</p>
            </sp>
            <sp xml:id="SDZ3-Redna-13-2002-02-21.sp143">

               <speaker>PODPREDSEDNIK DR. MIHA BREJC:</speaker>

               <p>Hvala. Želi... Gospa državna sekretarka, prosim.</p>
            </sp>
            <sp xml:id="SDZ3-Redna-13-2002-02-21.sp144">

               <speaker>ASTRID PRAŠNIKAR:</speaker>

               <p>V primeru predloga za ustanovitev občine Polhov Gradec bi želela posebej poudariti,
               da smo navedli v svojem mnenju tudi to, da bi bil preostali del občine Dobrova -
               Polhov Gradec razdeljen na dva nesklenjena dela in tudi to, kar je navedeno v zakonu
               o postopkih za ustanovitev občin, da morajo bitiv predlogu tudi navedeni podatki, iz
               katerih je razvidno, ali preostali del občine, iz katere se izloča del, izpolnjuje z
               zakonom določene pogoje za občino. To smo tudi posebej v mnenju navedli, da preostali
               del ne bi več izpolnjeval z zakonom določenih pogojev za občino. Hvala.</p>
            </sp>
            <sp xml:id="SDZ3-Redna-13-2002-02-21.sp145">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Cukjati, replika.</p>
            </sp>
            <sp xml:id="SDZ3-Redna-13-2002-02-21.sp146">

               <speaker>FRANCE CUKJATI:</speaker>

               <p>To je res zapisano, da če se Polhov Gradec osamosvoji, ne bo več ostalo področje
               sklenjeno, kar recimo konkretno pomeni, da ne bo več Šentjošt povezan z Dobrovo.
               Zagotovo ne. Namreč, po tistih stezicah in kolovozih ne bo več povezan. Druge
               povezave nima, spoštovani predstavniki vlade. Povezava, prometnica iz Šentjošta gre
               preko občine Horjul v svojo matično občino Dobrovo. Ta povezava, ki jo omenjate in na
               katero se sklicujete, ne more biti razlog. To bi razumeli, če bi predstavnike teh
               občin sprejeli na ministrstvo in se z njimi podrobneje pogovorili.</p>
               <p>Vendar, sedaj govorim o Polhovem Gradcu. Nobenega argumenta za svoje odklonilno
               stališče niste navedli, razen to, da vlada meni, da bi to slabo vplivalo na razvojno
               sposobnost občine in da sposobnost občine ob upoštevanju vzajemnosti pogojev, ki
               opredeljujejo sposobnost občine zadovoljevati potrebe in interese svojih prebivalcev,
               vlada meni, da jih občina ne bi mogla trajno zagotavljati. Oprostite, to niso
               argumenti, to so nasveti nekemu najstniku, nekemu otroku. Menim pa, da so
               predlagatelji zrele osebe, pametne osebe, da vendarle vedo, v kaj se podajajo in je
               taka opredelitev, oprostite, na nek način za Polhograjčane žaljiva.</p>
            </sp>
            <sp xml:id="SDZ3-Redna-13-2002-02-21.sp147">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospod Brenčič.</p>
            </sp>
            <sp xml:id="SDZ3-Redna-13-2002-02-21.sp148">

               <speaker>STANISLAV BRENČIČ:</speaker>

               <p>Hvala lepa. Ko sem malo prej povedal, da sem pričakoval in bi pričakoval, da se bi v
               tem primeru vlada krepko poglobila, sem omenil tudi upravni moment v tem okolju. Če
               se ustanovi občina Polhov Gradec, niso v ničemer upravne zmožnosti Šentjošta
               spremenjene. Če ni v naravi več ločnice med njimi v gozdu ali v dolini, ali v jarku,
               nič ne pomeni. Krajevna skupnost Šentjošt tudi sedaj hodi preko Horjula, svoje
               sosedske občine oziroma občine povsem zraven, na Dobrovo, po vseh upravnih in
               drugačnih zadevah. Če bo občina Polhov Gradec samostojna občina, se ji v ničemer nič
               ne spremeni. Nič. Ker tudi sedaj ne hodi čez tisti gozd v Polhov Gradec, ampak hodi
               na matično občino na Dobrovo po državni cesti. Nič. Samo fizično bo gozd ostal v
               naravi, enkrat ene občine, od tega metra naprej pa druge občine. Hvala.</p>
            </sp>
            <sp xml:id="SDZ3-Redna-13-2002-02-21.sp149">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospod Zamernik.</p>
            </sp>
            <sp xml:id="SDZ3-Redna-13-2002-02-21.sp150">

               <speaker>BOGOMIR (MIRKO) ZAMERNIK:</speaker>

               <p>Pravo včasih temelji tudi na obstoječi praksi. Mogoče se bo vladi lažje odločiti, če
               jo spomnim, da se je pred štirimi leti v predlogu za odločitev naselja Prihova iz
               občine Mozirje in priključitvijo tega istega naselja v občino Nazarje, to kar sedaj
               trdite, da jesedaj nemogoče narediti, že zgodilo. Z izločitvijo naselja Prihova in s
               priključitvijo v občino Nazarje se je občina Mozirje razdelila na dva dela in
               povezave med Rečico in pa Mozirjem potem ni bilo več. Če pogledate v to prakso, se
               vam bo mogoče lažje odločiti, da tudi tu, v tem primeru lahko pogledate skozi prste.
               Hvala.</p>
            </sp>
            <sp xml:id="SDZ3-Redna-13-2002-02-21.sp151">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Kontič, prosim.</p>
            </sp>
            <sp xml:id="SDZ3-Redna-13-2002-02-21.sp152">

               <speaker>BOJAN KONTIČ:</speaker>

               <p>Hvala lepa.</p>
            </sp>
            <sp xml:id="SDZ3-Redna-13-2002-02-21.sp153">

               <speaker>PODPREDSEDNIK DR. MIHA BREJC:</speaker>

               <p>Razprava ali je replika? Ne vem, nisem.</p>
            </sp>
            <sp xml:id="SDZ3-Redna-13-2002-02-21.sp154">

               <speaker>BOJAN KONTIČ:</speaker>

               <p>Replika.</p>
            </sp>
            <sp xml:id="SDZ3-Redna-13-2002-02-21.sp155">

               <speaker>PODPREDSEDNIK DR. MIHA BREJC:</speaker>

               <p>Replika, prosim.</p>
            </sp>
            <sp xml:id="SDZ3-Redna-13-2002-02-21.sp156">

               <speaker>BOJAN KONTIČ:</speaker>

               <p>Ravno v zvezi s tolmačenjem obstoječe prakse. Res je, da je se zgodilo to, kar je
               gospod Zamernik povedal. Prihova se je izločila, ampak tu je potrebno poudariti, da
               je tudi takrat vlada nasprotovala, z enakimi oziroma istimi argumenti kot zdaj. In
               ponovno se je državni zbor odločal in državni zbor je bil tisti, ki je sprejel
               odločitev, seveda na podlagi odločbe ustavnega sodišča, kasneje. Tudi državni zbor se
               je odločil tako, kot je predlagala vlada. Ampak vlada v tistem konkretnem primeru je
               imela enako stališče, kot ga ima danes. Hvala.</p>
            </sp>
            <sp xml:id="SDZ3-Redna-13-2002-02-21.sp157">

               <speaker>PODPREDSEDNIK DR. MIHA BREJC:</speaker>

               <p>Hvala. Želi še vlada k temu kaj reči? (Ne.) Lahko zaključimo razpravo o tem
               amandmaju? (Da.) Zaključujem razpravo o amandmaju in prehajamo na glasovanje.
               Glasujmo, prosim. Od 70 prisotnih, je za glasovalo 32 poslank in poslancev, 37 je
               bilo proti.</p>
               <p>(Za je glasovalo 32.) (Proti 37.)</p>
               <p>Amandma ni sprejet.</p>
               <p>Naslednji amandma je k točki I.a, točka 8. Dravograd, nova občina Šentjanž. Odpiram
               razpravo. Kdo želi besedo? (Nihče.) Zaključujem razpravo in prehajamo na odločanje o
               tem amandmaju. Glasujmo, prosim. Od 70 prisotnih, je za glasovalo 28 poslank in
               poslancev, 40 jih je bilo proti.</p>
               <p>(Za je glasovalo 28.) (Proti 40.)</p>
               <p>Amandma ni sprejet.</p>
               <p>Točka 9. Tu imam umik za pobudo. Umika pobude za ustanovitev nove občine Poljane.
               Postopek je s tem končan in se bo to dejstvo vneslo pri poglavju oziroma točki 7 tega
               sklepa. Prosim, proceduralno.</p>
            </sp>
            <sp xml:id="SDZ3-Redna-13-2002-02-21.sp158">

               <speaker>DR. ANDREJ BAJUK:</speaker>

               <p>Ker smo to gradivo danes dobili na mizo, bi rad prosil vlado, da nam dostavi
               dokumentacijo, na katero se sklicujejo, da je ministrstvo in pa ta služba, gospodu
               županu v Poljanah svetovala tako, kot tam zapiše, in mislim, da to mora biti tudi v
               proceduri. Prosim, če se ta dokumentacija dostavi. Hvala lepa.</p>
            </sp>
            <sp xml:id="SDZ3-Redna-13-2002-02-21.sp159">

               <speaker>PODPREDSEDNIK DR. MIHA BREJC:</speaker>

               <p>Jaz ne vem, če imava enake dokumente pred seboj, ampak tu imam gradivo krajevne
               skupnost Poljane, svet krajevne skupnosti. To gradivo ima datum 19.2.2002. Zadeva se
               glasi: Umik pobude za ustanovitev nove občine Poljane. Podpisan je predsednik sveta
               krajevne skupnosti Poljane, gospod Mrak Izidor, iz česar izhaja, da je umik tu - to
               je dejstvo in mimo tega ni mogoče iti in zato tudi ni to zadeva, o kateri bi sedaj
               razpravljali.</p>
               <p>Prehajamo na... Oprostite.</p>
            </sp>
            <sp xml:id="SDZ3-Redna-13-2002-02-21.sp160">

               <speaker>DR. ANDREJ BAJUK:</speaker>

               <p>Oprostite, gospod predsednik. Jaz nisem hotel odpirati razprave, samo sem zaprosil,
               da ta dokument, ki smo ga danes dobili...</p>
            </sp>
            <sp xml:id="SDZ3-Redna-13-2002-02-21.sp161">

               <speaker>PODPREDSEDNIK DR. MIHA BREJC:</speaker>

               <p>Na mizo?</p>
            </sp>
            <sp xml:id="SDZ3-Redna-13-2002-02-21.sp162">

               <speaker>DR. ANDREJ BAJUK:</speaker>

               <p>...na mizo, kjer se nam sporoča, da se je krajevna skupnost drugače odločila, in
               sicer na podlagi stališča vlade...</p>
            </sp>
            <sp xml:id="SDZ3-Redna-13-2002-02-21.sp163">

               <speaker>PODPREDSEDNIK DR. MIHA BREJC:</speaker>

               <p>Mnenja.</p>
            </sp>
            <sp xml:id="SDZ3-Redna-13-2002-02-21.sp164">

               <speaker>DR. ANDREJ BAJUK:</speaker>

               <p>...mnenja, da se to stališče tudi posreduje državnemu zboru, da bomo seznanjeni z
               razlogi, kako je vlada svetovala gospodu županu in krajevni skupnosti. To je vse,
               nočem razprave. Hvala.</p>
            </sp>
            <sp xml:id="SDZ3-Redna-13-2002-02-21.sp165">

               <speaker>PODPREDSEDNIK DR. MIHA BREJC:</speaker>

               <p>Vlada je to vzela na znanje in bo pač glede na vaš predlog tudi odgovorila.</p>
               <p>Smo pri točki 1.a, točka 10. Gre za Gorišnico - to je predlog za novo občino.
               Odpiram razpravo. Gospa Zupanova, proceduralno? Prosim.</p>
            </sp>
            <sp xml:id="SDZ3-Redna-13-2002-02-21.sp166">

               <speaker>MAJDA ZUPAN:</speaker>

               <p>Ali smem preveriti? Pod številko sedem smo odločali o občini Polhov Gradec. Kaj pa o
               občini Šentjošt?</p>
            </sp>
            <sp xml:id="SDZ3-Redna-13-2002-02-21.sp167">

               <speaker>PODPREDSEDNIK DR. MIHA BREJC:</speaker>

               <p>Tudi.</p>
            </sp>
            <sp xml:id="SDZ3-Redna-13-2002-02-21.sp168">

               <speaker>MAJDA ZUPAN:</speaker>

               <p>Istočasno.</p>
            </sp>
            <sp xml:id="SDZ3-Redna-13-2002-02-21.sp169">

               <speaker>PODPREDSEDNIK DR. MIHA BREJC:</speaker>

               <p>Da.</p>
            </sp>
            <sp xml:id="SDZ3-Redna-13-2002-02-21.sp170">

               <speaker>MAJDA ZUPAN:</speaker>

               <p>Pa zakaj istočasno, če .../Ni razumljivo, medsebojno pogovarjanje./...</p>
            </sp>
            <sp xml:id="SDZ3-Redna-13-2002-02-21.sp171">

               <speaker>PODPREDSEDNIK DR. MIHA BREJC:</speaker>

               <p>Veste, jaz grem po amandmajih na sklep. Treba je gledati gradivo, sklep, ne
               odlok.</p>
            </sp>
            <sp xml:id="SDZ3-Redna-13-2002-02-21.sp172">

               <speaker>MAJDA ZUPAN:</speaker>

               <p>Samo sklep govori tako: "Pod sedem, občina Dobrova-Polhov Gradec, predlog za
               ustanovitev občine Polhov Gradec in predlog za ustanovitev občine Šentjošt."</p>
            </sp>
            <sp xml:id="SDZ3-Redna-13-2002-02-21.sp173">

               <speaker>PODPREDSEDNIK DR. MIHA BREJC:</speaker>

               <p>Tu imam na strani tri, točka sedem je Dobrova-Polhov Gradec, točka osem, Dravograd,
               nova občina Šentjanž. V točki sedem si preberite: "V predlogu sklepa se v točki I.
               pod "a" črta sedma točka." Poglejte sedmo točko in boste videli, da je to.</p>
               <p>Smo pri točki 10 - Gorišnica. Odpiram razpravo. Kdo želi besedo? Gospod Pukšič, nato
               gospod Sok.</p>
            </sp>
            <sp xml:id="SDZ3-Redna-13-2002-02-21.sp174">

               <speaker>FRANC PUKŠIČ:</speaker>

               <p>Hvala lepa, gospod predsedujoči. V obrazložitvi vlade piše tako: Celotno gradivo, med
               drugim tudi občinski svet je k predlogu dal pozitivno mnenje. Vlada je pa zapisala v
               svojem mnenju: preostali del občine bi v primeru ustanovitve predlagane občine imel
               samo 3899 prebivalcev in tudi ne bi mogel trajno zagotavljati uresničevanja potreb in
               interesov svojih prebivalcev.</p>
               <p>Popolnoma se strinjam z mnenjem vlade, glede na to, da je to bilo zapisano nekje za
               nekimi vrati, kjer niti zemljevida niso imeli, niti slučajno ne vedo, kje je ta
               občina. Ampak, seveda, takšna so vsa mnenja. Če bi vsaj malo vedeli, kje in katera
               občina je, takšnih "tumarij" ne bi pisali, prvič. Drugič, kaj šele bi morali zapisati
               za tiste občine, ki že štiri oziroma osem let delujejo s 500 ali pa 1.500 prebivalci
               in so popolnoma nekje drugje. Ampak, seveda, to ni pomembno.</p>
               <p>Kolegice in kolegi, tudi ta predlog amandmaja bom podprl, kot sem načeloma podprl do
               sedaj vse predloge. Prepričan sem, da smo poslanci državnega zbora Republike
               Slovenije dolžni sprejemati zakonodajo v skladu z ustavo. Najmanj je naša politična
               dolžnost, da manipuliramo, najmanj je naša politična dolžnost, da odločamo "za naše
               da, za vaše ne", če so pravi, potem da, če pa niso pravi, potem pa ne. Ali če to
               prevedem v domači jezik, če so poslanci iz liberalne demokracije z območja, kjer se
               ustanavljajo občine, potem dobijo glasove, če pa ne, pa ne.</p>
               <p>Nekje na začetku tega odločanja je spoštovani kolega poslanec Anderlič govoril o
               načelih in ne vem čem še in govoril o tem, kaj je delo poslancev državnega zbora.
               Težko bodo razložili tisti, ki pri določenih občinah glasujejo za, pri določenih
               proti. Ampak edina logika je, da glasujemo v skladu z zakonom in glede na prakso, ki
               je, tudi glede na prakso odločbe ustavnega sodišča. Karkoli bomo izglasovali v
               nasprotju z voljo ljudi - volja ljudi pa je, da se razpiše referendum, kakšna bo
               odločitev, ne ve nihče od nas, ampak to se bo izkazalo šele takrat - karkoli bomo
               naredili drugače, da jim ne bomo dali možnosti razpisa referenduma, vsem tu zgoraj
               povem, da to možnost bodo imeli, ker bo ustavno sodišče takšno našo odločitev
               enostavno razveljavilo.</p>
               <p>Sam bom ta predlog, tako kot sem do sedaj načelno vse, podprl. Hvala lepa.</p>
            </sp>
            <sp xml:id="SDZ3-Redna-13-2002-02-21.sp175">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Sok.</p>
            </sp>
            <sp xml:id="SDZ3-Redna-13-2002-02-21.sp176">

               <speaker>ALOJZ SOK:</speaker>

               <p>Hvala za besedo, gospod predsedujoči. Tudi sam se sprašujem, kaj si mislijo prisotni
               na tem balkonu, ko tu dejansko igramo nekakšno rusko ruleto, eden ja, eden ne, eden
               ja, drugi ne, odvisno pač, izgleda, v katero politično opcijo spada tisti, ki to
               zagovarja.</p>
               <p>Glejte, kar se tiče predloga za občino Cirkulane, če si je vlada seveda ogledala to
               območje, ne vem, mogoče mi bodo sedaj odgovorili, da so se pa s temi na območju
               Cirkulan posvetovali, ker, kot je rekel minister, z eno polovico predlogov za občine
               so se, in nujno bi bilo, da bi se s temi z območja Cirkulan posvetovali.</p>
               <p>Glejte, Cirkulane spadajo danes v občino Gorišnica in sta bili to dve krajevni
               skupnosti. Se pravi, krajevna skupnost Gorišnica in pa krajevna skupnosti Cirkulane
               sta bili leta 1994 nekako združeni proti volji ljudi. Krajevna skupnost Cirkulane je
               bila priključena v občino Gorišnica kljub dejstvu, da so bili krajani na referendumu
               proti temu. Področji sta izrazito različni. En del je ravninski, drugi del pa je
               hribovit, haloški. Ti dve področji loči reka Drava in sta samo z enim mostom in z eno
               cesto dejansko povezani. Področje Cirkulan je izrazito obmejno področje. In če je
               prej v neki občini Bizeljsko veljal kriterij obmejnega območja, jaz upam, da bi mogel
               tudi pri tem veljati kriterij obmejnega področja.</p>
               <p>Območje je v demografskem smislu izrazito prizadeto. Če se na tem področju kmalu ne
               bo nekaj zgodilo in bo država intenzivneje pomagala - ljudje, krajani tega dela
               Slovenije pač vidijo, da do te pomoči lahko pridejo skozi to, da se ustanovi lastna
               občina - potem bo v vsakem primeru to področje še bolj nazadovalo in v naslednjih
               desetih do dvajsetih letih, se nam lahko zgodi, da bo to področje postalo prazno.</p>
               <p>Rad bi vas spomnil na trume beguncev, ki so prehajale preko teh območij. Kdo naj
               ščiti državno mejo, če ne prebivalci, ki so tam na tem področju naseljeni in so pri
               teh zadevah tudi najbolj intenzivno lahko pomagali te zadeve preprečevati?</p>
               <p>V tej obrazložitvi za samostojno občino Cirkulane, moram na to opozoriti, dal je dal
               pozitivno soglasje tudi občinski svet sedanje občine. Torej oni so dobili pozitivno
               soglasje in so se na zboru občanov večinsko, več kot 70 procentov, odločili, da
               želijo imeti svojo občino. Torej prevzemajo to dejstvo in ta riziko odgovornosti za
               svojo občino. Že danes imajo v Cirkulanah popolno osnovno šolo, imajo zagotovljeno
               zdravstveno varstvo, imajo pošto, imajo trgovino, imajo banko, imajo cerkev, se
               pravi, vse pogoje imajo za to, da se ustanovi občina, ne izpolnjujejo pa seveda
               pogoja 5 tisoč prebivalcev in ga tudi nikoli ne bodo izpolnjevali. Nikoli. Če imajo
               danes, ne vem 2200 ali 2300 prebivalcev, potem si upam trditi, da bo čez deset let na
               tem področju manj kot 2000 prebivalcev, kajti področje se prazni. Če želimo
               zaustaviti ta trend praznjenja, potem je treba tem ljudem pomagati.</p>
               <p>Pomagamo pa jim lahko tako, da se kot občina začnejo sami zavzemati za svoj razvoj,
               da po javnih razpisih različnih ministrstev pridobijo različna sredstva za
               infrastrukturo, različna sredstva vlaganja v turizem, skratka v razvoj
               vinogradništva. Če ta država in ta vlada tega problema na takšen način ne vidi, je to
               področje obsojeno na stagniranje, na prodpad. Danes je tukaj pred nami. Jaz vam
               predlagam, da ta kriterij obmejnosti po 13.a členu v tem primeru upoštevamo, tako kot
               smo ga upoštevali že prej v enem od primerov. Hvala lepa.</p>
            </sp>
            <sp xml:id="SDZ3-Redna-13-2002-02-21.sp177">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Trofenik, prosim.</p>
            </sp>
            <sp xml:id="SDZ3-Redna-13-2002-02-21.sp178">

               <speaker>VILI TROFENIK:</speaker>

               <p>Hvala za besedo. Marsikaj je bilo povedano, ampak temeljno pa ne. Res je, da je
               sedanja občina Gorišnica sestavljena iz dveh krajevnih skupnosti, Cirkulane in pa
               Gorišnica, in da je to ena redkih slovenskih občin, ki se sama financira, čeprav ima
               v svoji sestavi tako imenovani revni haloški del. To pa zato, ker so lastni prihodki
               iz naslova nadomestila za uporabo stavbnega zemljišča od dovodnega kanala
               Hidroelektrarne Furmin tako visoki, da so omogočili v obstoječi občini Gorišnica, da
               je na območju krajevne skupnosti Cirkulane v zadnjih letih zgradila novo šolo,
               vodovodno omrežje in marsikaj, kar je bilo povedano. To je šolski primer, da je
               kritična masa tudi na manj razvitem območju, ki se samofinancira, in odločitev ali
               odcepitev te občine, ne samo, da ostanek več ne izpolnjuje kriterijev za lastno
               občino, pomeni, da ostanek postane še bogatejši, reveže pa pustijo stran, ali jih
               privežejo, grdo povedano, na državne jasli. To je pa bistvo problema in spodbujanje
               slovenskega egoizma, ki se pojavlja. Rešimo se revežev in jih pustimo nekam, sami pa
               živimo v najboljših možnih razmerah, v nekih specifičnih pogojih, ki so posledica
               daljnega stanja. Elektroenergetski objekt je tam pač, kjer je. To je pa druga plat
               medalje in resnice. Hvala.</p>
               <p>Zato seveda bom nasprotoval, ker to je ena redkih podeželskih občin, ki izpolnjuje
               vse pogoje za svoj obstoj: samofinanciranje, kritično maso velikosti. Ne more nekdo
               trditi, da je bil kakšen predel zapuščen. Obratno. Ravno v zadnjih osmih letih je to
               omogočilo z iniciativo obstoječe občine, da se je tudi ta del močno razvil.
               Hvala.</p>
            </sp>
            <sp xml:id="SDZ3-Redna-13-2002-02-21.sp179">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospod Sok.</p>
            </sp>
            <sp xml:id="SDZ3-Redna-13-2002-02-21.sp180">

               <speaker>ALOJZ SOK:</speaker>

               <p>Čudno pri vsem tem je, kar je povedal gospod Trofenik, da ti reveži sami hočejo iti
               na svoje. Da se sami zavzemajo za to. Da jih ne silimo mi, da bi šli v svojo občino,
               ampak oni sami hočejo, da dobijo svojo občino in skozi to vidijo veliko več
               perspektive za lasten razvoj. Tako ta argument, da jih nekdo sili, da gredo - to ne
               drži. Mi danes tukaj razpravljamo, gospod Trofenik, o referendumih, o tem, da se bodo
               odločili. Nihče jih ne sili, oni bodo sami ocenili. Vi pravite, da jih je, ne vem,
               neka božja volja rešila, da imajo ta kanal hidroelektrarn na Dravi, ki ne vem koliko
               plačuje letno občini Gorišnica pod spremembo namembnosti. Ampak nekdanja ptujska
               občina, ki se je razdelila že večkrat in je trenutno, ne vem, 17 ali 18 občin, je
               imela ta kanal ravno tako, kot ga imajo danes občine, pa vseeno smo dobili, bi rekel,
               razviti center, pa ostale Haloze, ki so še danes v blatu. In za to si prizadevajo ti
               občani in tudi potem sosednja občina, ki ima enake pogoje, to je Leskovec, v
               zdajšnjem Vidmu, si ravno tako prizadevajo, da bi iz tega blata, haloškega, na nek
               način lahko izšli. Ne drži torej ta argument, da nekdo sili nekoga, da nekam gre.
               Sami se bodo odločili. Če tega ne razumete, potem pač na žalost ne razumete principa
               lokalne samouprave.</p>
            </sp>
            <sp xml:id="SDZ3-Redna-13-2002-02-21.sp181">

               <speaker>PODPREDSEDNIK DR. MIHA BREJC:</speaker>

               <p>Hvala. Lahko sklenemo razpravo o tem amandmaju? (Da.) Ni več razprave, zaključujem
               razpravo in prehajamo na glasovanje. Glasujmo, prosim. Od 66 prisotnih je za
               glasovalo 25 poslank in poslancev, proti je bilo 40.</p>
               <p>(Za je glasovalo 25.) (Proti 40.)</p>
               <p>Amandma ni sprejet.</p>
               <p>S tem smo dopoldanski del seje zaključili. V popoldanskem delu, ki ga začenjamo ob
               14.30, nadaljujemo s to točko dnevnega reda, to bo točka 11, Nove Hoče.</p>
               <p>(Seja je bila prekinjena ob 12.58 uri in se je nadaljevala ob 14.34 uri.)</p>
            </sp>
            <sp xml:id="SDZ3-Redna-13-2002-02-21.sp182">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane in spoštovani, dragi gostje! Nadaljevali bomo s popoldanskim delom
               zasedanja.</p>
               <p>Sporočam vam, da so dodatno opravičeni za nadaljevanje 13. seje dne 21.2.2002: Ivan
               Božič za popoldanski del seje in dr. Mihael Brejc za popoldanski del seje.</p>
               <p>Ker bomo ugotavljali navzočnost v dvorani, vas lepo prosim za potrebno pozornost.
               Ugotavljamo navzočnost v dvorani. Navzočnost, ki jo lahko preberem, je 44. Mislim in
               z gotovostjo trdim, da nas je v dvorani veliko več, zato ponovno prosim za trenutek
               pozornosti, ker ugotavljamo navzočnost v dvorani.</p>
               <p>Ugotavljamo navzočnost, drugič. Navzočih je 50 poslank in poslancev; državni zbor je
               sklepčen in lahko odloča.</p>
               <p>V dopoldanskem delu smo končali z delom na strani 4 pregleda amandmajev. Tako dajem
               v razpravo predlog amandmaja k točki I, in sicer k točki 11, to je predlog za
               ustanovitev občine Hoče kot del občine Hoče-Slivnica. Odpiram razpravo. Želi kdo
               razpravljati? (Ne.) Razpravo zaključujem.</p>
               <p>Prehajamo na odločanje o predlogu amandmaja k točki I, točka 11, za novo občino
               Hoče. Glasujemo. Navzočih je 59 poslank in poslancev. Za je glasovalo 22, proti
               35.</p>
               <p>(Za je glasovalo 22.) (Proti 35.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 12, in sicer
               predlogu za ustanovitev nove občine Spodnja Idrija. Odpiram razpravo. Ker ne želi
               nihče razpravljati, le-to zaključujem.</p>
               <p>Prehajamo na odločanje. Glasujemo. Navzočih je 61 poslank in poslancev. Za je
               glasovalo 26, proti 34.</p>
               <p>(Za je glasovalo 26.) (Proti 34.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 13, in sicer predlog
               za ustanovitev občine Višnja Gora. Odpiram razpravo. Gospod Janša, izvolite.</p>
            </sp>
            <sp xml:id="SDZ3-Redna-13-2002-02-21.sp183">

               <speaker>IVAN (JANEZ) JANŠA:</speaker>

               <p>Predlog za novo občino Višnja Gora je zagotovo eden od tistih, ki imajo praktično vse
               argumente za ustanovitev. Višnja Gora je bila občina oziroma ne samo občina, temveč
               mesto v času, ko večine teh krajev, ki so danes že občine, sploh ni bilo. In če
               obstajajo kje zgodovinski razlogi, potem obstajajo v tem primeru. Prav tako pa
               obstajajo tudi ostali kriteriji, ki jih predpisuje zakon. Tako je v tem primeru
               odklonilno mnenje vlade res popolnoma nerazumljivo in apeliram, da se ta predlog
               podpre.</p>
            </sp>
            <sp xml:id="SDZ3-Redna-13-2002-02-21.sp184">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, zaključujem razpravo.</p>
               <p>Prehajamo na odločanje o amandmaju k točki I, točka 13. Glasujemo. Navzočih je 63
               poslank in poslancev. Za je glasovalo 26, proti 34.</p>
               <p>(Za je glasovalo 26.) (Proti 34.)</p>
               <p>Ugotavljam, da amandma ni bil sprejet.</p>
               <p>V razpravo in odločanje dajem amandma k točki I, točka 14, in sicer predlog za
               ustanovitev nove občine Kamniška Bistrica. Odpiram razpravo. Ker ne želi nihče
               razpravljati, razpravo zaključujem.</p>
               <p>Prehajamo na odločanje. Glasujemo. Navzočih je 60 poslank in poslancev. Za je
               glasovalo 21, proti 35.</p>
               <p>(Za je glasovalo 21.) (Proti 35.)</p>
               <p>Ugotavljam, da amandma ni bil sprejet.</p>
               <p>V razpravo in odločanje dajem amandma k točki I, točka 15, in sicer predlog za
               ustanovitev občine Videm Krško in predlog za ustanovitev občine Kostanjevica na Krki.
               Odpiram razpravo. Želi kdo razpravljati? (Ne.) Razpravo zaključujem.</p>
               <p>Prehajamo na odločanje. Glasujemo. Navzočih je 63 poslank in poslancev. Za je
               glasovalo 23, proti 38.</p>
               <p>(Za je glasovalo 23.) (Proti 38.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 16, in sicer k
               predlogu za ustanovitev občine Rimske Toplice. Odpiram razpravo. Ker ne želi nihče
               razpravljati, le-to zaključujem.</p>
               <p>Prehajamo na odločanje. Glasujemo. Navzočih je 63 poslank in poslancev. Za je
               glasovalo 25, proti 36.</p>
               <p>(Za je glasovalo 25.) (Proti 36.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 17, in sicer k
               predlogu za ustanovitev občine Sveti Jurij v Slovenskih Goricah, predlog za
               ustanovitev občine Sveta Trojica v Slovenskih Goricah in predlog za ustanovitev
               občine Voličina v Slovenskih Goricah. Odpiram razpravo. Gospod Kramberger,
               izvolite.</p>
            </sp>
            <sp xml:id="SDZ3-Redna-13-2002-02-21.sp185">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Kolegice in kolegi. Pri tej 17. točki gre za občino
               Lenart, ki bi se razdelila na štiri občine, če računamo, da zdajšnja občina Lenart
               ostane samostojna občina in tri nove. Ko gledam tukaj poročilo, ki ga je pripravila
               vlada, je v vseh obrazložitvah, mnenje seveda ne podpira, vlada ne podpira teh
               predlogov in pri vseh treh piše samo to, da vlada meni, da predlagana občina - se
               pravi, te predlagane občine ne bi mogle trajno zagotavljati interesov svojih
               prebivalcev. Jaz se seveda s tem ne strinjam.</p>
               <p>Nobenega drugega razloga ni, edini razlog je ta, da pač ne zadostuje število
               prebivalcev. Vse te tri novonastale občine, če pogledamo, torej občina Sveti Jurij v
               Slovenskih Goricah bi štela 2152 prebivalcev, nato občina Sveta Trojica bi imela 2279
               prebivalcev in Voličina 2443 prebivalcev. Verjetno se boste kolegice in kolegi,
               tisti, ki smo bili v prejšnjem mandatu, boste se spomnili, kako smo na tem območju iz
               bivše skupne občine Lenart, ki je imela 17 tisoč prebivalcev, da smo ustanovili tri
               nove občine, ki imajo prav tako dva tisoč in nekaj prebivalcev, to so občine Sveta
               Ana, Cerkvenjak in Benedikt. V teh novonastalih občinah zdaj po treh letih občani
               ugotavljajo, da sose pravilno odločili in ne vidim nobenega razloga, zakaj ne bi
               podprli tega predloga, da se lahko občanke in občani na referendumu ponovno odločijo
               za ustanovitev svojih občin.</p>
               <p>Te obrazložitve, ki jih je podala vlada, niso vsebinske. Samo to je razlog, da te
               novonastale občine ne bi mogle trajno zagotavljali potreb in interesov svojih
               občanov. Zdaj bomo pa težko prepričali tiste občine, ki sem jih prej omenjal, ki smo
               jih ustanovili pred tremi leti, tam pa ta zadeva zelo dobro teče. Lahko, vsaj v teh
               treh letih, če je to trajno, ne vem, tri leta verjetno ni trajno, sedaj kdo je tak
               vizionar v vladi, da lahko to napove, da bo pač, ne vem, čez koliko let se bo pa
               naenkrat to zrušilo, da se to ne bo več dalo zagotavljati.</p>
               <p>Torej kolegice in kolegi, jaz vas prosim, če lahko ta predlog, pač če lahko tem
               ljudem omogočite, da se na referendumu odločijo "za" - da se sami odločijo, ali
               želijo imeti svojo občino ali ne. Hvala lepa.</p>
            </sp>
            <sp xml:id="SDZ3-Redna-13-2002-02-21.sp186">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Pukšič, izvolite.</p>
            </sp>
            <sp xml:id="SDZ3-Redna-13-2002-02-21.sp187">

               <speaker>FRANC PUKŠIČ:</speaker>

               <p>Hvala lepa, gospa podpredsednica. Tudi v tem primeru, tako kot do 16. primera, bom
               sledil volji ljudi za postopek. Njihova volja je izražena, da se razpiše
               referendumsko območje in z vsemi argumenti, o katerih je že pred man spregovoril
               gospod Kramberger, ki seveda držijo. Od nas ponovno zavisi, ali bo naša odločitev v
               skladu z zakonodajo in ali bomo se ponovno odločali v nasprotju tudi z odločbo
               ustavnega sodišča in ali bomo seveda morali to zadevo še enkrat ponovno
               obravnavati.</p>
               <p>Mnenja, ki pa so tudi pri teh treh primerih za ustanavljanje teh treh občin
               napisana, pa bi lahko bila čisto na začetku, na prvi strani napisana, tako kot je
               tudi v tem primeru napisano in bi prihranili vsaj nekaj listov, kar pa bi tudi
               pomenil prihranek in manj zapravljanja Ker na vsakem listu nekajkrat ponoviti isti
               razlog, seveda brez vsebine, pač nima, res nima nobenega smisla.</p>
               <p>Zato predlagam, da tudi v tem primeru, da damo več glasov za razpis referenduma kot
               proti. Hvala.</p>
            </sp>
            <sp xml:id="SDZ3-Redna-13-2002-02-21.sp188">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Redna-13-2002-02-21.sp189">

               <speaker>ALOJZ SOK:</speaker>

               <p>Hvala lepa. Jaz bom tako, kot sem že večkrat povedal, podprl te predloge. Moram pa
               reči, spoštovani kolegi iz Slovenske ljudske stranke, da pa vas ne razumem. Zavzemate
               se za Slovenske gorice in pravite: spoštovani poslanci - oprostite, kolega
               Kramberger, kar ti bom zdaj povedal - podprite to zadevo, da se bodo lahko ljudje
               odločili, sam pa imam izpis glasovanja o Cirkulanah, kjer se je pritisnil "kvorum",
               tvoj poslanski kolega Rokavec, pa ki nas ves čas tu lobira, da naj podpremo vendar
               tam v Litiji in tako naprej, pa je glasoval "proti".</p>
               <p>Saj ne morete s takim. S takim dvojnim .../Smeh./... Lahko se smejite, saj to je res
               smešno, kaj delamo. To je žalostno. To je žalostno. In vsi ti ljudje, ki nas tu gori
               gledajo, so lahko začudeni. Včeraj so mi rekli, da so videli, kako ste igrice igrali
               tu spodaj pod njimi. To je žalostno, kar delamo. Jaz pa ne vem, ja, nisem se naučil
               tega, sem se kaj drugega.</p>
               <p>Mislim, da če je neka resna zadeva, ja, potem bi morali podpreti in podpirati vse te
               predloge, saj ne gre za ustanavljanje občin. Gre za to, da se razpišejo referendumi.
               Saj pa mislite, da boste takole lahko izpeljali te zadeve. To je milo rečeno, moram
               vam to povedati, torej neresno in žalostno. Sicer pa bom jaz podprl, tako kot sem
               povedal, in naša poslanska skupina v celoti bo podprla vse predloge.</p>
            </sp>
            <sp xml:id="SDZ3-Redna-13-2002-02-21.sp190">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Podobnik, izvolite.</p>
            </sp>
            <sp xml:id="SDZ3-Redna-13-2002-02-21.sp191">

               <speaker>JANEZ PODOBNIK:</speaker>

               <p>Hvala lepa. Trdno sem prepričan, da je odločitev, pred katero danes stojimo kot
               državni zbor in posamezni poslanci, ena tistih, pri katerih se najprej odločaš kot
               posameznik, s svojo vestjo. Sam se nisem odločil v vseh primerih enako, ker so bili
               različni pogoji za posamezna referendumska območja. To sem vam v svoji razpravi
               poskušal dopovedati. To ni tema, kjer mora poslanska skupina enako glasovati. To je
               tema, kjer poslanci posamično interpretiramo, ali so izjeme ali niso. Če direktno
               beremo zakon in odločbo ustavnega sodišča, potem pridemo v situacijo, ko nekdo oceni,
               da je izjema, nekdo pa, da ni. In je to edino korektno, da imamo poslanci taka
               stališča, kot jih imamo. Meni se zdi nelogično, da bi tu z neko politično voljo
               glasovali vsi enako. Kajti, če bi bilo temu tako, potem ne bi bilo vse te razprave tu
               med nami.</p>
               <p>Prepričan sem, da je bil danes najboljši primer primer Gorje. Primer Gorje je bil
               najboljši in je bil prvi. V primeru Gorje tudi predstavniki vlade niso uspeli
               odgovoriti na vprašanje, ki je bilo vsebinske narave. V primeru Gorje bi lahko vsi
               glasovali "za", pa bi imeli vsi čisto vest, pa nihče ne bi kršil veljavne zakonodaje.
               Od prvega glasovanja naprej smo ujetniki, da vsak glasuje po svoji vesti, in mislim,
               da ni korektno, da sedaj eden drugemu mečemo izpiske. To ni korektno. Hvala lepa.</p>
            </sp>
            <sp xml:id="SDZ3-Redna-13-2002-02-21.sp192">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Preden dam možnost za repliko gospodu Soku in gospodu Pukšiču, obe
               razpravi - gospod Sok, dovolite samo še sekundo - gospoda Soka in gospoda Podobnika,
               ne sodita v obravnavo o amandmaju k točki 17.</p>
               <p>Mislim, da je v dopoldanskem delu kolega Brejc jasno poprosil in ves čas nagovarjal
               državni zbor, da se vendar tega drži. Nadaljujem z njegovo prošnjo, da se držimo
               dnevnega reda, lepo prosim. Kako je kdo glasoval, kako kdo ni glasoval, spoštovani
               kolegi, se zmenite v preddverju. V skladu s poslovnikom smo dolžni obravnavati ta
               trenutek amandma pod točko 17 in ne bom dovolila razprav, ki gredo iz te smeri.
               Dovolila sem jo vam, gospod Sok, seveda je povzročila to, kar je povedal gospod
               Podobnik. Lepo prosim, gospod Sok, zaradi tega, ker ste vi sprožili oceno, kako kdo
               glasuje, vas prosim, da se odpoveste repliki, če mislite s tem nadaljevati. Hvala
               lepa.</p>
               <p>Želi kdo na ta... Gospod Pukšič, če gre za oceno, kako kdo glasuje, lepo prosim, da
               ne replicirate. Ne? Gospod Sok, replika, izvolite. Potem gospod Pukšič.</p>
            </sp>
            <sp xml:id="SDZ3-Redna-13-2002-02-21.sp193">

               <speaker>ALOJZ SOK:</speaker>

               <p>Ne, gospa predsedujoča, ne strinjam se z vašo ugotovitvijo.</p>
               <p>Povedal sem, da bom glasoval za te predloge v Slovenskih goricah, ker čutim
               dolžnost, da to naredim, vendar sem pa hotel na nek način povedati, da ne vidim
               razlike med Cirkulanami in Goličino. Ne vidim te razlike, celo še več, Cirkulane so
               obmejna občina, za katero bi lahko veljale zadeve iz 13.a člena zakona, medtem ko
               Goličina ni obmejna občina. In ne razumem te razprave gospoda Podobnika. Povedal sem
               pa, da bom glasoval "za".</p>
            </sp>
            <sp xml:id="SDZ3-Redna-13-2002-02-21.sp194">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Pukšič, izvolite.</p>
            </sp>
            <sp xml:id="SDZ3-Redna-13-2002-02-21.sp195">

               <speaker>FRANC PUKŠIČ:</speaker>

               <p>Poglejte, repliciram v tej smeri, ko je rekel gospod Podobnik, da glasujemo vsak po
               svoji vesti. Veste, vsak po svoji vesti, pa vendar v skladu s slovensko ustavo in z
               zakoni, ki jih imamo. Če pa glasujemo vsak po svoji vesti v nasprotju z ustavo in
               zakonodajo ter odločbo ustavnega sodišča, potem pa glasujemo tako, kot je pač bil kdo
               lobiran, in to je narobe. To je narobe, da se v parlamentu tako dela. Tako kot je
               bila kritika na tej strani, je seveda to povzročilo kritiko tudi na liberalno
               demokracijo, in to ni korektno in tako se s slovenskim narodom ne dela. Sam temu
               nasprotujem in protestiram. Hvala.</p>
            </sp>
            <sp xml:id="SDZ3-Redna-13-2002-02-21.sp196">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi se je javila tudi gospa državna sekretarka. Gospa Prašnikar,
               izvolite.</p>
            </sp>
            <sp xml:id="SDZ3-Redna-13-2002-02-21.sp197">

               <speaker>ASTRID PRAŠNIKAR:</speaker>

               <p>Hvala lepa. Želela bi samo pojasniti, glede na to, da je bilo izrecno navedeno, da v
               teh treh mnenjih vlade piše samo to in je bil seveda iz mnenja vlade vzet tu majhen
               delček, da mnenje vlade vendar obsega tudi druge podatke in pri občini Sveti Jurij v
               Slovenskih goricah je na primer poleg števila prebivalcev navedeno v mnenju vlade, da
               tudi ni zagotovljeno primarno zdravstveno varstvo, ter podatek, da je bil
               posvetovalni referendum v 1998. letu na tem območju, katerega rezultat je bil
               negativen, kakor tudi pri vseh treh občinah. V mnenju piše, da bi v primeru, če bi
               prišlo do ustanovitve vseh treh predlaganih občin na tem območju, da tudi občina
               Lenartne bi več izpolnjevala predvsem tega pogoja števila prebivalcev. Ravno tako je
               pri predlogu občine Sveta Trojica v Slovenskih goricah navedeno, da je bil ravno tako
               posvetovalni referendum in da je bil rezultat negativen. Prav tako pri občini
               Goličina je vlada še posebej, poleg števila prebivalcev, navedla, da tudi ni
               zagotovljenega primarnega zdravstvenega varstva in da je tudi na tem območju bil
               izveden posvetovalni referendum in rezultat negativen. Hvala.</p>
            </sp>
            <sp xml:id="SDZ3-Redna-13-2002-02-21.sp198">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kramberger, izvolite. Gospa Prašnikar, ali se lahko izljučite
               prosim? Hvala lepa.</p>
            </sp>
            <sp xml:id="SDZ3-Redna-13-2002-02-21.sp199">

               <speaker>MAG. JANEZ KRAMBERGER:</speaker>

               <p>Hvala lepa. Gospa državna sekretarka! Glejte to, kar se tiče zdravstvenega varstva,
               to smo že ugotovili, da je to relativen pogoj. Sveti Jurij je slabe 4 km oddaljen od
               Lenarta in tam je zelo dobra zdravstvena ustanova in mislim, da to ni vprašanje. Mi
               smo tudi v prejšnjem mandatu ustanovili občino, ki je bila bolj oddaljena, kot sta
               Sveti Jurij in Goličina, in ni imela te zadeve urejene. Če to pomeni, torej če ima
               dvakrat na teden zdravnika na območju občine, če se to šteje, da je potem
               zagotovljeno zdravstveno varstvo, mislim, da je prav, tako kot je bilo odločeno, da
               je to relativen pogoj.</p>
               <p>Kar se pa tiče tega, da bi občini Lenart zmanjkalo nekaj prebivalcev, da bi tudi
               občina Lenart imela 5.000 prebivalcev, to zgodbo lahko vlečemo potem v nedogled. In
               ko bo 5.000 prebivalec v neki občini umrl, bo potem treba ukiniti občino, če tako
               gledamo. Mislim, da ti argumenti ne stojijo. Ne moremo sesklicevati, da so bile pred
               štirimi leti takšne in drugačne rešitve na referendumih in da tiste odločitve sedaj
               vlada uporablja za argumentacijo, ali bo občina ali ne bo. Skratka, te obrazložitve
               ne vzdržijo. Edini pogoj, kateri je, torej edini argument je, da ni števila
               prebivalcev. Ampak imamo 92 občin v slovenski državi takšnih, ki nimajo 5.000
               prebivalcev. Hvala.</p>
            </sp>
            <sp xml:id="SDZ3-Redna-13-2002-02-21.sp200">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem in prehajamo na
               odločanje, in sicer o amandmaju k točki I, točka 17. Glasujemo. Navzočih je 65
               poslank in poslancev, za je glasovalo 30, proti 35.</p>
               <p>(Za je glasovalo 30.) (Proti 35.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o dveh amandmajih k točki I, točka 18, in sicer k
               predlogu za ustanovitev občine Litiji, predlog za ustanovitev občine Dole pri Litiji
               in predlog za ustanovitev občine Šmartno pri Litiji. Pod zaporedno številko ena je
               amandma dveh poslanskih skupin, Socialdemokratske stranke Slovenije in poslanske
               skupine Nove Slovenije, za črtanje celotne točke; pod zaporedno številko dve pa je
               predlog amandmaja poslanca Rokavca, in sicer da se o predlogu sklepa v točki ena, pod
               točko 18, črta besedilo: "in predlog za ustanovitev občine Šmartno pri Litiji." O teh
               dveh amandmajih odpiram razpravo. Gospod Rokavec, izvolite.</p>
            </sp>
            <sp xml:id="SDZ3-Redna-13-2002-02-21.sp201">

               <speaker>FRANCI ROKAVEC:</speaker>

               <p>Hvala za besedo. Prepričan sem, da je predlog za ustanovitev občine Šmartno pri
               Litiji en od tistih predlogov, ki izpolnjuje vse pogoje, ne glede na to, če je bilo
               do sedaj ugotovljeno, da je prišlo v samem postopku do nekaj tehničnih napak, ki pa
               se lahko še kljub temu v celotni proceduri odpravijo. Dejstvo je, da je na območju,
               ki je predlagano referendumsko območje, se pravi, referendumsko območje Šmartno pri
               Litiji,krajevne skupnosti Šmartno pri Litiji, Javorje, Kostrevnica, Jablaniška
               dolina, brez naselij Breh in Tenetiše, Štangarske Poljane, Vintarjevec, Velika
               Štanga, Primskovo - živi po podatkih, pridobljenih na včerajšnji dan iz statističnega
               urada Republike Slovenije, 5112 prebivalcev.</p>
               <p>Občinski svet, ko je odločal, je izrecno v dvakrat navedenem predlogu navedel
               območje omenjenih krajevnih skupnosti. Zgodilo se je kar nekaj napak v tem času, kot
               v odloku državnega zbora, ker ni opredeljeval krajevne skupnosti Primskovo, in v
               magnetogramu, ki sem ga v tem času prejel, ni bilo o tem nobene razprave, nobenega
               amandmaja; se pravi, da je šlo izrecno, izrazito za tehnično napako pri prepisu v
               uradnem listu. Namreč, gre za osem naselij, Kamni vrh, Mihelca, Mišji Dol,Mulhe, Obla
               Gorica, Poljane pri Primskovem, Primskovo in Razbore, ki so po tako imenovani
               tehnični napaki izpadle iz prepisa tega območja. In če se vse to skupaj sešteva, se
               jasno dobi podatek 5112 prebivalcev. To območje je gospodarsko zaokrožena celota,to
               območje je dejansko tudi zaokrožena celota in predstavlja svoje urbano središče, ne
               glede, če je v neposredni povezavi s sedanjim središčem mesta Litija, ampak
               zgodovinsko predstavlja dejansko zaokroženo in tudi svoje območje.</p>
               <p>Jaz bom sigurno po tem, če bo ta predlog v tem trenutku osvojil, dobil večino, se
               prilagodil vsem predpisom, ki so v postopku. Trdim pa, da to navedeno območje
               izpolnjuje vse zakonske pogoje, prav tako tudi, kar se tiče zdravstvenega varstva. Ne
               samo tisto, kar je fizioterapevtska ambulanta v Šmartnem, kar je brezpredmetno. Ampak
               v domu Tisje obstaja stalna zdravstvena ambulanta s svojim zdravnikom, ki ima tudi
               koncesijo za zdravstveno zavarovalnico Republike Slovenije, in v domu Tisje je 200
               pacientov. Koncesija pa vsebuje število 230 pacientov. Tako, da opravlja še za 30
               pacientov - ampak to, če gremo samo za tehnične narave.</p>
               <p>Če pa beremo odločbo ustavnega sodišča iz leta 1998 - in bom še enkrat citiral - na
               področju zdravstvenega varstva, piše pa naslednje. "Obstoj institucije, na primer
               zdravstvenega doma, je potrebno šteti za okoliščino relativne narave, ne za absolutni
               pogoj. Ta okoliščina, namreč obstoj institucije, je odvisna od ekonomskih,
               geografskih in drugih pogojev, ki opredeljuje lokalno tržišče, ustrezne institucije
               in časovno strokovno razdaljo za delovanje ustreznih potreb. Drugačna razlaga 13.
               člena zakona o lokalni samoupravi bi vodila v začaran krog, saj je obstoj ustreznih
               institucij v veliki meri pravno pogojen z obstojem občine kot pravne osebe."</p>
               <p>Namreč, danes je že državna sekretarka v primeru Gorje, če citiram magnetogram,
               povedala sledeče. "Že včeraj sem v uvodu omenila odločbo ustavnega sodišča, seveda
               povzemamo, bom rekla, le dele posamezne dele ustavne odločbe. Ampak po našem mnenju
               je pomemben tisti del ustavne odločbe, v kateri je navedeno, da je število
               prebivalcev pomemben element lokalne skupnosti. Kajti tudi ta element je seveda
               odločujoč, ko se odločamo o tem, ali je občina sposobna izvajati, torej, javne
               naloge, ali sposobna zagotavljati v svojem okolju, torej svojim prebivalcem, tudi na
               koncu pravico do lokalne samouprave." Konec citata.</p>
               <p>Pričakujem, da bo glede na vse navedene okoliščine v tem konkretnem primeru državni
               zbor imel toliko modrosti, da bo dejansko vse zakonske pogoje, ki jih izpolnjuje ta
               predlog, tudi upošteval. Hvala lepa.</p>
            </sp>
            <sp xml:id="SDZ3-Redna-13-2002-02-21.sp202">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa državna sekretarka, izvolite.</p>
            </sp>
            <sp xml:id="SDZ3-Redna-13-2002-02-21.sp203">

               <speaker>ASTRID PRAŠNIKAR:</speaker>

               <p>Hvala. Torej v primeru ustanovitve občine Šmartno pri Litiji, seveda je bilo število
               prebivalcev - lahko bi rekli - na meji, torej 4907 po naših podatkih. Vlada je, če
               pogledate obrazložitev, tudi posebej opozorila na to, da predlagatelji predlogov
               najprej niso utemeljili z razlogi, ki bi opravičevali izjeme, in da tudi niso
               pravilno navedli naselij predlaganih območij. Torej tudi vlada je v bistvu tukaj
               ugotovila, da je prišlo do nepravilne navedbe naselij in, seveda, vlada se je
               odločala o predlogu, ki ga je sprejel državni zbor in je bil posredovan vladi v
               mnenje, v katerim pač teh konkretnih naselij ni bilo navedenih.</p>
               <p>Poleg tega pa je, ko je vlada pripravljala mnenje, je omenila, seveda, tudi še druge
               pogoje oziroma druge elemente; in sicer to, da na tem območju ni zagotovljeno
               primarno zdravstveno varstvo občanov. To sem že večkrat povedala, na kakšen način je
               prišlo do ugotovitve tega podatka. Torej, ministrstvo za zdravstvo, seveda, v
               posameznih primerih nam je posredovalo podatke, ali gre za zdravstveni dom ali za
               zdravstveno postajo, kar po njihovih podatkih na tem območju seveda ne obstaja.</p>
               <p>Prav tako smo opozorili na problem v obeh centralnih naseljih, da je skoncentrirana
               infrastruktura, namenjena izvajanju javnih služb. Tudi to, da je bil izveden
               predhodni referendum, sicer na delu tega območja - to vemo, da ni popolnoma isto
               območje, smo posebejpač navedli - katerega rezultat je bil negativen in pa, da na
               osnovi tega, bi lahko rekli, seveda, ne glede na to, da je bilo število prebivalcev
               zelo blizu zakonskemu pogoju, smo potem na podlagi tudi drugih razlogov pripravili
               takšno mnenje. Hvala.</p>
            </sp>
            <sp xml:id="SDZ3-Redna-13-2002-02-21.sp204">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, izvolite.</p>
            </sp>
            <sp xml:id="SDZ3-Redna-13-2002-02-21.sp205">

               <speaker>FRANCI ROKAVEC:</speaker>

               <p>Hvala za besedo. Poglejte. Že včeraj sem pač v svoji razpravi navedel, da po moji
               oceni je neodgovorno s strani, tudi vladne službe za lokalno samoupravo, da se v tem
               konkretnem primeru ni konzultiralo s pobudniki. S pobudniki se ni konzultiralo, to je
               definitivno.</p>
               <p>Drugič. Predlagatelji, kar se tiče zdravstvenega varstva, jasno v svojem elaboratu
               tudi opredeljujejo kot sedanji zdravstveni dom, ki je skoraj da na meji sedanje
               eventualne nove občine. Stoji skoraj da na meji, 100 metrov razdalje. Mislim, da je
               tukaj absolutno logično potrebno upoštevati stališče odločbe ustavnega sodišča iz
               leta 1998. Ampak tudi, če se sklicujete na formalno plat, sem vam ponovno povedal,da
               v domu Tisje obstaja zdravstvena ambulanta, s svojim zdravnikom, če gremo samo na
               formalnost.</p>
               <p>Kar se pa tiče referenduma, poglejte. Referendum na tem območju, ki je predlagan, na
               tem območju ga do sedaj ni bilo. Še enkrat poudarjam, to območje je geografsko
               zaokroženo območje, ostalo območje bo še vedno izpolnjevalo vse pogoje, imelo bo
               skorajda 14.000 prebivalcev, to območje nekaj čez 5.000. Tako da tu dejansko
               obstajajo vsi pogoji.</p>
               <p>Pa še nekaj je. To je eno tistih območij, kjer se v naši državi ni izvedlo reforme
               lokalne samouprave. Če pogledamo samo predlog dr. Vrišarja iz leta 1993, je identično
               opredelil prav tako območje, kot je predlagano s tem predlogom. Leta 1993.</p>
               <p>Proceduralno bi predlagal, gospa predsedujoča, da bi se najprej glasovalo o tem
               predlogu, ker ta predlog je tisti, ki je konsistenten, predlog amandmaja pod številko
               1 pa je dejansko nekonsistenten, poslanske skupine Socialdemokratske stranke in Nove
               Slovenije. Zato, ker če bi bil osvojen, je dejansko občina Litija razdeljena na dve
               nepovezani območji. Hvala lepa.</p>
            </sp>
            <sp xml:id="SDZ3-Redna-13-2002-02-21.sp206">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Podobnik, izvolite.</p>
            </sp>
            <sp xml:id="SDZ3-Redna-13-2002-02-21.sp207">

               <speaker>JANEZ PODOBNIK:</speaker>

               <p>Hvala za besedo. Glede amandmaja poslanskega kolega Rokavca. Že včeraj sem večkrat
               izpostavil prav primer referendumskega območja Šmartna pri Litiji. Zame bi bil zelo
               pomemben podatek, kdaj je vlada ugotovila, da predlagatelji niso pravilno navedli
               naselij predlaganih območij. Če sem včeraj pravilno razumel gospoda ministra in tudi
               danes vas, gospa državna sekretarka, ste rekli, da kadar ste ugotovili, da je prišlo
               do določenih netočnosti ali nejasnosti, ste jih povabili na pogovor. Ali ne bi bilo
               edino logično, da bi vendar v samem postopku na to opozorili in da bi potem v tistem
               momentu v celoti bil postopek korekten in bi ugotovili, da imamo pred seboj
               referendumsko območje, ki ima formalno več kot 5.000 prebivalcev.</p>
               <p>Odgovor na to vprašanje se mi zdi zelo pomemben, kajti če ugotovimo, da ste jih na
               to opozorili ali pa če ugotovimo, da jih na to niste opozorili - kolega Rokavec je
               rekel, da tega pogovora ni bilo. Hvala lepa.</p>
            </sp>
            <sp xml:id="SDZ3-Redna-13-2002-02-21.sp208">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Prašnikar, izvolite.</p>
            </sp>
            <sp xml:id="SDZ3-Redna-13-2002-02-21.sp209">

               <speaker>ASTRID PRAŠNIKAR:</speaker>

               <p>Tu bi rada poudarila, da je ustanovitev nove občine Šmartno pri Litiji predlagal
               občinski svet občine Litija in da je bilo prav v tem primeru, ker je prišlo do
               nejasnosti, torej, ker smo tudi mi sami ugotovili, da niso bila pravilno navedena
               naselja, smo v tem primeru kontaktirali z vodstvom občine Litija, ker je predlagal
               ustanovitev občine občinski svet občine Litija. Dejansko smo ugotovili, da so podatki
               nepravilno navedeni, in smo na to tudi posebej opozorili v svojem mnenju. Prav tako
               smo opozorili in posebej navedli, da niso utemeljeni razlogi, ki bi opravičevali
               izjeme. Hvala.</p>
            </sp>
            <sp xml:id="SDZ3-Redna-13-2002-02-21.sp210">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, izvolite.</p>
            </sp>
            <sp xml:id="SDZ3-Redna-13-2002-02-21.sp211">

               <speaker>FRANCI ROKAVEC:</speaker>

               <p>Poglejte, gospa državna sekretarka, zdaj seveda vi lahko tu rečete, da ste
               konsultirali predstavnike občine. Ampak ali ste konsultirali o tem, da določena
               naselja v krajevni skupnosti Primskovo, kjer je občinski svet sprejel predlog za
               ustanovitev takega predloga takega referendumskega območja, ali ste konzultirali
               predstavnike občine, da vsebuje območje KS Primskovo vsa naselja, ker po vaši skici,
               ki jo imate pred sabo, imate mrežo. Imate tako imenovanomrežo v Primskovem. In če bi
               to konzultirali, sem prepričan, da bi vam predstavniki občine zatrdili, da ne vsebuje
               vseh naselij. In tukaj imam tudi predlog s strani predsednika krajevne skupnosti
               Primskovo, ki jasno pravi, da se svet krajevne skupnosti Primskovo strinja s
               predlaganim referendumskim območjem. In ne predlaga nikakršnih izjem. Namreč,
               občinski svet je v primeru krajevne skupnosti Jablaniška dolina izrecno navedel dve
               naselji, ki naj se izločita. In če bi bilo tukaj karkoli spornega, bi moral občinski
               svet to v svojem predlogu navesti.</p>
               <p>Se pravi, gre izključno za tehnično napako. Še enkrat prosim, da se na takih
               tehničnih napakah ne sme loviti in iti igric, kako izločiti posamezen predlog, da bi
               iz formalnih razlogov potem ne izpolnjeval vseh podatkov. To pa mislim, da gre že čez
               rob. Hvala lepa.</p>
            </sp>
            <sp xml:id="SDZ3-Redna-13-2002-02-21.sp212">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati in ker so ti podatki vnesli nekaj
               dvomov, bomo v okviru službe razčistili ta podatek. Za 10 minut prekinjam sejo.
               Nadaljujemo ob 15.27. Hvala lepa.</p>
               <p>(Seja je bila prekinjena ob 15.15 uri in se je nadaljevala ob 15.41 uri.)</p>
            </sp>
            <sp xml:id="SDZ3-Redna-13-2002-02-21.sp213">

               <speaker>PODPREDSEDNICA IRMA PAVLINIČ KREBS:</speaker>

               <p>Obveščam vas, da bo še deset minut trajalo od tega trenutka naprej, da službe vendar
               pogledajo in nejasnost glede števila prebivalcev razčistimo tako, da bomo lahko
               odločali o predlogu občinskega sveta, takšnemu, kot je v resnici bil. Hvala lepa.
               Mislim, da bomo lahko nadaljevali. Lepo vas prosim, da zasedete svoja mesta.</p>
               <p>Spoštovane, spoštovani! Samo toliko v pojasnilo... Najprej bomo seveda ugotovili
               sklepčnost. Ugotavljamo navzočnost v dvorani! Navzočih je 53 poslank in poslancev.
               Državni zbor je sklepčen in lahko odloča. Dilema, ki se je pojavila pri amandmaju k
               točki 1, točka 18, je bila ta, ki jo je seveda odprl poslanec, gospod Rokavec, je
               bila ta, ali je krajevna skupnost Primskovo sestavni del predloga občine. Bilo je
               ugotovljeno, da je občina Litija dopolnila svojo vlogo, v kateri je tudi navedla, da
               je sestavni del, bi želela, da je sestavni del nove občine tudi krajevna skupnost
               Primskovo. S tem je tudi ugotovljeno, da je kriteriju glede števila prebivalcev
               zadovoljeno. Vseeno bi prosila državno sekretarko, gospo Prašnikar, da poda svoje
               mnenje. Izvolite.</p>
            </sp>
            <sp xml:id="SDZ3-Redna-13-2002-02-21.sp214">

               <speaker>ASTRID PRAŠNIKAR:</speaker>

               <p>Hvala. Torej, pri pripravi mnenja vlada ni upoštevala dotične krajevne skupnosti, ki
               je bila omenjena, torej krajevne skupnosti Primskovo, in ob upoštevanju te krajevne
               skupnosti, tako kot je bilo pač pravkar ugotovljeno, bi seveda ta predlog vseboval
               število prebivalcev v skladu z zakonom. Kljub temu pa ponovno poudarjam, da je bilo
               mnenje vlade vendar pripravljeno tudi na osnovi drugih pogojev, pač tako kot smo že
               večkrat ugotovili, ob celotnem upoštevanju, skupnem upoštevanju obeh členov, torej
               13. in 13.a člena, in da je bilo utemeljeno tudi z ostalimi pogoji, ki jih ta predlog
               ni vseboval. Hvala.</p>
            </sp>
            <sp xml:id="SDZ3-Redna-13-2002-02-21.sp215">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Podobnik, izvolite.</p>
            </sp>
            <sp xml:id="SDZ3-Redna-13-2002-02-21.sp216">

               <speaker>JANEZ PODOBNIK:</speaker>

               <p>Hvala lepa. Narobe svet, to je narobe svet! Če se sedaj ugotovi na podlagi zelo
               korektnega pojasnila gospe podpredsednice, da je predlagano referendumsko območje več
               kot 5.000 prebivalcev, ni več potrebno govoriti o izjemah. Potem so samo še ostali
               pogoji. Ustavno sodišče je pa reklo, da zdravstveni dom ni pogoj. Lepo vas prosim!
           </p>
            </sp>
            <sp xml:id="SDZ3-Redna-13-2002-02-21.sp217">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Gospod Čebulj, izvolite.</p>
            </sp>
            <sp xml:id="SDZ3-Redna-13-2002-02-21.sp218">

               <speaker>FRANC ČEBULJ:</speaker>

               <p>Hvala lepa. Glede na to, da je bilo tudi s strani državne sekretarke ugotovljeno, da
               kot kvota prebivalcev zagotavlja in tudi izpolnjuje kriterije za ustanovitev
               novonastale občine, bi ob tem rekel sledeče, da bi sledilo od vas en kanček
               opravičila, da ste pač spregledali. Kar pa seveda kot število prebivalcev vsebuje vse
               pogoje, ki jih pač po vaših kriterijih ta trenutek nimajo, tudi tisto infrastrukturo,
               za katero vi trdite, da ne dosega samihkriterijev. Za sam zagovor, kot vas je tudi
               gospod Rokavec prej nekajkrat tudi opozoril: ta občina izpolnjuje vse pogoje. Mislim,
               da bi bila taka dikcija oziroma vašega zagovora ali odgovora na mestu. Hvala
               lepa.</p>
            </sp>
            <sp xml:id="SDZ3-Redna-13-2002-02-21.sp219">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo razpravljati? Ker ne, zaključujem razpravo. Dilema, seveda,
               ki jo je gospod Rokavec na začetku sprožil, je malo bolj zapletena ob ugotovitvi tega
               dejstva, ki se je pojavil v okviru ugotovitve tehnične napake, izpolnjevanja pogojev
               gledeštevila prebivalcev - če odločamo najprej o amandmaju pod zaporedno številko
               dve, morali pa bi najprej, seveda, o amandmaju pod zaporedno številko ena.</p>
               <p>Seveda moramo, če želimo, gospod Rokavec, doseči cilj, ki ga vi zasledujete,
               glasovati o amandmaju pod zaporedno številko ena, ki omogoča referendumsko območje za
               dve občini, če je sprejet, v okviru predloga vlade, v okviru predloga oziroma v
               okviru predloga amandmaja dveh poslanskih skupin. Vaš predlog bi pravzaprav povzročil
               to nasprotno, kar želijo predlagatelji prvega amandmaja. Je prav?</p>
               <p>Odločamo najprej o amandmaju pod... Samo trenutek. Odločamo o amandmaju pod zaporedno
               številko ena, seveda, z opombo, če ne bo sprejet, odločamo o amandmaju pod zaporedno
               številko dve. Če bo amandma pod ena sprejet, je pod dva brezpredmeten. S takimi
               opombami je odločanje korektno. Obrazložitev glasu, gospod Rokavec. Izvolite.</p>
            </sp>
            <sp xml:id="SDZ3-Redna-13-2002-02-21.sp220">

               <speaker>FRANCI ROKAVEC:</speaker>

               <p>Hvala za besedo. Glasoval bom proti prvemu predloga amandmaja zato, ker če tudi
               spoštujemo načelo zakona o lokalni samoupravi in tudi moramo jasno ugotoviti kot
               državni zbor, če bi podprli prvi amandma, da bi s tem povzročili nekonsistentnost
               območja predlaganih referendumskih območij. Zato sem predlagal, da bi bilo umestno,
               da bi najprej glasovali o predlogu amandmaja pod številko dve. Hvala lepa.</p>
            </sp>
            <sp xml:id="SDZ3-Redna-13-2002-02-21.sp221">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ne spoštujete pravzaprav volje predlagatelja amandmaja pod zaporedno
               številko 1; oni želijo, da se odloča tudi o dveh občinah, da se izvzameta iz sklepa,
               da se njihova vloga zavrne. In mislim, da je pojasnilo zadosti korektno.</p>
               <p>Glasujemo o amandmaju pod zaporedno številko 1. Glasujemo. Navzočih je 68 poslank in
               poslancev. Za je glasovalo 18, proti 47.</p>
               <p>(Za je glasovalo 18.) (Proti 47.)</p>
               <p>Ugotavljam, da amandma pod številko 1 ni bil sprejet.</p>
               <p>Odločamo še o amandmaju pod zaporedno številko 2. Glasujemo. Navzočih je 67 poslank
               in poslancev. Za je glasovalo 51, proti 12.</p>
               <p>(Za je glasovalo 51.) (Proti 12.)</p>
               <p>Ugotavljam, da je amandma pod številko 2 sprejet.</p>
               <p>Prehajamo na razpravo in odločanje o amandmaju k točki I, točka 19, in sicer k
               predlogu za ustanovitev občine Mala Nedelja. Odpiram razpravo. Ker ne želi nihče
               razpravljati, jo zaključujem.</p>
               <p>Prehajamo na odločanje. Glasujemo. Navzočih je 66 poslank in poslancev. Za je
               glasovalo 20, proti 41.</p>
               <p>(Za je glasovalo 20.) (Proti 41.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 20, in sicer k
               predlogu za ustanovitev občine Bogojina. Želi kdo razpravljati? Gospod Sok,
               izvolite.</p>
            </sp>
            <sp xml:id="SDZ3-Redna-13-2002-02-21.sp222">

               <speaker>ALOJZ SOK:</speaker>

               <p>Hvala. Čisto na kratko.</p>
               <p>Želel bi povedati, da so se v krajevni skupnosti Bogojina začeli pripravljati na to,
               da bi imeli svojo občino, že leta 1994 in da so se na takratnem referendumu s 76%
               glasov ljudje odločili za to, da imajo svojo občino. Vendar je takrat vlada ugotovila
               v svojem mnenju, da Bogojina nima osnovne šole. V mnenju k današnjemu predlogu pa
               vlada ugotavlja, da je šolski okoliš prevelik in če bi se Bogojina izločila iz občine
               Moravske Toplice, da bi sedež šole ostal v Bogojini in da bi s tem, ne vem sicer
               zakaj, bilo moteno izvajanje osnovnošolskega programa.</p>
               <p>Dejstvo tudi je, da so bili na tem območju mnogi zapleti v zvezi s sklicem zborov
               občanov v tej rundi, ampak so zbori občanov kljub temu bili sklepčni in ljudje so se
               večinsko odločali za to, da hočejo imeti svojo občino.</p>
               <p>Se pravi, Bogojina je že leta 1994 začela s tem procesom in z urejanjem zadev za
               svojo občino. Očitno tudi tokrat ne bo dovolj volje, da bi se vsaj referendum
               razpisal na tem območju in da bi se ljudi vprašalo, ali želijo imeti svojo občino ali
               ne.</p>
               <p>Predlagam, spoštovane poslanke in poslanci, da v tem delu Prekmurja, kjer je zadeva
               iz demografskih razlogov izredno problematična, podpremo to željo in damo možnost
               ljudem v Bogojini, da v tem 8 let trajajočem prizadevanju za samostojno občino vendar
               uspejo. Hvala lepa.</p>
            </sp>
            <sp xml:id="SDZ3-Redna-13-2002-02-21.sp223">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem in prehajamo na
               odločanje. Glasujmo! Navzočih je 63 poslank in poslancev. Za je glasovalo 23, proti
               40.</p>
               <p>(Za je glasovalo 23.) (Proti 40.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 21, in sicer k
               predlogu za ustanovitev občine Rečica ob Savinji. Gospod Zamernik, izvolite. Odpiram
               razpravo.</p>
            </sp>
            <sp xml:id="SDZ3-Redna-13-2002-02-21.sp224">

               <speaker>BOGOMIR (MIRKO) ZAMERNIK:</speaker>

               <p>Hvala lepa, gospa predsedujoča. Občina Rečica ob Savinji, nekaj malega sem o tej
               občini govoril že prej, ko se je leta 1998 iz sedanje občine Mozirje izločilo naselje
               Prihova in priključilo k občini Nazarje. Že takrat so krajani Rečice nekako čutili
               zapostavljen položaj, kajti s tem se je razdelila občina na dva dela. Pa ne samo to.
               V območju bivše občine Mozirje, iz katere je leta 1994 nastalo pet občin, leta 1998
               pa še ena, Solčava, se vseskozi čutijo zapostavljene. Pravijo,da so nekako v enakem
               položaju, kot Črnogorci v bivši Jugoslaviji. Vse ostale republike so odšle ven, oni
               pa se nekako "šlepajo" v prej veliki občini Mozirje. Zaradi te želje, da se jim
               omogoči samostojnost, tako kot vsem ostalim občinam na tem območju, prosim, da
               podprete referendum na tem območju. Hvala.</p>
            </sp>
            <sp xml:id="SDZ3-Redna-13-2002-02-21.sp225">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, zaključujem razpravo in prehajamo na
               odločanje. Glasujmo! Navzočih je 64 poslank in poslancev. Za je glasovalo 28, proti
               36.</p>
               <p>(Za je glasovalo 28.) (Proti 36.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 22 in sicer k
               predlogu za ustanovitev občine Središče ob Dravi in predlog za ustanovitev občine
               Sveti Tomaž. Odpiram razpravo. Gospod Sok, izvolite.</p>
            </sp>
            <sp xml:id="SDZ3-Redna-13-2002-02-21.sp226">

               <speaker>ALOJZ SOK:</speaker>

               <p>Hvala lepa. Sicer, kot zgleda, brez upanja, ampak vseeno, če ne drugo, zaradi
               magnetograma želim povedati, da se občina Ormož v preteklem obdobju ni delila. Torej,
               ostala je enotna, čeprav je nekoč bila po velikosti nekje v rangu občine Ljutomer ali
               pa občine Lenart. Tako občina Ljutomer kot občina Lenart sta se v preteklih obdobjih
               razdelili, na obeh področjih so nastale nekako štiri občine, tako v Ljutomeru kot v
               Lenartu, in seveda prebivalci našega območja lahko opazujejo in opazijo, da te
               sosednje občine, kar se da dobro shajajo in izredno hitro napredujejo.</p>
               <p>Že včeraj sem tukaj, ko sem se celo zameril nekaterim poslancem, pa nisem tako
               želel, prebral neke sklepe, neka stališča naših krajevnih skupnosti, ki so jih
               posredovale tudi v ta državni zbor, ampak na žalost tega niste, poslanke in poslanci,
               dobili, zato sem jih jaz tukaj predstavil in ne mislim jih več ponavljati. Gre za to,
               da so v obeh primerih postopek za samostojne občine sprožili sveti krajevnih
               skupnosti, tako v Središču kot pri Svetem Tomažu. Obe občini imata pač - ali pa obe
               skupnosti, kjer bi želeli imeti svojo občino - imata to nesrečno okoliščino, da ne
               izpolnjujeta kriterija števila prebivalcev - prebivalcev imata tam nekje okoli 2300
               -, izpolnjujeta pa vse ostale kriterije: imajo šolo, imajo vrtec, imajo pošto, imajo
               trgovino, imajo cerkev...</p>
               <p>Občina Središče ob Dravi je tudi obmejna občina s sosednjo Hrvaško in lahko povem,
               da ena od zadnjih občin, ki je leta 1958 oziroma 1959 zgubila status občine v
               Republiki Sloveniji. V Središču je izredno bogato kulturno, gospodarsko, in sicer
               drugačno življenje, imajo še danes - recimo - aktivno društvo Sokol in pa Sokolano,
               kar kaže, da je to območje bilo v izredno, bi rekel, v teh narodnostnih gibanjih
               izredno narodno zavedno. Nič drugače ni pri Svetem Tomažu. V enem in drugem kraju
               ugotavljajo, da so prikrajšani za razvoj in da bi jim priložnost samostojne občine
               dala nove razvojne možnosti.</p>
               <p>Tudi sam mislim, da bi na območju zdajšnje občine Ormož lahko mirno in z veliko mero
               razvoja obstajale in eksistirale vsaj tri občine, medtem ko smo sedaj nekako z
               različnimi interesi povezani v eni veliki občini. Vseh prebivalcev nas je nekje okoli
               18 tisoč, s tem pa bi seveda dolgoročno lahko zagotovili tri, bi rekel, izredno
               uspešne občine.</p>
               <p>To, kar piše vlada v svojem predlogu, v svojem mnenju, na katerega se gospa državna
               sekretarka tukaj sklicuje, je pač prepis in je ugotovitev ormoškega občinskega sveta,
               ki pa absolutno za ti dve sredini ne drži. Torej, ne Središče in ne Sveti Tomaž nista
               bila v preteklosti neto prejemnik finančnih sredstev. Tu se omenja, da se je v
               zadnjem času pri Svetem Tomažu zgradila šola, ampak lahko vam povem, prebivalci tega
               kraja so 15 let plačevali občinski samoprispevek da so potem po dvajsetih letih s
               pomočjo države in pa s pomočjo občine Ormož dobili šolo. In sicer, kot nadomestilo za
               montažni objekt, ki ga je zgradila država tam nekje leta 1970, ko se je zgodila ena
               huda prometna nesreča, ker do takrat so se učenci stega območja, iz Tomaža pri
               Ormožu, vozili v šolo na Ptuj, na začetku leta 1970 pa je avtobus, ki je prevažal
               otroke, pripeljal pod tovorni vlak in je bilo takrat veliko otrok mrtvih in veliko
               otrok poškodovanih. In v zameno za to je takrat država na tem območju zgradila
               montažno šolo. Po dvajsetih letih pa so na tem območju dobili s pomočjo države /Znak
               za konec razprave./ - bom takoj končal - zidan objekt. Vendar, kot sem že rekel, 15
               let so zato plačevali občinski samoprispevek. In to mnenje je skregano z vsako
               logiko.</p>
            </sp>
            <sp xml:id="SDZ3-Redna-13-2002-02-21.sp227">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Sok.</p>
            </sp>
            <sp xml:id="SDZ3-Redna-13-2002-02-21.sp228">

               <speaker>ALOJZ SOK:</speaker>

               <p>Samo da zaključim, gospa podpredsednica. Predlagam vam, da ta predlog za referendum
               na teh dveh področjih podprete. Hvala lepa.</p>
            </sp>
            <sp xml:id="SDZ3-Redna-13-2002-02-21.sp229">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Trofenik, izvolite.</p>
            </sp>
            <sp xml:id="SDZ3-Redna-13-2002-02-21.sp230">

               <speaker>VILI TROFENIK:</speaker>

               <p>Hvala za besedo. Seveda polemizirati s takimi netočnostimi in operirati z mrtvimi
               otroci, da bi zagovarjali nekaj, bom povedal, vsaj v čem. Občina je zgradila dve leti
               nazaj novo šolo, pa 1972. leta tudi novo šolo. Takrat, ko niti v mestnem središču ali
               občinskem središču ni bilo šole s telovadnico. Danes ste slišali, da ustava jamči
               pravico do lokalne samouprave. To, kar je predgovornik povedal, drži, zato ker se
               nismo delili, ne 1994 in ne pozneje smo lahko dokaj kvalitetno zagotavljali poslansko
               ali ustavno dolžnost zagotavljati lokalno samoupravo in gradili od leta 1973 s tempom
               vsako drugo leto leto ena šola ali športna dvorana, ena telovadnica in podobno.
               Seveda, za politične cilje so tudi take dezinformacije v redu.</p>
               <p>Ampak, moram povedati za Središče ob Dravi: vse naše krajevne skupnosti so pravne
               osebe, cela občina Ormož je obmejna občina v 10-kilometrskem pasu, razen 5% površine,
               da še vedno vlada solidarnost, da mesto Ormož plačuje energetski prispevek, da se
               lahko Središče ob Dravi plinificira in da bo to plačevalo 21 let, ker drugače ne bi
               bilo plinifikacije, da to, za kar se drugi borijo, te naše krajevne skupnosti imajo.
               Ne samo, da imajo šole, ambulante in podobno, v Središču ob Dravi je celo lekarniška
               postaja, zavod in lekarna sta občinska, seveda za 2.000 prebivalcev nobena lekarna ni
               rentabilna, zato nerentabilno poslovanje pokriva, seveda, lekarna oziroma posredno
               občina in tako naprej bi našteval, ker so bile včeraj diskusije, vprašanja vladi, kaj
               pomeni ogrožati infrastrukturo ali izvajanje gospodarskih javnih služb. Pomeni tudi
               to, če bi prišlo do izločitve občine Središče, da so pretrgani vsi glavni cevovodi,
               ki napajajo ostali del občine in sosednjo občino Ljutomer, in kdor pozna zakonodajo,
               ve, kdo je odgovoren, katera lastnina je in kako bi ena občina lahko zagotavljala
               nemoten pretok in podobne zadeve.</p>
               <p>Seveda, občinski svet je zavrnil z veliko večino obe pobudi, z rezultatom 17:7, ob
               enem vzdržanem glasu in enem odsotnem. In seveda, če bi elaborati na zborih občanov,
               ki so bili sklicani, in konkretno za Središče dva - zakaj dva, zato ker je eno
               naselje zahtevalo ločeno, ker ne želi niti v primeru biti zraven - je bil zbor
               občanov nesklepčen. Predlog za občino Sveti Tomaž pa lahko vsak tu vidi in pošiljajo
               občani podpisane zahteve iz naselja Zgornji Ključarovci, da želijo, da skličem zbor
               občanov in da omogočimo referendum za odcepitev iz območja, ki je predvideno za novo
               občino. Ravno ta kvaliteta, če lahko tako rečem, da je bilo toliko pametnih v
               preteklosti, je omogočila, čeprav govorijo, kako smo nerazviti in ne vem kaj,
               marsikaj res manjka, ampak da je kvaliteta lokalne samouprave bistveno drugačna kot
               tistih, ki so se delili, in marsikdo to tudi to javno priznava.</p>
               <p>Seveda, če ne bi bili tako močni, kot smo, ne bi mogli prihodnji teden odpirati doma
               za ostarele za 150, brez pomoči države, enega tolarja, in v vrednosti investicije
               milijardo 100, to je edinstven primer v Sloveniji, in podobne zadeve. In na taki moči
               in ugledu smo dobili tudi tuje kredite, kot je pariški kredit, ki je, veste, edini,
               razen tistega, ki ga je država vzela, to pa seveda zahteva neko kritično maso, da
               lahko zadovoljujemo potrebe občanov v najširšem smislu zagotavljanja lokalne
               samouprave. Hvala.</p>
            </sp>
            <sp xml:id="SDZ3-Redna-13-2002-02-21.sp231">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, replika, izvolite.</p>
            </sp>
            <sp xml:id="SDZ3-Redna-13-2002-02-21.sp232">

               <speaker>ALOJZ SOK:</speaker>

               <p>Če bi tole poslušali, bi se zdelo, da je pri nas res vse idealno in v najlepšem redu.</p>
               <p>Torej, meni je res žal, da niste poslanci prejeli tega, kar so poslali gospodu
               Pahorju iz teh sredin. Enostavno pač ni razdelil. Sam sem to včeraj prebral. To je s
               sestanka vseh osmih predsednikov krajevnih skupnosti, ki se je vršil 28. novembra
               2001. Da vas ne utrujam, samo eno točko, prvo, bom prebral: "Člani svetov vseh
               krajevnih skupnosti so zelo razočarani in ogorčeni nad načinom in pristojnostmi, ki
               jih imajo krajevne skupnosti," in potem dalje naštevajo, kaj se dela in kako potekajo
               te zadeve.</p>
               <p>Kar se tiče Tomaža, vam lahko povem, da štiri ali pet vasi od petnajstih še vedno
               nimajo vode; da je več kot polovica cest makadamskih. Že včeraj sem povedal, da si
               ljudje nesejo zjutraj en par čevljev v roki, da se lahko preobujejo, ko stopijo na
               avtobus, da ne pridejo v Ormož, ali pa v Maribor, ali pa na Ptuj, ker pri Tomažu itak
               ni nobenih delovnih mest, da ne pridejo z blatnimi čevlji. Torej, to je naša
               realnost. In ti ljudje tu pišejo, da če se ne bo na tem področju hitro kaj zgodilo,
               da bo to območje, ki se izredno hitro prazni, postalo prej ko slej naselje ostarelih,
               povečini kmetov in delavcev z zelo nizkimi prejemki.</p>
               <p>Ne bom oporekal temu, da nismo nekih zadev v Ormožu na račun Tomaža in pa Središča
               pridobili. Jaz sem namreč v Ormožu doma. Res smo, tudi dom za ostarele odpiramo,
               sicer tako, kot je gospod Trofenik rekel, s hipotekarnim kreditom pariške banke, ki
               ga je najelo eno privatno podjetje, ustanovljeno skupaj z občino Ormož. To bo seveda
               treba vrniti, dom bomo imeli, ampak dobro, rabimo to. Tudi nova delovna mesta, tudi
               gimnazijo smo dobili v novejšem času s pomočjo državein pa, seveda tudi z
               angažiranjem, občinske ceste. Res je tudi, da smo zgradili veliko športnih objektov,
               ampak večina ljudi pač ne živi od športa, živijo od tega, kar ustvarijo in predvsem
               pri nas se je zanemaril razvoj komunalne infrastrukture. To so tudi razlogi, ki jih v
               teh elaboratih, v katere pa se vlada na žalost ni spustila in jih ni podrobno
               analizirala, iz teh razlogov se te sredine odločajo za samostojne občine.</p>
               <p>Bili so zbori občanov, v Tomažu je bil zbor občanov, ki se ga je udeležilo prek sto
               prebivalcev, bili so seveda vabljeni vsi, ampak od tega so samo štirje glasovali
               proti temu, da ne bi imeli svoje občine. Na področju Središča ob Dravi sta bila dva
               zbora, en v Središču, kjer so vsi prisotni 100% potrdili, da hočejo imeti svojo
               občino, in pa en ločeni zbor za dve ostali vasi, kjer pa je bil zbor občanov
               nesklepčen. Mislim, da je iz tega vse povedano, da si pravzaprav prebivalci tega
               področja želijo svojo občino. Če pa si je ne želijo, potem pa bodo na referendumu, če
               bodo to možnost dobili, itak to možnost zavrnili in bo zadeva postala brezpredmetna.
               Torej, prosim samo za to, da jim damo to možnost, da se kot obmejne občine izjasnijo
               in da potem pač ponovno državni zbor odloča o tem, ali bodo občino imeli ali ne.
               Hvala lepa.</p>
            </sp>
            <sp xml:id="SDZ3-Redna-13-2002-02-21.sp233">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Preden dam možnost za repliko gospodu Trofeniku, želi gospod Čebulj.
               (Ne.) Proceduralni predlog, gospod Čebulj.</p>
            </sp>
            <sp xml:id="SDZ3-Redna-13-2002-02-21.sp234">

               <speaker>FRANC ČEBULJ:</speaker>

               <p>Spoštovana podpredsednica, poglejte. Ta dvoboj med občinskim svetnikom Ormoža in
               njegovim županom, mislim, da ne sodi tak način razprave, ker dejansko je to v bistvu
               že nek politični dvoboj za verjetne lokalne volitve, verjetno mesta župana. Bi
               predlagal, da se taka obravnava eventualno pač dovoli pri obravnavi nezdružljivosti
               funkcije občinskih svetnikov in poslancev državnega zbora, in seveda tudi županov in
               poslancev državnega zbora. Drugače bi vas pa prosil, da prekinete te razprave, ker ne
               sodijo v državni zbor, ker to gre dejansko za obračunavanje župana in svetnika. Hvala
               lepa.</p>
            </sp>
            <sp xml:id="SDZ3-Redna-13-2002-02-21.sp235">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Čebulj, kot me verjetno poznate, zelo natančno poslušam razprave
               in to je bila ena izmed bolj tehtnih razpravo o ugotavljanju izpolnjevanja pogojev in
               tehtanje vseh argumentov "za" in "proti". Tako če bi ocenila, da nista ne prvi ne
               drugi navajala tehtnih razlogov ob amandmaju, ki je pred nami, verjemite, da bi ju že
               opozorila. Da pa oba natančno poznata zadevo, pa se iz njune razprave zagotovo vidi.
               Tako mislim, da je moja ocena, da dovoljujem razpravo obeh, bila korektna in da ju ne
               prekinjam v njunem razpravljanju. Želi še kdo razpravljati? Ker ne, prehajamo na
               odločanje. Glasujmo! Navzočih je 67 poslank in poslancev. Za je glasovalo 21, proti
               42.</p>
               <p>(Za je glasovalo 21.) (Proti 42.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 23, in sicer
               predlogu za ustanovitev občine Pertoča. Odpiram razpravo. Ker ne želi nihče
               razpravljati, jo zaključujem in prehajamo na odločanje. Glasujmo! Navzočih je 65
               poslank in poslancev. Za je glasovalo 24, proti 38.</p>
               <p>(Za je glasovalo 24.) (Proti 38.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 24, in sicer predlog
               za ustanovitev občine Makole in predlog za ustanovitev občine Poljčane. Odpiram
               razpravo. Ker ne želi nihče razpravljati, jo zaključujem in prehajamo na odločanje.
               Glasujmo! Navzočih je 64 poslank in poslancev. Za je glasovalo 26, proti 36.</p>
               <p>(Za je glasovalo 26.) (Proti 36.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 25 k predlogu za
               ustanovitev občine Planina, predlog za ustanovitev občine Ponikva in predlog za
               ustanovitev občine Šentjur. Odpiram razpravo. Ker ne želi nihče razpravljati, jo
               zaključujem in prehajamo na odločanje. Glasujmo! Navzočih je 62 poslank in poslancev.
               Za je glasovalo 24, proti 37.</p>
               <p>(Za je glasovalo 24.) (Proti 37.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 26, in sicer predlog
               za ustanovitev občine Mokronog in predlog za ustanovitev občine Šentrupert. Odpiram
               razpravo. Ker ne želi nihče razpravljati, jo zaključujem in prehajamo na odločanje.
               Glasujmo! Navzočih je 62 poslank in poslancev. Za je glasovalo 23, proti 38.</p>
               <p>(Za je glasovalo 23.) (Proti 38.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, k točki 27, in sicer k
               predlogu za ustanovitev občine Leskovec. Odpiram razpravo. Gospod Kramberger,
               izvolite.</p>
            </sp>
            <sp xml:id="SDZ3-Redna-13-2002-02-21.sp236">

               <speaker>MAG. JANEZ KRAMBERGER:</speaker>

               <p>Hvala, gospa podpredsednica, za besedo. Kolegice in kolegi! Prepričan sem, da občina
               Leskovec, če bi jo potrdili oziroma določili referendumsko območje, ne bi ravnali
               napak. Torej, če bi upoštevali to izjemo.</p>
               <p>Poglejte. Zdajšnja občina, občina Videm, pod katero spada ta krajevna skupnost, se
               tudi strinja s tem in gre za dve zelo različni naselji, eno je na Ptujsko-Dravskem
               polju, drugo, torej Leskovec, Zgornji Leskovec, to naselje je v Halozah. Haloze,
               zanje veste, kateri ste hodili po teh krajih, veste, kako zahtevno območje je to za
               izgradnjo infrastrukture. Moram povedati tudi to, da je to obmejna krajevna skupnost
               in da je praktično brez tistih obmejnih označb, ki označujejo državo Slovenijo,
               Republiko Slovenijo in Republiko Hrvaško, bi lahko točno določili mejo. To govori o
               tem, da sosednja država Hrvaška zna veliko bolje poskrbeti za obmejna območja, kot to
               znamo mi. Prepričan sem, če bomo glasovali za to.../Nemir v poslanskih klopeh./...
               Kolegice in kolegi, saj bom hitro končal, nisem znan po tem, da bi dolgo govoril,
               ampak poglejte. Res, tukaj gre za specifikum in predlagam, da bi ga upoštevali in
               določili to referendumsko območje.</p>
               <p>Vlada je v svojem mnenju bila res zelo skopa in je napisala klasični stavek tako,
               kot skoraj pri vseh obrazložitvah. Dovolite, da ga preberem: "Ob upoštevanju
               vzajemnosti pogojev, ki opredeljujejo trajno sposobnost občine zadovoljevati potrebe
               in interese svojih prebivalcev, vlada meni, da jih predlagana občina Leskovec ne bi
               mogla trajno zagotavljati." Ta učeni stavek spremlja vsa mnenja, ki smo jih
               pravzaprav danes obravnavali. Prosil bi, če lahko ta predlog za referendumsko območje
               podprete. Hvala lepa.</p>
            </sp>
            <sp xml:id="SDZ3-Redna-13-2002-02-21.sp237">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Pukšič, izvolite.</p>
            </sp>
            <sp xml:id="SDZ3-Redna-13-2002-02-21.sp238">

               <speaker>FRANC PUKŠIČ:</speaker>

               <p>Pridružujem se predlogu za glasovanje za podporo k ustanovitvi te občine in to, kar
               so zapisali, je točno. Predlog za ustanovitev nove občine Leskovec občinski svet
               občine Videm podpira, predlaga ustanovitev občine na območju s 1980 prebivalci,
               predlagateljutemeljuje predlog z zaokroženo geografsko celoto, obmejno lego območja
               in z lego v hribovitem delu sedanje občine. Mislim, da imajo vso pravico v skladu z
               veljavno zakonodajo, da dobijo referendumsko območje. Hvala.</p>
            </sp>
            <sp xml:id="SDZ3-Redna-13-2002-02-21.sp239">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem in prehajamo na
               odločanje. Glasujemo. Navzočih je 62 poslank in poslancev, za je glasovalo 25, proti
               34.</p>
               <p>(Za je glasovalo 25.) (Proti 34.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 28, in sicer k
               predlogu za ustanovitev občine Podnanos. Odpiram razpravo. Gospod Mamić,
               izvolite.</p>
            </sp>
            <sp xml:id="SDZ3-Redna-13-2002-02-21.sp240">

               <speaker>IVAN MAMIĆ:</speaker>

               <p>Pozdravljeni vsi! Če pogledate v Poročevalcu na strani 73, je Podnanos počrnjeno in
               to je samo polovica predloga počrnjenega. Drugače spada zraven še Lozice in Podgrič.
               Prej pogovarjal z gospo sekretarko in mi je rekla, da tega ni v materialu. In res,
               tudi v tistem materialu, s katerim razpolagamo, res tega ni. Med tem časom sem
               poklical predsednika krajevne skupnosti Podnanos, da mi je poslal še po faksu
               dokumente, ki kažejo na to, da je vloga ali pobuda oziroma predlog, da je bil
               pravilno napisan, z Lozicami in Podgričem, in da bi to morali obravnavati. Zdaj,
               zakaj ni prišlo do gospe sekretarke, enostavno ne vem. Tukaj imam papirje, lahko vam
               jih dam, če je treba kaj o njih glasovati, ne vem. Samo, da ne bo izpadlo, da je
               nekdo hotel nekaj podtikati. Seveda, zdaj tak predlog, kot je narisan, verjetno tudi
               sam verjetno ne bi bil kaj preveč navdušen za to. Samo, ker piše, da je tudi 831
               prebivalcev, pa v resnici, ker sta dve krajevni skupnosti, okoli 1450 - ne me držati
               za besedo, za nekaj ljudi, prebivalcev - in Podnanos je bila, pravijo, tudi stara
               občina, kakšenkrat, pred zadnjo delitvijo občin, ko se je Vipava odcepila od
               Ajdovščine, so takrat tudi že bile pobude. Ne vem, zakaj ni uspelo.</p>
               <p>V glavnem, ti ljudje bi radi na demokratičen način prišli do svoje občine. Imajo tudi
               razvito občino toliko, da trdijo, da lahko tudi preživijo samo. Tako ne vidim
               razloga, da se ne bi podprlo; samo, zdaj ne vem, kakšna je procedura glede teh
               papirjev. Ali vam lahko dostavim? Ne vem, povejte. Ali pavzo naredimo? Ne vem.</p>
            </sp>
            <sp xml:id="SDZ3-Redna-13-2002-02-21.sp241">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Če dovolite, gospod Mamić, bom dala besedo gospe Prašnikar, da pojasni,
               kar mislim, da sta si že v odmoru izmenjala par besed na vašo dilemo. Gospa državna
               sekretarka, izvolite.</p>
            </sp>
            <sp xml:id="SDZ3-Redna-13-2002-02-21.sp242">

               <speaker>ASTRID PRAŠNIKAR:</speaker>

               <p>Hvala. KOt sem že povedala, smo mnenje pripravili glede na predlog, ki ga je podal
               svet krajevne skupnosti Podnanos in vsebuje naselja, ki so tudi v gradivu našteta. In
               ta naselja seveda tudi, tako kot je navedeno, obsegajo pač 831 prebivalcev. Tako
               drugega predloga v zvezi z občino Vipava, drugi predlog nam ni bil posredovan.</p>
               <p>Poleg tega pa smo v mnenju še navedli, da je na predlaganem območju tudi
               štirirazredna osnovna šola in da na tem območju ni zagotovljeno primarno zdravstveno
               varstvo, kakor tudi, da preostanek sedanje občine Vipava že - če bi šlo seveda za
               konkretni predlog, o katerem smo govorili - torej, da preostanek ne bi več
               izpolnjeval z zakonom določenih pogojev za občino.</p>
            </sp>
            <sp xml:id="SDZ3-Redna-13-2002-02-21.sp243">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Mamić, izvolite.</p>
            </sp>
            <sp xml:id="SDZ3-Redna-13-2002-02-21.sp244">

               <speaker>IVAN MAMIĆ:</speaker>

               <p>Glejte, po faksu sem dobil obvestilo, da je vse vloženo pravočasno. In če preberem,
               recimo, en stavek iz dopisa krajevne skupnosti z dne 4.12.: "Z ozirom na vaš
               predmetni dopis in priloženo kopijo pisma občine Vipava, vas obveščamo, da sta v roku
               in v skladu z zakonom predlog za izločitev dela občine Vipava v novo občino Podnanos
               podala sveta krajevnih skupnosti Podnanos in Lozice, ki sta predlog tudi podpisali in
               katerih naselje Kraševec in.../Nerazumljivo/... Grič, Podnanos in Porečje so tvorila
               tudi referendumsko območje po odloku državnega...</p>
            </sp>
            <sp xml:id="SDZ3-Redna-13-2002-02-21.sp245">
               <speaker>PODPREDSEDNICA IRMA PAVLINIČ KREBS:</speaker>
               <p>Gospod Mamić, dovolite!</p> 
            </sp>
            <sp xml:id="SDZ3-Redna-13-2002-02-21.sp246">

               <speaker>IVAN MAMIĆ:</speaker>

               <p>Pa to je bilo! To je prišlo na vlado!</p>
            </sp>
            <sp xml:id="SDZ3-Redna-13-2002-02-21.sp247">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Mamić, ker je gospa Prašnikar na moje vprašanje odgovorila, da teh vaših
               papirjev takrat, ko sta se usklajevala, ni videla, bom zagotovo ravnala enako kot v
               primeru gospoda Rokavca. Prekinjam zasedanje za deset minut in prosim, da se
               uskladita. Hvala lepa. Nadaljevali bomo ob 16.37 uri.</p>
               <p>(Seja je bila prekinjena ob 16.25 uri in se je nadaljevala ob 16.38 uri.)</p>
            </sp>
            <sp xml:id="SDZ3-Redna-13-2002-02-21.sp248">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane, spoštovani! Ker smo nesporazume uspeli razčistiti, vas lepo prosim, da se
               nam pridružite.</p>
               <p>Še enkrat, spoštovani in spoštovane, lepo prosim, ker smo nesporazume razčistili,
               bomo nadaljevali.</p>
               <p>Spoštovane poslanke in spoštovani poslanci, ker bomo ugotavljali navzočnost, lepo
               prosim, da zasedete svoja mesta.</p>
               <p>Ugotavljamo navzočnost. Navzočih je 52 poslank in poslancev; državni zbor je
               sklepčen in lahko odloča.</p>
               <p>Po posvetovanju gospoda Mamića s strokovnimi službami državnega zbora in s
               predstavnico ter predstavnikom vlade smo nesporazume, ki so pripeljali do te
               prekinitve, odpravili.</p>
               <p>Prehajamo na odločanje o amandmaju k točki I, točka 28, to je predlog za ustanovitev
               občine Podnanos. Glasujemo. Navzočih je 65 poslank in poslancev. Za je glasovalo 27,
               proti 38.</p>
               <p>(Za je glasovalo 27.) (Proti 38.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, točka 29, in sicer k
               predlogu za ustanovitev občine Frankolovo. Odpiram razpravo. Gospod Petan,
               izvolite.</p>
            </sp>
            <sp xml:id="SDZ3-Redna-13-2002-02-21.sp249">

               <speaker>RUDOLF PETAN:</speaker>

               <p>Hvala za besedo. Spoštovani! Želel bi upravičiti ali argumentirati zahtevo za
               nadaljevanje postopka za ustanovitev občine Frankolovo.</p>
               <p>Najprej bi želel omeniti, da je Frankolovo že bila občina, in to ne v sivi davnini,
               ampak kar bliže nam. Torej, če so takrat lahko uresničevali svoje pravice, želje in
               potrebe v samostojni občini, potem verjetno ni nobenega razloga, da tudi sedaj ne bi
               upravičili te naloge.</p>
               <p>Dejstvo je, da ima Frankolovo tudi ugodno geografsko lego - leži na obeh straneh
               magistralne ceste Celje-Maribor. To pomeni, da ne bo potrebno po kakšnih stezicah
               odhajati v svet, kot smo lahko danes slišali. Želel bi tudi omeniti, da verjetno on
               izpolnjuje tudi druge pogoje, ki so zapisani v sedanji zakonodaji, o katerismo sicer
               danes bolj malo govorili: razen te zdravstvene službe, imajo šolo, vrtec, pošto. Naj
               omenim, da njihova pošta 3213 že dolgo obstaja, to je verjetno tudi v primerjavi z
               drugimi ena od bistvenih prednosti, kajti pošte ni tako enostavno pridobiti. Ko smo
               že danes toliko govorili o zdravstvenem varstvu, lahko rečem, da tudi v bližnji
               prihodnosti bodo tudi to uredili. Prav gotovo pa, če bi bili samostojna občina, bi
               jim to uspelo veliko prej. Za to imajo namreč veliko dokazov tudi v bližnji
               soseščini,kjer so nastale občine, ki so približno tako velike, kot je Frankolovo.</p>
               <p>Res je, da se sedaj Frankolovo kot krajevna skupnost kar dobro razvija, vendar je
               bližnja preteklost pokazala, da tisti kraji, ki so dobili samostojno občino, so se
               bistveno hitreje razvijali. Prav zato tudi Frankolovčani pričakujejo, da bodo dobili
               možnost, da nadaljujejo postopek za ustanovitev občine in zato tudi sam naprošam za
               podporo državni zbor. Hvala.</p>
            </sp>
            <sp xml:id="SDZ3-Redna-13-2002-02-21.sp250">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem in prehajamo na
               odločanje. Glasujemo. Navzočih je 62 poslank in poslancev, za je glasovalo 25, proti
               37.</p>
               <p>(Za je glasovalo 25.) (Proti 37.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki I, k točki 30, in sicer k
               predlogu za ustanovitev občine Log-Dragomer. Odpiram razpravo. Ker ne želi nihče
               razpravljati... Gospod Cukjati, izvolite.</p>
            </sp>
            <sp xml:id="SDZ3-Redna-13-2002-02-21.sp251">

               <speaker>FRANCE CUKJATI:</speaker>

               <p>Spoštovani. Območje Log-Dragomer leži pri Brezovici, to je neposredno območje ob
               obrobju Ljubljane, kjer se dogaja velika migracija, ustvarja se velik bivanjski
               center, središče in v nekaj letih je število prebivalcev močno naraslo. Vsekakor ima
               to naselje sedaj daleč do občine Vrhnika, nekako je izven gravitacijske smeri, kajti
               to je naselje, ki gravitira proti Ljubljani, Ljubljani se ne more priključiti, ker je
               vmes občina Brezovica, tako da je smiselno prisluhniti pobudi, da se izvede
               referendum in če bo referendum pokazal visoko stopnjo soglasja krajanov, bi veljalo
               tem krajanom dovoliti lastno občino.</p>
            </sp>
            <sp xml:id="SDZ3-Redna-13-2002-02-21.sp252">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem in prehajamo na
               odločanje. Glasujemo. Navzočih je 61 poslank in poslancev. Za je glasovalo 24, proti
               37.</p>
               <p>(Za je glasovalo 24.) (Proti 37.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o zadnjem amandmaju k točki I, in sicer k točki
               31, to je k predlogu za ustanovitev občine Izlake. Odpiram razpravo. Ker ne želi
               nihče razpravljati, razpravo zaključujem.</p>
               <p>Prehajamo na odločanje. Glasujemo. Navzočih je 64 poslank in poslancev. Za je
               glasovalo 22, proti 40.</p>
               <p>(Za je glasovalo 22.) (Proti 40.)</p>
               <p>Ugotavljam, da amandma ni bil sprejet.</p>
               <p>Zdaj pa prehajamo na razpravo in odločanje o amandmajih k točki II, in sicer, da
               "državni zbor ugotavlja, da z zakonom določenih pogojev za izločitev dela območja
               občin in njihovo priključitev k sosednji občini ne izpolnjujejo" - tak je predlog
               odbora. K točki II sta vložena dva amandmaja k točki 1, ki sta enaka. Predlagatelj
               prvega je gospa Maria Pozsonec, predlagateljici amandmaja z enako vsebino sta tudi
               poslanski skupini Socialdemokratske stranke Slovenije in Nove Slovenije. Odpiram
               razpravo. Gospa Pozsonec, izvolite.</p>
            </sp>
            <sp xml:id="SDZ3-Redna-13-2002-02-21.sp253">

               <speaker>MARIA POZSONEC:</speaker>

               <p>Hvala lepa za besedo. Dala sem pobudo za izločitev naselja Martjanci in občine
               Moravske Toplice in priključitev k mestni občini Murska Sobota.</p>
               <p>Pripomnila bi, da to ni moje volilno okolje, torej ne gre za manjšino, za to sem se
               odločila zgolj zaradi pravičnosti. Ker je krajevna skupnost Martjanci, ki zajema
               naselje Martjanci, na zboru občanov dne 21.5.2001 soglasno sprejela sklep, da se da
               pobudo za izločitev naselja Martjanci iz občine Moravske Toplice in priključitev k
               mestni občini Murska Sobota.</p>
               <p>Menim, da imajo izredno tehtne razloge za to, kajti naselje Martjanci je pravzaprav z
               vsemi povezavami, kar se tiče lokalne samouprave, vezano na Mursko Soboto. V nekdanji
               občini Murska Sobota je bilo to naselje v vseh prostorskih planih obravnavano kot
               primestno naselje. Naselje Martjanci ima zgrajeno kanalizacijo, ki je priključena na
               čistilno napravo mesta Murska Sobota. To naselje se od leta 2000 oskrbuje z vodo iz
               mestnega vodovoda Murska Sobota. Naselje Martjanci ima urejen odvoz odpadkov, ki ga
               opravlja Komunala d.d. Murska Sobota. In za mene, kar je pravzaprav še najvažnejše,
               omenjeno naselje spada pod murskosoboški šolski okoliš in tako da vsi šoloobvezni
               otroci obiskujejo osemletko na osnovnih šolah v Murski Soboti. Še druga, izredno
               pomembna stvar, da je vseh zaposlenih v naselju Martjanci na območju mestne občine
               Murska Sobota in to pomeni 92% procentov vseh krajanov.</p>
               <p>Torej, menim, da naselje Martjanci je s komunalno infrastrukturo, poslovno, prometno,
               upravno, razvojno, kulturno in tradicionalno povezano z mestom Murska Sobota. Glede
               na to, da ne želijo novo občino, glede na to, da drugi trije primeri so bili
               pozitivno rešeni, upam, da boste ta amandma podprli.</p>
               <p>Kar se tiče zdravstvenega doma, da je zdravstveni dom v Martjancih, in sicer to je
               podružnica Murske Sobote, zdravstveni dom bo ostal še naprej tam, kjer je, in da
               Moravske Toplice nimajo zdravstvenega doma, tisto, če hodijo v Moravske Toplicah,
               pozdravijo. Zdaj ugotoviti, da oni niso sposobni oskrbeti svoje občane z zdravstveno
               zaščito, to je zato malo smešno. To je eno.</p>
               <p>Drugo. Menim, da to - zdravstveni dom, je zlorabljeno ves čas, ker ne vem, nekdo pa
               res ima čudne predstave, da v vsakem občinskem središču bomo zdaj gradili zdravstveni
               dom. Veste, da je zdravstvena mreža že skoraj v sesulu, tako da so privatni
               zdravniki. Tako menim, da to pa res ni vzrok, da petsto ljudi ne more oditi zato, ker
               šest tisoč ljudi nima posebej zdravstvenega doma, čeprav oni tudi imajo samo to
               izpostavo iz Murske Sobote. Prosim vas za podporo amandmaju.</p>
            </sp>
            <sp xml:id="SDZ3-Redna-13-2002-02-21.sp254">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Džuban, izvolite. Gospa Pozsonec, se lahko izključite? (Da.) Hvala
               lepa.</p>
            </sp>
            <sp xml:id="SDZ3-Redna-13-2002-02-21.sp255">

               <speaker>GEZA DŽUBAN:</speaker>

               <p>Včerajšnji in današnji dan dajeta redko priložnost poslancem, da pridobivajo poceni
               politične točke, in to z načinom, ki ni dober. Ne vem, zakaj to mora početi tudi
               gospa Pozsonec. Bom obrazložil, zakaj. Namreč sama je rekla, da to ni njeno volilno
               območje in ta rešitev bi prizadela tudi pripadnike madžarske narodnosti. Zaradi tega
               sem to rekel. Razlog je pa naslednji.</p>
               <p>Poglejte. Če vzamete Poročevalca na 80. strani in pogledate kartografski prikaz
               občine Moravske Toplice ali glejte mojo roko, če bi v tej strani izrezali eno kocko,
               je to približno naselje Martjanci, ki šteje petsto prebivalcev. V občini Murski
               Soboti, kot je bilo rečeno, takrat ni bilo narejeno nič, ampak takrat je bil takšen
               čas. V občini Moravske Toplice je v zadnjih sedmih letih izgrajena kanalizacija,
               državna cesta, ki je državna, ampak vzporedno z državno cesto, veste - tisti, ki ste
               župani predvsem - pločniki, osvetlitev, vsa infrastruktura, ki pač gre pod cesto.
               Obnovljena je zdravstvena postaja. Izgrajen je športni center. Migracija vseh
               prebivalcev Pomurja je v smeri Murska Sobota, ne samo Martjanec. Martjanci so zelo
               blizu, bliže Moravskim Toplicam, ampak v tem sistemu tudi kartografsko znotraj občine
               Moravske Toplice. Velika verjetnost je, da bi se zdravstvena postaja ukinila, ker
               Murska Sobota ima zelo močan sistem. Moravske Toplice v tem primeru ostanejo
               popolnoma brez.</p>
               <p>Drugo, kar sem hotel reči. Če gledate moje prste, je ta spodnji del Goričkega
               ravninski. In pretežni del Goričkega je tudi del madžarske narodnosti, ob meji
               seveda. Martjanci z ozirom na to, kar sem rekel, da so izgrajeni - in o sistemu
               financiranja seveda prihodki, ki so za neko občino, bi se tokrat začeli koristiti
               tudi za druge predele občine. Tudi Goričkega in tudi tistega dela, ki ga poslanska
               kolegica pokriva. Če to odnesemo ven, Moravska občina dobi toliko manj sredstev, ki
               bi se tokrat koristila za potrebe prebivalcev, o katerih veliko govorimo. Martjanci
               je bila večja krajevna skupnost, ki je pokrivala štiri ali pet naselij. So se vmes
               razdelili zaradi razlogov, ki so vam tudi poznani, ampak tokrat se je selil samo
               tisti del, ki je zgrajen. Druga naselja iz bivše krajevne skupnosti Martjanci
               kanalizacije športnega centra, zdravstvene postaje ne bodo videli nikoli, ampak naj
               bi pa ostali v občini Moravske Toplice in se financirali s preostanka prihodka, ki bi
               pač pritekal v občino Moravske Toplice. Sam ne pridem domov, brez da bi se skozi to
               naselje vozil. In kljub temu upam to povedati in glasovati "proti", ker se mi ta
               rešitev ne zdi poštena. Hvala lepa.</p>
            </sp>
            <sp xml:id="SDZ3-Redna-13-2002-02-21.sp256">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospa Pozsonec. Izvolite.</p>
            </sp>
            <sp xml:id="SDZ3-Redna-13-2002-02-21.sp257">

               <speaker>MARIA POZSONEC:</speaker>

               <p>Ne razumem povezave s skupnostjo, ki jo jaz predstavljam. To je eno. Drugo pa, čudno
               so gradili kanalizacijo na soboško omrežje. Tam so izgradili kanalizacijo na soboško
               omrežje, ker tako imajo.</p>
               <p>Torej, še enkrat samo to ponavljam: komunalno, infrastrukturno, poslovno, prometno,
               upravno, razvojno, kulturno, povezano je z mestom Murska Sobota. In odločitev je v
               vaših rokah.</p>
            </sp>
            <sp xml:id="SDZ3-Redna-13-2002-02-21.sp258">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Džuban. Izvolite.</p>
            </sp>
            <sp xml:id="SDZ3-Redna-13-2002-02-21.sp259">

               <speaker>GEZA DŽUBAN:</speaker>

               <p>Kanalizacija je usmerjena v smeri čistilne naprave v Murski Soboti zaradi tega, ker
               pač v breg voda ne teče.</p>
               <p>Drugo. Vodovodna oskrba je za večino Prekmurja - ali za bivše soboške občine so
               vodni izviri v občini Murska Sobota. In tudi pretežni del občine Moravske Toplice,
               preostali del, ki naj bi bil, se oskrbuje iz teh vodnih virov.</p>
               <p>Zbirališče odpadkov. Vemo, da se ne gradijo v vsaki občini, pač pa se centralno gradi
               za celotno Pomurje. Meni se zdi, da se celo za en del Slovenije gradi v občini
               Puconci, kjer se pač zbirajo odpadki za celotno Prekmurje, ne samo za Martjance, kjer
               je petstoprebivalcev. In je pač splet okoliščin, da je temu tako. Iste lastnosti, kot
               jih imajo Martjanci, ima vsaj 30 vasi še v Prekmurju, ki gravitirajo na Mursko
               Soboto, kjer je Mura s 5.000 zaposlenimi in tako dalje. Hvala lepa.</p>
            </sp>
            <sp xml:id="SDZ3-Redna-13-2002-02-21.sp260">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem.</p>
               <p>Prehajamo na odločanje o amandmaju pod številko 1. Glasujemo. Navzočih je 62 poslank
               in poslancev. Za je glasovalo 21, proti 36.</p>
               <p>(Za je glasovalo 21.) (Proti 36.)</p>
               <p>Ugotavljam, da amandma ni bil sprejet; s tem je postal tudi amandma dveh poslanskih
               skupin enake vsebine brezpredmeten.</p>
               <p>Prehajamo na razpravo in odločanje o amandmajih, ki so vloženi k točki III, in sicer
               gre za spremembe imen in sedežev občin.</p>
               <p>V razpravo in odločanje dajem amandma k točki III, točka 1, in sicer pobuda za
               spremembo imena občine Dobrova-Polhov Gradec v novo ime Dobrova. Odpiram razpravo.
               Ker ne želi nihče razpravljati, razpravo zaključujem.</p>
               <p>Prehajamo na odločanje. Glasujemo. Navzočih je 56 poslank in poslancev. Za je
               glasovalo 19, proti 33.</p>
               <p>(Za je glasovalo 19.) (Proti 33.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki III, k točki 2, in sicer
               amandma k pobudi za spremembo imena občine Miklavž na Dravskem polju v občino
               Miklavž. Odpiram razpravo. Ker ne želi nihče razpravljati, razpravo zaključujem.</p>
               <p>Prehajamo na odločanje. Glasujemo. Navzočih je 62 poslank in poslancev. Za je
               glasovalo 24, proti 33.</p>
               <p>(Za je glasovalo 24.) (Proti 33.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo o amandmajih k IV. poglavju, lahko rečem, in sicer k predlogom
               za spremembo statusa občin.</p>
               <p>Najprej dajem v razpravo in odločanje amandma k točki IV, k točki 1, in sicer gre za
               predlog za spremembo statusa občine Jesenice v mestno občino Jesenice. Odpiram
               razpravo. Ker ne želi nihče razpravljati, jo zaključujem.</p>
               <p>Prehajamo na odločanje. Glasujemo. Navzočih je 57 poslank in poslancev. Za je
               glasovalo 28, proti 27.</p>
               <p>(Za je glasovalo 28.) (Proti 27.)</p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju k točki IV, točka 2, in sicer predlog
               za spremembo statusa občine Radovljica v mestno občino Radovljica. Odpiram razpravo.
               Gospod Vnučec, izvolite.</p>
            </sp>
            <sp xml:id="SDZ3-Redna-13-2002-02-21.sp261">

               <speaker>BOGOMIR VNUČEC:</speaker>

               <p>Hvala za besedo. Spoštovani. Tudi občina Radovljica se poteguje za status mestne
               občine iz istih razlogov, kot smo pravkar potrdili tudi Jesenice, in je prav tako, da
               se bodo lahko odločili o tem statusu. Občina Radovljica je pridobila mestne pravice
               že 1473. leta in po odločbi ustavnega sodišča in tudi po zakonu je tudi že ta državni
               zbor priznal status mestne občine na podlagi zgodovinskih dejstev. Prav tako sem
               osebno prepričan, da v primeru potrditve predloga, da občina Radovljica pridobi
               status mestne občine, bi se sigurno kakšna od sosednjih občin priključila taki
               občini.</p>
               <p>Poleg tega pa tudi kriterij, en od kriterijev, da je premalo delovnih mest glede na
               aktivno prebivalstvo, ne drži, saj je približno pet let nazaj v občini Radovljica, ki
               izrazito ima - kjer je gospodarstvo sestavljeno predvsem iz industrije, bilo številno
               veliko stečajev, ki so se pa sedaj sanirali, in po lanskoletni statistiki je občina
               Radovljica med tistimi, v kateri se je največ zmanjšala brezposelnosti in se povečalo
               število delovnih mest, in se tudi vztrajno povečuje. Menim, da je to zadostni razlog,
               da se tudi občini Radovljici omogoči ta možnost in pridobi status mestne občine.
               Hvala.</p>
            </sp>
            <sp xml:id="SDZ3-Redna-13-2002-02-21.sp262">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem in prehajamo na
               odločanje. Glasujemo. Navzočih je 60 poslank in poslancev, za je glasovalo 30, proti
               26.</p>
               <p>(Za je glasovalo 30.) (Proti 26.)</p>
               <p>Ugotavljam, da je amandma sprejet.</p>
               <p>Prehajamo še na razpravo in odločanje o zadnjem amandmaju k točki IV, in sicer k
               točki 3, k predlogu za spremembo statusa občina Škofja Loka v mestno občino Škofja
               Loka. Odpiram razpravo. Ker ne želi nihče razpravljati, jo zaključujem in prehajamo
               na odločanje. Glasujemo. Navzočih je 57 poslank in poslancev, za je glasovalo 24,
               proti 28</p>
               <p>(Za je glasovalo 24.) (Proti 28.)</p>
               <p>Ugotavljam, da amandma pod tri ni bil sprejet, oziroma k točki tri ni bil
               sprejet.</p>
               <p>Prehajamo na razpravo in odločanje o amandmajih k V. Dajem v razpravo in odločanje
               amandma k točki V, in sicer k točki ena, gre za predlog za ustanovitev občine
               Renče-Vogrsko. Gre za spremembo območja, in sicer predlog za ustanovitev občine
               Renče-Vogrsko. Odpiram razpravo. Gospod Mamič, izvolite.</p>
            </sp>
            <sp xml:id="SDZ3-Redna-13-2002-02-21.sp263">

               <speaker>IVAN MAMIĆ:</speaker>

               <p>Hvala. Ker izhajam iz soseščine tako rekoč, so mi znane zadeve iz bodoče, upam,
               občine. Povem naj nekaj skopih podatkov, a vendar bogatih.</p>
               <p>Sama občina, oziroma Renče in Vogrsko, spada v obmejni pas, torej ne meji na Italijo,
               je pa v obmejnem pasu 10 km. Potem ima 4.100 prebivalcev. Ima izredno razvito
               gospodarstvo, industrijo in gradbeno in mizarsko in kemijsko in tako naprej. Imajo
               zelo razvito kmetijstvo, sadje in zelenjavo. Imajo 230 podjetnikov. Obeta se tudi, da
               bo turistično razvito, zato ker lani, ko sem bil gost Hita, so rekli, da bodo delali
               novi center na Vogrščku, tako da bo tudi turizem, tudi sam Vogršček bo s tem
               oplemeniten. In, tudi imajo veliko možnosti za razvoj kmečkega turizma, ker imajo en
               krasen dvorec in tako naprej. Kar je še zelo zanimivo, imajo zaposlenih 1.100 ljudi
               in imajo še možnosti za zaposlitve. Kar se tiče financ so že do zdaj dokazali, da so
               sposobni živeti, ne samo da bi živeli, ampak od tiste realizacije, kar jo imajo,
               dobijo nazaj samo 13% denarja. Se pravi, vsi pogoji, tako mislim, da so izpolnjeni,
               da bi se ta občina lahko, nova občina, imenovala Renče in Vogrsko. Zaenkrat samo
               to.</p>
            </sp>
            <sp xml:id="SDZ3-Redna-13-2002-02-21.sp264">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, izvolite.</p>
            </sp>
            <sp xml:id="SDZ3-Redna-13-2002-02-21.sp265">

               <speaker>FRANCI ROKAVEC:</speaker>

               <p>Hvala za besedo, gospa predsedujoča. Namreč, iz mnenja vlade, ki je dejansko zelo
               skopo, je zapisano... "ob upoštevanju vzajemnosti pogojev, ki opredeljuje sposobnost
               občine zadovoljevati potrebe interesov svojih prebivalcev, vlada meni, da jih občina
               ne bi mogla trajno zagotavljati". Meni bi dejansko pred odločanjem izrecno zanimalo,
               ker se vlada izrecno ne sklicuje na nobenega od pogojev, ki so opredeljeni v 13.
               členu zakona. Kakor mi je pa znano, pa pogoj iz 13.a člena tukaj izpolnjujejo.
               Namreč, gre se za tako imenovano obmejno območje v obmejnem pasu. In dejansko me
               zanima, kateri so tisti argumentirani razlogi, ki so tudi po 13. členu zakona o
               lokalni samoupravi, da to referendumsko območje oziroma predlog ne izpolnjuje
               pogojev. Hvala lepa.</p>
            </sp>
            <sp xml:id="SDZ3-Redna-13-2002-02-21.sp266">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa državna sekretarka, izvolite.</p>
            </sp>
            <sp xml:id="SDZ3-Redna-13-2002-02-21.sp267">

               <speaker>ASTRID PRAŠNIKAR:</speaker>

               <p>Hvala. V primeru ustanovitve občine Renče-Vogrsko je bil predložen k predlogu za
               ustanovitev tudi elaborat, v katerem so predlagatelji naštevali vse, kar na tem
               območju obstaja, torej od geografsko-demografskih značilnosti, šolstva, zdravstva,
               gospodarskih aktivnosti, tudi posebej povedali, kaj na tem območju je. Vendar je
               vlada v tem primeru presodila, da kljub vsemu - seveda, spet govorimo o izjemah od
               števila prebivalcev - ta utemeljitev, v bistvu, izjem pravzaprav ni bila takšna, da
               bi bilo mogoče pripraviti predlog drugače, kot smo ga pripravili. Kljub temu da je
               elaborat povedal dejanske podatke, te utemeljitve izjem v tem primeru, ki smo ga
               podrobno proučili, niso bile take.</p>
            </sp>
            <sp xml:id="SDZ3-Redna-13-2002-02-21.sp268">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Mamić, izvolite. Gospa državna sekretarka, se lahko izključite?
               Hvala lepa.</p>
            </sp>
            <sp xml:id="SDZ3-Redna-13-2002-02-21.sp269">

               <speaker>IVAN MAMIĆ:</speaker>

               <p>Ljudje, ki so bili tu včeraj, so mi povedali, da ko so - samo ta podatek navedem še
               enkrat, čeprav sem ga že povedal - notranjemu ministru povedali, da samo 13% dobijo
               nazaj od realizacije, se je začudil. In kot članu vlade, se mi zdi, kot da mu je bilo
               žal, da ni nič pomagal, da bi rekel kakšne besede, da bi se ta občina res ustanovila.</p>
               <p>Torej, če ta občina nima pogojev, potem pa res nima prav nobena. Zdaj, če smo jih -
               koliko smo jih sprejeli, smo jih nekaj. Mislim, da prej zasluži ta, kot pa katerakoli
               druga, glede na navedene podatke.</p>
            </sp>
            <sp xml:id="SDZ3-Redna-13-2002-02-21.sp270">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Podobnik, izvolite.</p>
            </sp>
            <sp xml:id="SDZ3-Redna-13-2002-02-21.sp271">

               <speaker>JANEZ PODOBNIK:</speaker>

               <p>Hvala lepa. Elaborat o ustanovitvi občine Renče-Vogrsko je eden najboljših, ki smo
               jih poslanke in poslanci prejeli. Ta elaborat, ki je pripravljen tudi na način, ki
               očitno kaže na to, da so se predlagatelji resno pripravili, seveda tudi pove, kaj vse
               ima ta občina: osemletno šolanje, primarno zdravstveno varstvo občanov, oskrbo z
               živilskimi potrebščinami, komunalno opremljenost, ki jo potem zelo podrobno
               utemeljujejo, poštne storitve, finančne storitve, knjižnico, prostore za upravno
               dejavnost lokalnih skupnosti. Seveda, edino vprašanje, ki se tu postavlja, je število
               prebivalcev. Kot vlada ugotavlja, je število prebivalcev nekoliko pod številko 5.000.</p>
               <p>Ne bom ponavljal svojih prejšnjih stališč. Menim, da je to tipičen primer, ko se
               moramo poslanci odločiti, ali sedaj nastopijo razlogi za izjeme. In tu pa lahko
               nastopi zelo kvaliteten argument, to pa je obmejnost te občine. Menim, da so tu vsi
               pogoji, da državni zbor oblikuje to referendumsko območje. Hvala lepa.</p>
            </sp>
            <sp xml:id="SDZ3-Redna-13-2002-02-21.sp272">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Božič, izvolite.</p>
            </sp>
            <sp xml:id="SDZ3-Redna-13-2002-02-21.sp273">

               <speaker>IVAN BOŽIČ:</speaker>

               <p>Hvala lepa, gospa podpredsednica. Torej, ponavlja se stara zgodba, in sicer zgodba
               izpred štirih let. Sosednja občina, ki se je ustanovila pred štirim leti,
               Šempeter-Vrtojba, je imela sedem tisoč prebivalcev in je vsa zadnja štiri leta
               samozadostna, ampak pred štirimi leti po volji vladi in po mišljenju, po mnenju je
               bila neprimerna. Komaj smo jo spravili skozi in danes smo pri isti zadevi. V obmejnem
               pasu občina, ki dobro gospodari, ki ne prosi, da bo potem dopolnjevana oziroma da bo
               dobivala finančno izravnavo - zopet je mnenje slabo. To je edina občina, ki je vsaj
               malo podobna ustanovitvi nove občine na Primorskem, na celem Primorskem, na 32%
               države ena. Jaz jo bom podprl.</p>
            </sp>
            <sp xml:id="SDZ3-Redna-13-2002-02-21.sp274">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem in prehajamo na
               odločanje. Glasujemo. Navzočih je 59 poslank in poslancev, za je glasovalo 27, proti
               30.</p>
               <p>(Za je glasovalo 27.) (Proti 30.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k točki V, točka dve, in sicer
               predlog za ustanovitev občine Straža in predlog za ustanovitev občine Otočec -
               Šmarješke Toplice. Odpiram razpravo. Ker ne želi nihče razpravljati, le-to
               zaključujem in prehajamo na odločanje. Glasujemo. Navzočih je 59 poslank in
               poslancev, za je glasovalo 24, proti 34</p>
               <p>(Za je glasovalo 24.) (Proti 34.)</p>
               <p>Ugotavljam, da amandma ni bil sprejet.</p>
               <p>Še zadnji amandma k točki V, in sicer k točki tri, to je k predlogu za ustanovitev
               občine Šmartno pri Slovenj Gradcu. Odpiram razpravo. Ker ne želi nihče razpravljati,
               jo zaključujem in prehajamo na odločanje. Glasujemo. Navzočih je 60 poslank in
               poslancev, za je glasovalo 26, proti 34.</p>
               <p>(Za je glasovalo 26.) (Proti 34.)</p>
               <p>Ugotavljam, da amandma ni bil sprejet.</p>
               <p>Prehajamo na amandma, ki je bil vložen k točki VI, in sicer amandma k točki ena, to
               je predlog za izločitev naselij Dogoše in Metava iz območja občine Maribor in njihovo
               priključitvi k občini Duplek. Odpiram razpravo. Gospod Petan, izvolite.</p>
            </sp>
            <sp xml:id="SDZ3-Redna-13-2002-02-21.sp275">

               <speaker>RUDOLF PETAN:</speaker>

               <p>Torej, obe poslanski skupini umikata ta predlog.</p>
            </sp>
            <sp xml:id="SDZ3-Redna-13-2002-02-21.sp276">

               <speaker>PODPREDSEDNICA IRMA PAVLINIČ KREBS:</speaker>

               <p>Ker je bil amandma umaknjen - hvala lepa - o njem ne bomo odločali. Končali smo
               torej z odločanjem o amandmajih. Dolžni smo opraviti še glasovanje o predlogu sklepa
               matičnega delovnega telesa v celoti. Glasujmo! O predlogu sklepa matičnega delovnega
               telesa v celoti s spremenjenimi amandmaji. Če sem bila nejasna - ni problema - bomo
               ponovili glasovanje. Odločam... Sprejeli smo amandmaje na predlog sklepa matičnega
               delovnega telesa. O predlogu sklepa hkrati s sprejetimi amandmaji v celoti odločamo.
               Ponavljamo glasovanje o predlogu sklepa, kot sem ga obrazložila. Glasujmo! Navzočih
               je 62 poslank in poslancev. Za je glasovalo 42, proti 17.</p>
               <p>(Za je glasovalo 41.) (Proti 17.)</p>
               <p>Ugotavljam, da je predlagani sklep sprejet.</p>
               <p>Odbor za notranjo politiko je predlagal zboru, da na podlagi 14. člena zakona
               sprejme predlog odloka. K temu odloku so bili vloženi amandmaji, in sicer jih imate v
               pregledu amandmajev k predlogu odloka po 14. členu zakona o postopku za ustanovitev
               občin ter za določitev njihovih območij, enofazni postopek z dne 21.2.2002. Glede na
               izglasovani sklep ostanejo brezpredmetni amandmaji vsi razen teh, o katerih bomo
               seveda počasi razpravljali in odločali. Razpravo in odločanje bomo seveda vodili na
               podlagi pregleda amandmajev, kot sem ga napovedala, z dne 21.2.2002. Glede na
               sprejete odločitve državnega zbora so postali brezpredmetni amandmaji na prvi strani,
               drugi strani, na tretji strani. Dajem v razpravo in odločanje... Spoštovani, upam, da
               sledite! Smo na strani 3 pregleda amandmajev. V razpravo in odločanje dajem amandma
               za novo EI. točko, in sicer, da se kot referendumsko območje ustanovi del občine
               Brežica, ki naj se izloči iz občine Brežica - da ne berem, ker imate pregled pred
               sabo. Dovolite, da ponovno pojasnim, da smo na strani 3 pregleda amandmajev, in
               sicer, v razpravo dajem amandma za novo D.I točko in za novo EI. točko. Saj smo s
               sprejetjem amandmaja ob sklepu izglasovali, da izpolnjujejo pogoje za občino Brežice,
               Bizeljsko in Dobova.</p>
               <p>Zato bomo odločali najprej o amandmaju za novo DI. točko, in sicer, da se kot
               referendumsko območje ustanovi, in tako dalje, posledica tega naj bi bila občina
               Bizeljsko, in za novo EI. točko, za občino Dobova.</p>
               <p>V razpravo dajem torej amandma za novo DI. točko. Odpiram razpravo. Gospod Vizjak,
               izvolite.</p>
            </sp>
            <sp xml:id="SDZ3-Redna-13-2002-02-21.sp277">

               <speaker>MAG. ANDREJ VIZJAK:</speaker>

               <p>Hvala lepa. Ne bi imel vsebinske razprave, temveč povsem proceduralno.</p>
               <p>In sicer, poglejte, pri prejšnji točki, amandmaju k sklepu, smo z večino odločili v
               tem državnem zboru, da je sklep vlade oziroma da je predlagani sklep vlade
               neustrezen, in smo se odločili, da v tem primeru ugodimo oziroma pobudo nekako
               sprejmemo, je ne zavrnemo kot v smislu neizpolnjevanja pogojev, določenih z zakonom.</p>
               <p>Glede na to, da praktično ni druge poti, kot da na tem območju razpišemo referendum,
               mislim, da je to popolnoma logično sosledje, da ne more biti več sedaj tu odločanje o
               tem, ponovno odločanje o tem, temveč je to zgolj potrditev tistega, kar smo odločili
               prej.</p>
               <p>In mislim, da je v imenu pravne države in logike popolnoma logično, da se tu sedaj
               ne odločamo več o tem, ali ta konkretna krajevna skupnost izpolnjuje pogoje glede na
               argumentacijo vlade ali ne oziroma glede na tisto razpravo, ampak enostavno mislim,
               da mora biti v nas toliko korektnosti, da sedaj razpišemo za to območje referendum,
               kajti če tega ne naredimo, bomo morali kljub temu, mislim, razpisati referendum.
               Hvala.</p>
            </sp>
            <sp xml:id="SDZ3-Redna-13-2002-02-21.sp278">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vizjak, dovolite, da pojasnim. Zakon zahteva dva akta. Najprej
               zahteva... Ne želite, da pojasnjujem? Želeli ste samo pozvati kolege, da sledijo prvo
               sprejetemu sklepu. Hvala lepa.</p>
               <p>Ker ne želi nihče več razpravljati, prehajamo na odločanje.</p>
               <p>Najprej odločamo o amandmaju za novo DI. točko. Glasujemo. Navzočih je 63 poslank in
               poslancev. Za je glasovalo 26, proti 36.</p>
               <p>(Za je glasovalo 26.) (Proti 36.)</p>
               <p>Ugotavljam, da amandma ni bil sprejet.</p>
               <p>Prehajamo na odločanje o amandmaju za novo EI. točko. Obrazložitev glasu? Prekinjam
               glasovanje. Samo trenutek!</p>
            </sp>
            <sp xml:id="SDZ3-Redna-13-2002-02-21.sp279">

               <speaker>JANEZ PODOBNIK:</speaker>

               <p>Gospa podpredsednica, zelo lepa gesta poslanskih kolegov se je zgodila. Pred
               odločanjem bi prosil za odmor v imenu poslanske skupine.</p>
            </sp>
            <sp xml:id="SDZ3-Redna-13-2002-02-21.sp280">

               <speaker>PODPREDSEDNICA IRMA PAVLINIČ KREBS:</speaker>

               <p>Prosim?</p>
            </sp>
            <sp xml:id="SDZ3-Redna-13-2002-02-21.sp281">

               <speaker>JANEZ PODOBNIK:</speaker>

               <p>Odmor bi prosili, odmor.</p>
            </sp>
            <sp xml:id="SDZ3-Redna-13-2002-02-21.sp282">

               <speaker>PODPREDSEDNICA IRMA PAVLINIČ KREBS:</speaker>

               <p>Koliko časa, gospod Podobnik?</p>
            </sp>
            <sp xml:id="SDZ3-Redna-13-2002-02-21.sp283">

               <speaker>JANEZ PODOBNIK:</speaker>

               <p>Nekaj več časa bi potrebovali. In zahvaljujem se za kolegialno potezo poslanskih
               kolegov in vašo kulturo.</p>
            </sp>
            <sp xml:id="SDZ3-Redna-13-2002-02-21.sp284">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Lepo prosim, gospod Podobnik - koliko časa pred odločanjem? Koliko časa
               pred odločanjem želite? Dovolite, gospod Sok. Gospod Podobnik se je prvi javil k
               proceduralnemu predlogu. Želim, da ga popolnega poda.</p>
            </sp>
            <sp xml:id="SDZ3-Redna-13-2002-02-21.sp285">

               <speaker>JANEZ PODOBNIK:</speaker>

               <p>Prosil bi za 30 minut odmora. In ne želimo, da danes ne odločamo naprej. To ni naš
               namen. Smo pa zaprepaščeni nad odločanjem.</p>
            </sp>
            <sp xml:id="SDZ3-Redna-13-2002-02-21.sp286">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ob 18.00 uri običajno zaključimo z delom, bomo z obravnavo te točke
               nadaljevali jutri ob 10.00 uri, nato po vrstnem redu dalje. Hvala lepa in lahko
                  noč!<title> (SEJA JE BILA PREKINJENA 21. FEBRUARJA 2002 OB 17.26 URI.) </title>
               </p>
            </sp>
         </div>
      </body>
   </text>
</TEI>
