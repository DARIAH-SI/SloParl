<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-17-2002-04-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|CF687B887E6437ACC1256BAB0031FCC2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=CF687B887E6437ACC1256BAB0031FCC2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-17-2002-04-26.DZ" n="17">
               <name>Izredna</name>
               <date when="2002-04-26"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-17-2002-04-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">(17. izredna seja)</stage>
            <stage type="date">26. april 2002</stage>
            <stage type="chairman">Sejo je vodil Borut Pahor, predsednik državnega zbora. </stage>
            <stage type="time">Seja se je pričela ob 10.32 uri.</stage>


            <sp xml:id="SDZ3-Izredna-17-2002-04-26.sp1">

               <speaker>PREDSEDNIK BORUT PAHOR:</speaker>

               <p>Vse je bolj ali manj pripravljeno za začetek 17. izredne seje. Mislim na to, da se
               pregled amandmajev še fotokopira. Vsekakor bo pripravljen do odločanja o amandmajih v
               drugem branju, tako da bi lahko zdaj začeli z obravnavo zakona, slišali uvod
               ministra, slišali nastop predsednika odbora, nastope poslanskih skupin. Vsekakorbom
               poskrbel za to, da bi državni zbor pred odločanjem imel seveda pred seboj pregled
               amandmajev, mislim pa, da s tem ne bo težav, da bo v času, ko bo razprava v prvem
               delu zaključena, to tudi že storjeno.</p>
               <p>Najprej, preden začnem izredno sejo, izkoriščam to priložnost, da obvestim, da sem se
               sestal z vodji poslanskih skupin, da smo se posvetovali o mnogih stvareh, mislim da
               večinoma uspešno. Rad bi vas predvsem obvestil, da se bo državni zbor ponovno sestal
               na izredni seji v torek 7. maja ob 10.00 uri. Na dnevni red bomo uvrstili
               zavarovalniški zakon, potem pa bo tisti teden državni zbor normalno delal v okviru
               delovnih teles in se bo potem še enkrat sestal na izredni seji popoldan v času med
               14. in 16., da bi obdelal, upajmo večino točk dnevnega reda, ki so preostale z včeraj
               končane seje. Tak je bil dogovor. Mislim, da je to dober dogovor. Razumem, da je s to
               odločitvijo za sklic izredne seje za torek zadovoljna tudi vlada kot predlagateljica
               zavarovalniškega zakona, tako da je vse v redu.</p>
               <p>Ali lahko prosim kolegice in kolege, da vložite kartice v glasovalne naprave, da bi
               imel pregled nad navzočnostjo.</p>
               <p>Gospe in gospodje! Kolegice in kolegi! Pričenjam 17. izredno sejo Državnega zbora
               Republike Slovenije, ki sem jo sklical na podlagi prvega in drugega odstavka 51.
               člena in prvega odstavka 54. člena poslovnika državnega zbora.</p>
               <p>Rad bi vas najprej obvestil o tem, kdo danes ne bo sodeloval z nami od kolegic in
               kolegov zaradi drugih obveznosti. To so kolegi Brenčič, Grošelj, Kramberger, Malovrh,
               Diaci, Brejc, Bernik, Jelinčič, Barovič, kolegica Zalokar Oražem, kolegi Zamernik,
               Peterle, Čebulj, Fabjan, kolega Janša je tukaj, Rupar, Jakič, Beuermann in
               Špindler.</p>
               <p>Zdaj pa prosim, da s pritiskom na tipko "kvorum" ugotovimo navzočnost v dvorani.
               Ugotavljam navzočnost v dvorani! <stage>(49 navzočih.)</stage> Državni zbor je sklepčen in lahko
               odloča. Na današnjo izredno sejo sem povabil predstavnike vlade Republike Slovenije.
               Ministra in njegove sodelavce med nami lepo pozdravljam. Najprej prehajamo na
               določitev dnevnega reda. Prosim za mir v dvorani.</p>
               <p>S sklicem z dne 23. aprila letošnjega leta ste prejeli dnevni red, ki obsega eno samo
               točko dnevnega reda, in sicer tretjo obravnavo predloga zakona o sistemu plač v
               javnem sektorju. Predlogov za umik in širitev dnevnega reda nisem prejel. Želi kljub
               temu kdo besedo? Ugotavljam, da nihče. Tako bi lahko torej glasovali o dnevnem redu.
               Ni drugih predlogov. Glasujemo o dnevnem redu izredne seje. Smo sredi glasovanja.
               Prosim. 53 navzočih, 45 za, 3 proti.</p>
               <p><stage>(Za je glasovalo 45.)</stage> <stage>(Proti 3.)</stage></p>
               <p>Ugotavljam, da smo dnevni red sprejeli.</p>
               <p>Predlagam, da danes državni zbor dela do zaključka te edine točke dnevnega reda.</p>
               <p>Prehajamo torej na <title>TRETJO OBRAVNAVO PREDLOGA ZAKONA O SISTEMU PLAČ V JAVNEM
                  SEKTORJU.</title>
               </p>
               <p>Preden dam besedo predstavniku vlade, mi dovolite, da se v imenu kolegic in kolegov
               zahvalim tistim našim kolegicam in kolegom, ki so člani odbora za notranjo politiko,
               ki je, to je že treba reči, v zadnjih dneh res delal zelo odgovorno in zelo zahtevno
               delo in ga tudi opravil in omogočil, da danes državni zbor odloča. Najprej torej
               vabim ministra, dr. Rada Bohinca, ministra za notranje zadeve, da v imenu vlade, ki
               je predlagateljica zakona, predstavi zakon za tretjo obravnavo. Prosim. Vse ostale pa
               prosim za mir v dvorani.</p>
            </sp>
            <sp xml:id="SDZ3-Izredna-17-2002-04-26.sp2">

               <speaker>DR. RADO BOHINC:</speaker>

               <p>Spoštovane gospe in gospodje poslanke in poslanci!</p>
               <p>Pred vami je zakon o sistemu plač v javnem sektorju, pripravljen za tretjo obravnavo.
               Besedilo zakona, pripravljeno za tretje branje, je dopolnjeno v pretežni meri z
               dopolnili, ki so nastala kot rezultat intenzivnih usklajevanj s socialnimi partnerji,
               kar je privedlo tudi do podpisa izjave o obsegu usklajenosti zakona z osmimi od
               dvanajstimi reprezentativnih sindikatov koordinacije negospodarskih sindikatov.</p>
               <p>Izjavo, ki smo jo predložili državnemu zboru, smo podpisali na podlagi stanja
               usklajenosti na dan 23.4.2002. Tedaj je bilo z 8 sindikati usklajenih 51 od tedanjih
               53 členov, dva pa sta ostala neusklajena. Kasneje je vlada predložila še dodatne
               amandmaje, ki smo jih prav tako tudi predstavili socialnim partnerjem, nismo pa
               kasneje podpisovali novih izjav o obsegu usklajenosti. Kasneje je bila usklajena tudi
               priloga 2, in sicer na tisti dan, ko je bila kot amandma predložena državnemu
               zboru.</p>
               <p>Ocenjujemo, da je dosežena s socialnimi partnerji visoka stopnja soglasja, z večino
               socialnih partnerjev, z osmimi od dvanajstih. Pri tem velja opomniti, da so trije od
               štirih sindikatov, ki izjave niso sopodpisali, vodili ločena pogajanja.</p>
               <p>Dovolite mi, da v nadaljevanju predstavim nekatere pomembnejše spremembe oziroma
               novosti v besedilu za tretje branje. Pri opredelitvi javnega sektorja, torej
               določitvi, na koga se zakon nanaša, je v celoti ohranjen celovit pristop, ki iz
               zakona ne izključuje nobene osebe javnega prava. Pri tem naj posebej opomnim, da smo
               za RTV Slovenijo predlagali rešitev, po kateri sklepajo zavodsko kolektivno pogodbo
               in se novinarji zaradi ohranitve avtonomnosti ne bodo pogajali z vlado, poleg tega pa
               so tudi uvrščeni v skupino poklicev na področju kulture in javnega obveščanja.</p>
               <p>Slovenija tako danes dobiva zakon, ki prvič celovito ureja plače v javnem sektorju za
               vse, brez izjeme, od funkcionarjev do slehernega zaposlenega v javnem sektorju. Pri
               razvrščanju plačnih skupin in podskupin ter določanju medsebojnih razmerij smo s
               socialnimi partnerji dosegli pomembne uskladitve o temeljnih ravneh.</p>
               <p>Prva raven uskladitve se nanaša na veje oblasti in na druge državne organe. Druga
               raven so vrhunski strokovni poklici, zdravniki specialisti, univerzitetni učitelji,
               raziskovalci, vrhunski kulturni ustvarjalci in novinarji ter uradniki najvišjega
               ranga. Tretja raven so tako imenovani državotvorni poklici, uradniki s posebnimi
               pooblastili, kot so policisti, vojaki, cariniki, pazniki, inšpektorji, več vrst, pa
               tudi v tej ravni višješolski predavatelji in medicinskesestre. In četrta raven, to so
               spremljajoča dela na vseh delih javnega sektorja, kjer dosegamo pomembno poenotenje.
               Gre za naloge, kot so finančno-računovodske, naloge s področja informatike, kadrovske
               in druge strokovne naloge ter posebej tudi administrativna dela.</p>
               <p>Glede vprašanja poenotenja odprave nesorazmerij ocenjujemo, da zakon s tako
               določenimi razmerji uresničuje enega od svojih ključnih ciljev, in sicer odpravo
               nesorazmerij in vzpostavitev pravičnejših razmerij med primerljivimi skupinami.</p>
               <p>Dovolite mi nekaj besed, spoštovani, o finančnih učinkih zakona.</p>
               <p>Finančni učinki zakona bodo odvisni od proračunske odločitve za leto 2004, katere
               sestavni del je tako imenovana uskladitvena odločitev o obsegu sredstev za plače, ki
               se doseže z dogovorom socialnih partnerjev, upoštevaje gospodarska gibanja in
               javnofinančne možnosti. Zakon je s tem dosegel enega ključnih ciljev, to je namreč
               javnofinančna obvladljivost, saj bo vsakokratna višina vrednosti plačnih razredov v
               plačni lestvici odvisna od gospodarskih in finančnih razmer v državi in s tem
               povezanih proračunskih možnosti. Zakon je možno izvesti z različnimi obsegi sredstev
               za plače v proračunu ter prispeva h gibkosti ekonomske politike in zagotavlja
               obvladljivost enega od ključnih stroškov proračuna.</p>
               <p>Pri določitvi vrednosti uskladitve in s tem plačne lestvice za leto 2004 in tudi za
               vsa naslednja leta do leta 2008 zakon zavezuje k upoštevanju dveh temeljnih
               usmeritev. Prva je usmeritev za postopno zmanjševanje razpona med najvišjo in
               najnižjo plačo, s ciljem doseči razpon 1:10 v letu 2008. In druga, to je postopno
               udejanjanje novonastalih razmerij med plačnimi skupinami in podskupinami, ki jih
               prinaša priloga 2, torej odprava nesorazmerij, postopno, vse do leta 2008.</p>
               <p>Zakon prinaša tudi pomembne motivacijske vzvode za zaposlene v javnem sektorju.
               Povezuje se s hkrati nastajajočima zakonoma, o delovnih razmerjih in javnih
               uslužbencih, in vključuje enake standarde varstva pravic in položajev javnih
               uslužbencev. Posebej pa velja poudariti, da smo po uskladitvi s socialnimi partnerji
               vnesli nekatere dodatne motivacijske vzvode, kot na primer naslednje:</p>
               <p>Najprej, pri napredovanju omogočamo z novo ureditvijo napredovanje za dva plačna
               razreda, ne tako kot prej, le za enega, vendar le pri prvem in drugem napredovanju.
               To bo posebej spodbudilo novozaposlene oziroma mlajše javne uslužbence na začetku
               njihovih karier.</p>
               <p>Drugič, dviguje se število možnih napredovanj od prvotno predlaganih sedem, po
               uskladitvi s socialnimi partnerji, na 10 plačnih razredov za delovna mesta, kjer ni
               možno pridobiti naziva.</p>
               <p>Tretjič, sistemi vertikalnih napredovanj iz področnih zakonov ostajajo tudi po
               sprejetju tega zakona v veljavi, ta zakon pa s plačno lestvico spodbuja k oblikovanju
               kariernih podsistemov na posameznih področjih.</p>
               <p>Naprej, obseg sredstev za delovno uspešnost, ta se od sedanjih 3% po veljavnem
               zakonu, dejansko pa 2%, povečuje na največ 5%, to se pravi, se v precejšnji meri
               poveča. Sprejeli pa smo tudi predlog socialnih partnerjev, da se del plače za delovno
               uspešnostizplačuje dvakrat letno, v juliju in decembru, in ne le enkrat, kot je bilo
               izvirno predlagano. Za tiste, ki ustvarjajo prihodke na trgu oziroma dosegajo
               prihranke z racionalizacijo, je določena možnost še dodatnih sredstev za delovno
               uspešnost, ki jih zaposleni lahko izplačujejo po pridobitvi soglasja
               ustanovitelja.</p>
               <p>Sedanje število preko 80 dodatkov zakon zmanjšuje na vsega 8 vrst dodatkov, ki se
               bodo večinoma uredili s kolektivno pogodbo za javni sektor. Odpravljena je tudi
               najnižja vrednost dodatkov za manj ugodne delovne pogoje in dodatkov za nevarnost in
               posebne obremenitve. Ohranja se le skupni največji obseg teh dodatkov, in sicer v
               višini 15%.</p>
               <p>Dovolite mi, spoštovani, da rečem še nekaj stavkov o uveljavitvi zakona in o začetku
               njegove uporabe. Da bi se zakon začel uresničevati na način in v rokih, ki bi
               zagotavljali njegov začetek uporabe s 1.1.2004, je v besedilu za tretje branje povsem
               na novo izčrpno določeno, kako je z roki in nosilci za posamezna izvedbena dejanja.
               Omenil bi le tri najbolj temeljne roke. Prvi je rok za sprejetje skupne metodologije
               za uvrščanje delovnih mest in nazivov. To mora biti storjeno do 30. novembra
               letošnjega leta.</p>
               <p>Drugi je rok za sprejetje kolektivne pogodbe za javni sektor, z določitvijo tako
               imenovanih orientacijskih delovnih mest in nazivov. To mora biti storjeno do 30.
               marca prihodnjega leta, 2003, z v zakonu dodatno vgrajeno možnostjo trimesečnega
               podaljšanja za morebitno potrebno izvedbo postopka arbitraže oziroma pomirjanja s
               socialnimi partnerji, če pogajanja v prvotnem roku ne privedejo do uspešnega
               zaključka.</p>
               <p>In še tretji rok, to je rok za sprejem kolektivnih pogodb dejavnosti oziroma
               nekaterih poklicev. To je 30. november 2003, naslednje leto, kolektivnih pogodb
               torej, ki bodo neposredno uvrstile delovna mesta in nazive v plačne razrede, s tem pa
               bo opravljeno tudi zadnje partnersko dejanje in tudi izpolnjeni vsi pogoji za začetek
               uporabe zakona s 1.1.2004.</p>
               <p>Samo še tole misel za zaključek. Dovolite mi, da ocenim, da zakon, ki ga danes
               sprejemamo, pomeni prelom sedanjega neurejenega stanja na področju plač v javnem
               sektorju in uresničuje temeljne cilje, ki smo jih pri tem zastavili.</p>
               <p>To pa so naslednji štirje, da jih ponovim: celovitost urejanja sistema plač za
               celoten javni sektor; odprava nesorazmerij in vzpostavitev novih, pravičnih razmerij
               za primerljive poklice in skupine; tretji cilj je javnofinančna obvladljivost in
               preglednost sistema in četrti motivacijski vzvodi za zaposlene v javnem sektorju.</p>
               <p>Sprejem zakona je zgolj prvi korak k dokončni ureditvi tega področja in k preseganju
               stanja, v katerem so se plače oblikovale na podlagi sektorskih pristopov. Preostane,
               da se neposredno po sprejetju zakona nadaljuje intenziven socialni dialog za
               konsenzualno določitev izvedbenih ravni novega plačnega sistema.</p>
               <p>Spoštovane gospe in gospodje, poslanke in poslanci! Predlagam, da v tretji obravnavi
               podprete amandmaje vlade in odbora za notranjo politiko in zakon sprejmete. Hvala
               lepa.</p>
            </sp>
            <sp xml:id="SDZ3-Izredna-17-2002-04-26.sp3">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Predlog zakona je obravnaval odbor za notranjo politiko.
               Vabim predsednika, da poda poročilo, in se še enkrat zahvaljujem za prizadevnost
               članov in članic odbora ter predsednika, da je tako dobro pripravil pogoje za
               današnjo sejo. Prosim.</p>
            </sp>
            <sp xml:id="SDZ3-Izredna-17-2002-04-26.sp4">

               <speaker>MAKSIMILJAN LAVRINC:</speaker>

               <p>Cenjeni gospod predsednik, kolegice in kolegi! Najprej sem si zapisal, da se moram
               zahvaliti, ker bo to drugače preslišano. Zahvalil bi se strokovnim sodelavcem, še
               posebej sekretariatu, sindikalistom in drugim iz zainteresirane javnosti in seveda
               vam, poslanke in poslanci, ki ste zdržali do pozne nočne ure. Moj nagovor bo toliko
               krajši, ker je večino vsebine novega zakona, ki je pred nami, zelo dobro pojasnil
               minister.</p>
               <p>Pri delu, moram reči, da ni bilo razlike, ki bi sicer lahko bila prisotna pri tako
               tankočutnem političnem urejanju, kot je urejanje plač, ni bilo razlike med opozicijo
               in pozicijo, in moram reči, da sem vsem kolegicam in kolegom, ki so vztrajali do
               konca - lahko bi nam tudi ponagajali navsezadnje z abstinenco - posebej
               zahvaljujem.</p>
               <p>Pri delu nas je vodila predvsem misel, da je to prvi korak v sanacijo sedanjega kaosa
               na tem področju. In seveda nihče od nas, ki smo se odločali tako ali drugače, ni
               menil, da bo s sprejemom tega zakona področje dokončno urejeno - ne, zgolj kot prvi
               korak. Pri tem moram reči,da nas je dodobra podprla in nam olajšala delo izjava o
               usklajenosti med sindikalnimi partnerji in vlado. Zato, bom rekel, je bilo naše
               odločanje toliko lažje. Namreč, treba je vedeti, da se pri tem tehta tudi, koliko je
               vredno eno delo in koliko naj bi bilo vredno drugo delo.</p>
               <p>Odločitve - vi poročila nimate na mizi, zato moram to posebej poudariti - odločitve
               so bile skoraj soglasne, razen pri enem amandmaju k drugi prilogi zakona. Pa še tam
               velika večina za tisto, kar smo potem podprli. Tako, da predlagam, da se potem, ko
               dobimo poročilo in pa pregled amandmajev, držimo predvsem tistega, kar je predlagala
               vlada in je odbor podprl. Moram pa reči, da smo kar nekaj amandmajev vlade morali
               dodelati, večinoma, zopet moram pohvaliti sekretariat, ki je te amandmaje dobil
               pravzaprav takrat šele na mizo, na sugestijo sekretariata, ki je pozorno spremljal
               tekst in nam pri tem pomagal oblikovati korektne amandmaje.</p>
               <p>Odbor predlaga državnemu zboru, da se zakon sprejme, skupaj z vsemi amandmaji, ki jih
               je odbor podprl ali pa sam vložil. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp5">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod predsednik odbora. Ali želi besedo sekretarka sekretariata?
               <stage>(Ne želi.)</stage> Besedo torej dajem predstavnikom poslanskih skupin. Najprej je za besedo
               prosil kolega mag. Vizjak. Predstavil bo stališča poslanske skupine Socialdemokratske
               stranke. Prosim, mag. Vizjak, imate besedo.</p>
            </sp>
            <sp xml:id="SDZ3-Izredna-17-2002-04-26.sp6">

               <speaker>MAG. ANDREJ VIZJAK:</speaker>

               <p>Spoštovani gospod predsednik! Spoštovani minister, predstavnik vlade! Spoštovane
               kolegice in kolegi! V državnem zboru smo priča neobičajnim in neustreznim postopkom
               sprejemanja tako pomembnega zakona, kot je zakon o sistemu plač v javnem
               sektorju.</p>
               <p>Vlada vztraja, da parlament sprejme zakonske rešitve, ki so neusklajene med
               socialnimi partnerji. Včeraj smo na odboru za notranjo politiko sicer dobili izjavo o
               usklajenosti, iz katere je bilo jasno razvidno, da izjave niso podpisali sindikati,
               ki predstavljajo polovico zaposlenih v javnem sektorju, da je kopica členov delno
               usklajenih, da pomembnejši členi niso usklajeni. In še nadalje se je v razpravi
               seveda pokazalo, da je tudi ta izjava napisana dva dni prej in da so naknadni
               amandmaji in seveda tudi posamezni amandmaji poslancev neusklajeni oziroma ni
               garancije, da so usklajeni s socialnimi partnerji. To je neobičajen in neustrezen
               postopek sprejemanja zakona. Sprejetje zakona, ki vsaj do določene mere ne bo
               usklajen med socialnimi partnerji, in zakon, ki ne upošteva realnih zmožnosti
               financiranja s strani slovenskega gospodarstva, bo slaba popotnica za ureditev tega
               pomembnega vprašanja</p>
               <p>Na nujnost ustrezne ureditve plač v javnem sektorju sem za to govornico opozarjal ob
               vsakoletnem sprejemanju državnega proračuna, saj državni proračun namenja vsako leto
               znatno večja sredstva za plače javnega sektorja. Indeks rasti teh plač je bistveno
               višji, kot je indeks rasti bruto domačega proizvoda in indeks rasti plač v
               gospodarstvu.</p>
               <p>Cilj zakona je zlasti odpraviti nepravične razmere med plačami primerljivih poklicev
               v javnem sektorju in vzpostaviti stimulativen plačni sistem javnega sektorja, ki bo
               obremenjeval proračun v skladu z našimi finančnimi možnostmi. Ta zakon sodi v paket
               zakonov urejanja razmerij v javni upravi, katerega skupni cilj je narediti javno
               upravo racionalnejšo, učinkovitejšo in kvalitetnejšo. Z ureditvijo sistema plač v
               javnem sektorju bi bila onemogočena dosedanja praksa, ko so si posamezna področja
               javnega sektorja od vlade izborila povišanje plač le zase, posledično pa se je
               porušilo razmerje med primerljivimi poklici v javnem sektorju, kar je povzročilo
               verižno reakcijo in številne zahteve po dvigu plač javnega sektorja.</p>
               <p>Takšna praksa je prinesla določena krivična razmerja med plačami primerljivih
               poklicev znotraj javnega sektorja, saj so nekatera področja v javnem sektorju
               vplivnejša, močnejša, medijsko spretnejša in so seveda lažje uveljavila svoj interes
               in dosegla rezultat.</p>
               <p>Posledica hitrejše rasti plač v negospodarstvu je izkrivila razmerje tudi v
               primerjavi s plačami v gospodarstvu, virom financiranja, kar je posledično
               stimuliralo odhajanje uspešnih in usposobljenih kadrov iz gospodarstva v
               negospodarstvo.</p>
               <p>Navedel sem zgolj del razlogov, zakaj je potrebno čimprej ustrezno urediti razmerja
               plač v javnem sektorju v skladu z možnostmi slovenskega gospodarstva.</p>
               <p>V razvitih državah je preteklo kar precej časa in je bilo vloženega veliko napora, da
               so se izoblikovali učinkoviti načini urejanja najpomembnejših razmerij med
               delodajalci in delojemalci, kar velja tudi za javni sektor. Uveljavil in izoblikoval
               se je socialni dialog. To je dogovarjanje, usklajevanje in iskanje rešitev med
               tistimi, ki jih rešitve najbolj zadevajo.</p>
               <p>Če do teh rešitev v celoti ne pride, je določena vsaj, je dosežena vsaj določena
               stopnja usklajenosti, kar je lahko osnova zakonodajni veji oblasti, da odloči o
               rešitvah. Naša vlada ne upošteva teh uveljavljenih načel in sili parlament, da
               obravnava in sprejme zakon o sistemu plač v javnem sektorju, ki predvideva rešitve,
               ko še ni zaključenega dogovarjanja in usklajevanja med predstavniki delodajalcev in
               delojemalcev oziroma med vlado Republike Slovenije in sindikati negospodarstva.</p>
               <p>Vladi očitno ni do stabilnega sistema plač v javnem sektorju, ampak zgolj rešuje
               proračun, zaradi aneksa, ki stopi v veljavo 30.4.2002. Vse bolj očitno postaja, da
               zakon ne bo prinesel več reda v plačna razmerja, to je pregleden, razvit in s
               strukturo zaslužka, vsaj za glavne poklicne skupine, ustrezno ureditev za
               napredovanja in spodbudno nagrajevanje uspešnega dela, ampak se vlada z njim poskuša
               le izogniti izplačilu lani dogovorjenih dodatkov šolnikom oziroma po kolektivni
               pogodbi o vzgoji in izobraževanju.</p>
               <p>Povedano tudi jasno kaže, da sedanja zakonska in pravna ureditev v javnem sektorju ne
               ustreza več, saj na tem področju ureja plače več kot 40 predpisov. To namreč povzroča
               finančno neobvladljivost tega sistema in nepreglednost. Predlagani zakon, ki je sedaj
               pred nami, teh problemov ne rešuje, kar bo po vsej verjetnosti imelo za posledico nov
               stavkovni val, nov pritisk na vir financiranja, nov pritisk na proračun in seveda nov
               pritisk na slovensko gospodarstvo.</p>
               <p>Predstavniki sindikatov iz gospodarstva so prepričani, da bo zakon obveznosti
               proračuna povečal. Kot smo videli tudi iz uvodne obrazložitve ministra, je jasno, da
               bomo videli finančne posledice šele ob proračunski debati leta 2004. Neznank je
               veliko, naglica je velikanska, in v takih razmerah se sprejemajo praviloma slabe
               rešitve.</p>
               <p>Amandmaji odbora, ki so bili sprejeti včeraj v pravljično neugodnem času, to je
               ponoči, v praviloma zgrešenih razmerah, in tudi številni drugi amandmaji jasno kažejo
               na to, da ni resnega usklajenega dogovora med socialnimi partnerji in da vsak po
               svoje išče neko rešitev za nekatere skupine. To ni prava pot. V Socialdemokratski
               stranki takega pristopa ne pozdravljamo, ne podpiramo in predlagamo vladi, da vloži
               dodaten napor v usklajevanja, da počaka s tem zakonom še nekaj časa, da doseže
               usklajenost, in nato sprejmemo vsi skupaj prepotreben zakon o sistemu plač v javnem
               sektorju. Skratka, trenutek je nepravšnji, trenutek je prezgoden in zato pozivamo
               vlado, naj zaključi usklajevanja med socialnimi partnerji. Hvala.</p>
            </sp>
            <sp xml:id="SDZ3-Izredna-17-2002-04-26.sp7">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega mag. Vizjak. Za vami dobi besedo kolega Peče. Kolega Peče bo
               predstavil stališča poslanske skupine Slovenske nacionalne stranke. Za njim pa bom
               dal besedo kolegu Štembergerju. Najprej pa kolega Peče, prosim.</p>
            </sp>
            <sp xml:id="SDZ3-Izredna-17-2002-04-26.sp8">

               <speaker>SAŠO PEČE:</speaker>

               <p>Spoštovani navzoči! Tempo uvajanja vladne diktature v obstoječem mandatu, mandatu
               državnega zbora, je razviden skozi dosego ciljev in aktivnosti, ki jih je državni
               zbor na predlog in željo vlade sprejel v zadnjih 30 dneh. V zadnjih 30 dneh smo
               kolektivno, kot državni zbor, podprli zakon o javnih financah, zakon o državni
               upravi, zakon o delovnih razmerjih, zakon o sistemu plač v javnem sektorju. Iz vseh
               teh aktivnosti, ki jih počenjamo in slepo poslušamo vlado, vlado Republike Slovenije,
               samo uzakonjamo, po naši oceni, vladno diktaturo v polnosti, v okviru javnega
               sektorja, in pa, seveda, ker javni sektor predstavlja odnos do ostalih sektorjev,
               predvsem do gospodarstva, uzakonjamo tudi bodočo makroekonomsko politiko. Če smo
               tempo uvajanja določili v mesecu marcu in aprilu, pa smo bili lahko s trenutkom
               resnice, po želji s strani vlade Republike Slovenije o pogajanjih s socialnimi
               partnerji priča pretekli teden, ko je pristojni minister dr. Rado Bohinc ob zaključku
               razprave v drugi obravnavi omenjenega zakona, citiram, "predlagal še proceduralni
               sklep glede razprave v tretjem branju v smislu, da se uporabi 164. člen, drugi
               odstavek". In v tem smislu je državni zbor z veliko večino podprl predlog, da iz
               nadaljnjih pogajanj za pripravo zakona umaknemo sindikate oziroma tiste, ki bi
               kakorkoli hoteli vplivati še na zakon. Vplivati na zakon v tisti obliki, da bi bil
               zakon dolgoročnejši in da ne bi imel tako katastrofalnih posledic, kot jih ocenjujemo
               v Slovenski nacionalni stranki na celotni makroekonomski sistem v naši državi.</p>
               <p>Predlog zakona po naši oceni ruši trg delovne sile v javnem sektorju. Toda, ker javni
               sektor ni osamljen in je njegov vpliv na ostala področja v naši državi izjemen, ruši
               delovanje trga, najsibo po eni strani delovne sile, vključujoč ponudbo in
               povpraševanje v celotnem ravnovesju Republike Slovenije.</p>
               <p>Po našem prepričanju je to ena izmed tistih velikih napak v verigi napak, ki jih dela
               slovenska vlada, zaradi tega, ker se počuti samozadostno in edinstveno. Poleg tega pa
               ocenjujemo, da bomo s tem naredili še korak globlje, kajti dosegli z morebitnim
               sprejemom tega zakona bomo tudi to, da cena ne bo več odražala produktivnosti in pa
               plač. Po našem prepričanju bo zakon imel štiri osnovne posledice. Ne bom govoril o
               razlogih in pa pogojih, v katerih je zakon nastajal. Mislim, da se bodo ob to
               obregnile ostale poslanske skupine vsaj v imenu, ko bodo govorili za govornico, kako
               bodo naredili ob glasovanju o njihovih zadevah.</p>
               <p>Po našem prepričanju bo prva posledica nemir v javnem sektorju. Verjetno vsi vi
               veste, da so na vidiku oziroma se napovedujejo stavke. Še preden je zakon sprejet, se
               napovedujejo stavke na ta zakon. Po naši oceni dosegamo tudi strukturno neravnovesje,
               tako v javnem sektorju na področju plač, kakor tudi v ostalih sektorjih v okviru naše
               države, in kar je ena mogoče najpomembnejših, negativnih zadev, ki jih bo zakon imel
               za sabo, je uzakonjanje spiralne inflacije. Ravno zaradi razmerja produktivnost in pa
               plače, ki ga v tem zakonu ne vežemo v sorazmerju, torej produktivnost dela narašča,
               ocena dela narašča, cena dela narašča in pa plače, temveč zabetoniramo sistem na eni
               strani in sistem na drugi strani, s čimer bomo pripomogli preko investicij, preko
               javne potrošnje do tiste končne faze, ko je inflacija in pa, kadar je inflacija
               posledica neravnovesja med dvema glavnima argumentoma oziroma instrumentoma, to je
               produktivnost in pa plače, prihajamo do spiralne inflacije. Žal jo vlada Republike
               Slovenije in pa tisti poslanci državnega zbora, ki podpirate ta zakon, s tem zakonom
               tudi uzakonjate.</p>
               <p>In pa, v končni fazi, da ne bom predolg, ker sem se, ker se mi zdi, da okoli tega
               zakona, mu nasprotovati, je kakor pihanje v veter, končno vsi vemo, da ga boste danes
               sprejeli, je po naši oceni tudi ustvarjanje klientelizma. Če je do zdaj veljalo
               pravilo, da klientelo oziroma vrh smetane v naši družbi predstavljajo po pravicah,
               poudarjam, po pravicah, predstavniki sodne veje oblasti, zakonodajne veje oblasti in
               izvršilne veje oblasti, bojo zdaj to svojo smetano dopolnili še s svojimi
               plačami.</p>
               <p>O razmerju plač smo podali stališče ob drugi obravnavi. Vlada si očitno želi, da bi v
               okviru naše države nastalo več razredov oziroma večji razkorak med minimalnim in
               maksimalnim. Igra, ki se igra in pristaja s 13 na 1, na 12 na 1, je po naši oceni
               farsa. Toda, ljudje so izvolili, zato naj poslušajo in živijo po vaših
               direktivah.</p>
               <p>V Slovenski nacionalni stranki zakona ne bomo podprli. Hvala.</p>
            </sp>
            <sp xml:id="SDZ3-Izredna-17-2002-04-26.sp9">

               <speaker>PREDSEDNIK BORUT PAHOR:</speaker>

               <p>Hvala lepa, kolega Peče za stališča poslanske skupine Slovenske nacionalne stranke.
               Kolega Štemberger bo predstavil stališča poslanske skupine Stranke mladih. Ali želi
               za njim še katera od poslanskih skupin? <stage>(Želi.)</stage> Poslanska skupina Nove Slovenije,
               Liberalne demokracije, Združene liste in DeSUS-a. Prosim.</p>
            </sp>
            <sp xml:id="SDZ3-Izredna-17-2002-04-26.sp10">

               <speaker>IGOR ŠTEMBERGER:</speaker>

               <p>Hvala za besedo. Če smo v Stranki mladih Slovenije v drugem branju rekli, da predlog
               zakona načeloma podpiramo ob pogoju, da se vlada s sindikati pogaja in doseže kar
               najširši konsenz, danes o podpori zakona v Stranki mladih več ne moremo govoriti.</p>
               <p>Dogodki iz zadnjih dveh dni so nas prepričali, da se zakon sprejema tako rekoč zaradi
               lepšega, ne pa zato, ker bi na pošten in učinkovit način postavil temelje plačne
               ureditve v javnem sektorju. Če bi, potem takšnega nasprotovanja med zaposlenimi ne bi
               bilo. Da je tako, se ni čuditi. Desetletna napačna politika in popuščanje določenim
               skupinam, mnogokrat z namenom pridobivanja naklonjenosti s proračunskim denarjem, se
               mora sanirati z dvema izrednima sejama, in to v razmiku 72 ur.</p>
               <p>Predlagatelji trdijo, da zakon pomeni transparentnost, ni pa jasnega odgovora na
               vprašanje, kakšna bo bodoča masa plač. Ravno tako ni odgovora, ali ta zakon omogoča,
               da se bo rast plač v javnem sektorju in gospodarskem sektorju izenačila. O
               soodvisnosti teh dveh sektorjev je bilo že veliko povedanega. Če bo ta zakon sprejet,
               bo gotovo še večkrat spremenjen. In to še pred samo uveljavitvijo. Tako bo mogoče
               služil le vladi za izboljšanje pogajalskih izhodišč. To pa ni pošteno, čeprav je res,
               da določene skupine uporabljajo podobno taktiko. In temu v Stranki mladih Slovenije
               nasprotujemo.</p>
               <p>Gotovo ima zakon precej določb, ki so na mestu in spadajo v ta zakon. Tudi že samo
               dejstvo, da bi zakon nadomestil čez 50 predpisov, ki urejajo področje plač, je gotovo
               napredek, vendar sam zakon kot celota, omenimo v Stranki mladih Slovenije, ni
               ustrezen in nesprejemljiv za vsaj večino tistih, ki se jih zakon neposredno dotika.
               Zato ga ne bomo podprli.</p>
               <p>Največja farsa pa je prav gotovo uvrščanje novinarjev RTV Slovenije v zakon o plačah
               v javnem sektorju. Vsem je jasno, da so mediji tisti, ki ustvarjajo javno mnenje.
               Ustvarjajo ga tako danes, kot so to počeli že celih 10 let. In doslej vladajoča
               struja z njimi ni imela nobenih težav, ker so predstavljali veter v jadra vladni
               jadrnici. Zdaj pa, ko so začeli opozarjati na napake, na glas opozarjati, tudi na
               tiste tipa nakup vladnega letala, zdaj jih je pa treba dati nekako na "štrikce",
               treba jih je začeti kontrolirati, in če ne gre drugače, vsaj prek plač. Poslanci
               Stranke mladih Slovenije temu močno nasprotujemo in menimo, da je to velik korak
               nazaj v demokraciji. Kot kaže, se bo moralo zamenjati še kar nekaj generacij, tako
               politikov kot tudi novinarjev, da bo ta naša, žal še vedno zelena demokracija, vsaj
               malo dozorela.</p>
            </sp>
            <sp xml:id="SDZ3-Izredna-17-2002-04-26.sp11">

               <speaker>PREDSEDNIK BORUT PAHOR:</speaker>

               <p>Hvala lepa, kolega Štemberger. Kolegica Majda Zupan bo predstavila stališča poslanske
               skupine Nove Slovenije, za njo bo predstavil stališča poslanske skupine LDS kolega
               Lavrinc. Najprej pa, kot rečeno, kolegica Zupanova. Prosim.</p>
            </sp>
            <sp xml:id="SDZ3-Izredna-17-2002-04-26.sp12">

               <speaker>MAJDA ZUPAN:</speaker>

               <p>Hvala lepa za besedo, gospod predsednik. Spoštovani! Vlada lovi rok in kaže, da ga bo
               tudi ulovila. Izbojevala bo zmago še pred dnevom upora.</p>
               <p>V zadnjem tednu so bila intenzivna pogajanja z reprezentativnimi sindikati, ki so se
               uspešno zaključila le z osmimi, kar pa pomeni le dve tretjini. Štirje sindikati se
               niso uskladili, predstavljajo pa 75.000 zaposlenih. Sestal se je tudi tridelni
               ekonomsko-socialni svet, ki ga sestavljajo zastopniki vlade, delodajalci in
               sindikati, ki je sicer zakon podprl, vendar pa je sama seja pokazala, da so razlike v
               sindikatih velike in v pretežni meri še neusklajene.</p>
               <p>Tudi na konferenci društva novinarjev niso mogli mimo plačnega zakona. Le-ta namreč
               novinarje na RTV uvršča med državne uslužbence, vsi drugi drugje pa to niso. V naši
               poslanski skupini podpiramo njihova prizadevanjada se v predlogu zakona z dopolnilom
               popravi določilo, da javni zavod RTV Slovenija ni del javnega sektorja. Menimo, da je
               RTV zavod posebnega, nacionalnega pomena in da bi z uvrstitvijo novinarjev v zakon o
               plačah v javnem sektorju bilo ogroženo njihovo poslanstvo, to pa je tudi nadzor nad
               vsemi vejami oblasti, in da bi bili s tem novinarji neposredno odvisni od države, kar
               pa bi lahko pomenilo tudi pritisk na neodvisno, objektivno ter politično nevtralno
               poročanje, ki ga od novinarjev pričakujemo. V izvajanju gospoda ministra pa smo
               slišali, da se je v zvezi s tem našla rešitev, vendar kljub temu mislimo, da ni v
               redu, da novinarji ostajajo tako imenovani državni uslužbenci.</p>
               <p>Želja države pri uveljavljanju tega zakona je neverjetna, saj želi s predlogom zakona
               izenačiti plače med primerljivimi poklici na zelo različnih področjih družbene
               dejavnosti. Plačna lestvica s 65 razredi je, kot vse kaže, izdelana po principu
               majhnih korakov 4% razlike, kar lahko povzroča velika konfliktna razmerja, premalo pa
               spodbuja ekonomsko podprto napredovanje. Razpon med najvišjo in najnižjo plačo se je
               sicer v času pogajanj zniževal in se še bo, tako da bo v letu 2008 pristal na
               razmerju 1:10, vendar tudi takšno razmerje ne bo vzbujalo med zaposlenimi najboljšega
               razpoloženja oziroma ne bo zagotavljalo učinkovitega sodelovanja med zaposlenimi, kar
               pa se v končni fazi lahko pokaže tudi pri samem gospodarskem razvoju, ki je lahko
               prav zaradi večjih konfliktov počasnejši.</p>
               <p>Več kot skrb vzbujajoče je dejstvo, da je na dnu plačne lestvice kar 15 najnižjih
               plačnih razredov, ki zaposlenim ne dajejo možnosti dostojnega preživetja. Nizke plače
               tako velikega števila državnih uslužbencev vsekakor zmanjšujejo učinkovitost
               celotnega javnega sektorja. Pri tem pa ne smemo pozabiti, da so plače v
               negospodarstvu za 10% do 20% višje kot v gospodarstvu in da se bo sprejem tega zakona
               vsekakor odražal na povečani masi za plače v javnem sektorju, čeprav delodajalci
               ostajajo pri načelni opredelitvi, da se to ne sme zgoditi.</p>
               <p>Naglica, s kakršno se sprejema ta zakon in neusklajenost med pretežnim delom
               sindikatov ne more biti dobra popotnica za življenje zakona, ki kani urediti plače za
               več kot 150.000 zaposlenih v javnem sektorju. Vlada, kot kaže, ima še vedno dovolj
               moči, da pripelje predlog v pristan s pomočjo izredne seje državnega zbora. Vprašanje
               pa je, ali bo izbojevana tudi bitka zoper neobvladljivo stanje v sistemu plač, ali
               bodo odpravljena nesorazmerja, ali bo dosežena javnofinančna obvladljivost. V naši
               poslanski skupini menimo, da to s tem zakonom ne bo mogoče. Zato poslanci Nove
               Slovenije pri tem ne bomo sodelovali in predloga ne bomo podprli. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp13">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Zupanova. Ko ste rekli, da ne boste sodelovali, verjetno niste
               napovedali obstrukcije? <stage>(Ne.)</stage> Hvala lepa. Kolega Lavrinc bo predstavil stališče
               poslanske skupine Liberalne demokracije Slovenije, za njim pa kolega Potrč.
               Prosim.</p>
            </sp>
            <sp xml:id="SDZ3-Izredna-17-2002-04-26.sp14">

               <speaker>MAKSIMILJAN LAVRINC:</speaker>

               <p>Hvala lepa. Jaz bom verjetno nekoliko krajši. Naša poslanska skupina bo podprla
               sprejem tega zakona, saj se zaveda, da za njim stoji večina zaposlenih v javnem
               sektorju, seveda preko reprezentativnih sindikatov, ki so sodelovali pri pogajanjih,
               prispevali po našem mnenju zelo velik delež k temu, da so tudi naše odločitve danes
               veliko lažje.</p>
               <p>Zakon bomo podprli tudi zato, ker je sedanje stanje na tem področju pravzaprav tako
               slabo, da skoraj slabše biti ne more. Različne manjše in večje skupine so na ta ali
               drugačen način, sicer s povsem legitimnimi in legalnimi sredstvi, izsilile
               privilegije v plačah za svoje skupine in seveda tako pripeljale sistem v nek
               nesistem. Torej, vsak korak v smeri urejanja teh razmer je, po našem mnenju, velik
               korak. Tudi tuje izkušnje uče, da na področju javnega sektorja ni mogoče z enim
               zamahom urediti ne samega sistema javnega sektorja, kaj šele plač na tem področju.
               Zakon je po našem mnenju dober. Dober zato, ker vsebuje, kaj bo sestavljalo plačo, in
               to za vse, za funkcionarje in za javne uslužbence. Tega,gospe in gospodje, do sedaj v
               naši državi nismo imeli. Vsebuje določbe, kako se bodo plače določale, vsebuje
               določbe o napredovanju, vsebuje določbe o dodatkih in, kar je po našem mnenju
               najpomembneje, postopek spreminjanja razponov. Torej, o tem govori 33. člen, ki je po
               moje tudi neke vrste pridobitev v naši zakonodaji, pridobitev v smeri boljšega
               socialnega partnerstva. Zakon bo omogočal tudi boljšo preglednost in primerljivost,
               ne samo znotraj javnega sektorja, ampak tudi javni sektor kot celota vizavi
               gospodarstva. Zakon bomo podprli tudi zato, ker so opozorila iz gospodarstva več kot
               resna, da ta država potrebuje nekaj, kar ji bo pomagalo k javnofinančni
               obvladljivosti na področju plač v javnem sektorju, in to nesporno ta zakon
               prinaša.</p>
               <p>Nismo normativni idealisti, da bi menili, da bo zakon, tako kot bi sicer vsak, ki ga
               sprejema, želel, uredil v celoti in vse, vendar smo prepričani, da pa je dobra osnova
               za to, da počasi, korak za korakom pridemo v nek soliden plačni sistem na področju
               javnega sektorja, ki bo obenem tudi javnofinančno obvladljiv. Prepričani smo celo, da
               je zakon v prid tudi tistim zaposlenim in sindikatom, ki pri usklajevanju niso
               sodelovali, saj bo zagotovo preprečil prehitevanja po levi in postavil pravila igre
               za vse. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp15">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Lavrinc. Stališče poslanske skupine Združene liste socialnih
               demokratov bo predstavil kolega Potrč, za njim kolega Čeligoj v imenu DeSUS-a in na
               koncu kolega Podobnik.</p>
            </sp>
            <sp xml:id="SDZ3-Izredna-17-2002-04-26.sp16">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovane kolegice in kolegi! Izgleda, da smo si bili
               še pred kratkim enotni v oceni slabosti sedanjega sistema in tudi v enotni oceni
               potreb, da se zakon sprejme v čim večji meri. Danes bi rekel, se ob zavedanju
               odgovornosti, o kako težki stvari se odločamo, pač poskušamo na različne načine,
               glede na vlogo in položaj, ki jo imamo v državnem zboru, k temu pristopati.</p>
               <p>Jaz bi ob tem rad povedal naslednje. Pomen sprejema zakona se mi zdi zelo velik. Ne
               zato, ker bi rešil vsa vprašanja, ne zato, ker bi bil idealen in ne bi pustil še
               kakšnih, lahko tudi nesprejemljivih rešitev, vendar zato, ker bo pomenil podlago za
               postopno urejanje izredno zahtevne problematike plač v javnem sektorju, tako z vidika
               medsebojnih razmerij, absolutnih številk, pa tudi z vidika javne porabe in
               primerljivosti plač z materialnim sektorjem, kjer gre za večjo neposredno odvisnost
               uspehov in rezultatov od tržnih razmer.</p>
               <p>Postavljena so bila vprašanja, zakaj šele zdaj, zakaj se to ni naredilo prej. Mislim,
               da so vprašanja utemeljena, vendar dajmo vsaj zdaj, ko imamo to priliko in ko smo
               prišli pol koraka do rezultata, začeti s sprejemom in z uveljavljanjem tega zakona.
               Odgovornost pri tem je velika, poslancev v državnem zboru, vlade, ki je pripravila
               zakon in jaz bi posebej rekel, sindikatov, ki so ob pripravi tega zakona aktivno
               sodelovali, odgovorno seveda v pozitivnem smislu, v njihovi pripravljenosti, da ob
               zelo velikih problemih, ki jih urejanje plač vsebuje, zastavijo svojo odločnost, svoj
               vpliv, svoje znanje, da se v veliki meri najdejo ustrezne rešitve.</p>
               <p>Glede na različen položaj, ki ga v sistemu odločanja v državnem zboru imamo, je pač
               sedanje stanje mogoče ocenjevati z vidika, ali smo optimisti ali pesimisti in ali je
               kozarec pol poln ali pol prazen. Ker tako, kot je mogoče reči, da je malo doseženega,
               je mogoče reči tudi, da je zelo veliko doseženega. Mi smo kljub temu dosegli z osmimi
               sindikati od dvanajstih uskladitev praktično pri vseh vprašanjih, razen pri dveh. Mi
               smo uspeli v mnogočem zagotoviti socialni dialog. Mi smo uspeli realizirati
               obveznost, ki si jo je vlada in ki so si jo pogajalci zadali, da bo pred odločanjem
               državni zbor informiram o rezultatih pogajanja in o odprtih vprašanjih. In mislim, da
               kaže poudariti te dosežke.</p>
               <p>Žal, niso popolni, niso 100-odstotni. Žal. Meni bi bilo ljubše, če bi bilo drugače.
               Vemo pa, da za to, da niso 100-procentni, ni razlog samo pri vladi in samo na tempu
               dela, ampak tudi na različnih interesih, ki so pri urejanju teh vprašanj obstajali in
               mislim, da je v tej smeri prav biti korekten in pošten.</p>
               <p>Jaz si želim, da bi se po sprejemu zakona - poslanska skupina Združene liste
               socialnih demokratov ga bo podprla - nadaljevalo intenzivno pogajanje in socialno
               partnerstvo. Tako s sindikati, ki so že zdaj sodelovali, kot tudi s sindikati, ki pač
               iz razlogov, kakor so jih sami ocenili, doslej niso bili pripravljeni sodelovati.</p>
               <p>Svetoval bi vladi, in kar zadeva nas, v Združeni listi, bomo naredili vse, da bi se v
               tej smeri vlada usmerjala, da sama stori kar največ, da bi odprla polje medsebojnih
               razgovorov, po možnosti hkrati z vsemi sindikati in ne parcialno, z vsakim sindikatom
               posebej. Parcialno dogovarjanje z vsakim sindikatom posebej namreč težko pri tako
               prepleteni problematiki da skupne rezultate.</p>
               <p>Upam, da bo nadaljevanje takšnega dela odpravilo tisti slab priokus, ki ga še imamo,
               da ni bilo mogoče večjega kroga sindikatov v usklajevanje vključiti. Po mojem
               prepričanju mnoge stvari ne morejo biti zamujene. Tudi v zakonu storjene napake se
               lahko popravijo, predvsem pa se lahko v oblikovanju odločitev, ki so vezane na
               dogovarjanje med sindikati in vlado, te stvari še uredijo. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp17">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Demokratične stranke upokojencev Slovenije bo
               predstavil gospod Čeligoj. Izvolite.</p>
            </sp>
            <sp xml:id="SDZ3-Izredna-17-2002-04-26.sp18">

               <speaker>VOJKO ČELIGOJ:</speaker>

               <p>Hvala lepa za besedo. Lepo pozdravljeni! Poslanska skupina DeSUS pozdravlja predlog
               zakona o sistemu plač v javnem sektorju, ki ga imamo danes v tretjem branju. Gre za
               izdelek, ki je kljub marsikateri pomanjkljivosti in pripombam verjetno največ, kar je
               ta trenutek bilo moč doseči. Do predloga zakona je vodila težka pot, dogovorov,
               kompromisov med željami in možnim in tako različnimi interesi.</p>
               <p>Pripravljavce zakona je priganjala še časovna stiska, kar je le obremenjevalo delo.
               Pa vendar ima za seboj veliko večino tistih, ki jim je zakon tudi namenjen. Verjetno
               pa bi s prelaganjem zakona iz meseca v mesec ali iz leta v leto zelo težko uspeli
               sprejeti in dobiti tak zakon, ki bi zagotovo zadovoljil prav vseh 150 tisoč
               zaposlenih na tem področju.</p>
               <p>Parcialne rešitve na tako občutljivem področju pa gotovo nikoli, torej še gotovo
               nikoli niso dale dobrih rezultatov. Prepričani smo, da je ta krovni zakon, tak kot
               je, tudi z očitanimi pomisleki in pomanjkljivostmi obenem solidna podlaga za sprejem
               podzakonskih predpisov za dodatno ureditev notranjih razmerij po interesnih oziroma
               poklicnih skupinah.</p>
               <p>Naša poslanska skupina bo predlog zakona podprla in tudi amandmaje, ki jih podpira
               tudi matični odbor. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp19">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske ljudske stranke bo predstavil gospod
               Janez Podobnik. Izvolite.</p>
            </sp>
            <sp xml:id="SDZ3-Izredna-17-2002-04-26.sp20">

               <speaker>JANEZ PODOBNIK:</speaker>

               <p>Hvala lepa, gospa podpredsednica. Sedaj še četrta vladna poslanska skupina, Slovenska
               ljudska stranka, poslanska skupina oziroma njeni prisotni poslanci bomo predlog
               zakona o sistemu plač v javnem sektorju podprli.</p>
               <p>Prepričani smo, da je to nujen in potreben predpis, ki bo pomembno vplival tudi na
               makroekonomske razmere v državi. Pred enim tednom sem v funkciji vodje poslanske
               skupine na tem mestu poudaril, da je pravzaprav sprejem tega zakona, da bo imel
               pomembne vplive nasploh na nekatere makroekonomske trende v Sloveniji. Ko danes
               sprejemamo ta zakon, stalno mislimo na plače v zasebnem sektorju. In ponovno vlado
               pozivamo, da ob velikem naporu, ki ga je storila, ko je predlagala ta zakon, čimprej
               pristopi še k temu kislemu jabolku in da pripravi sistem plač tudi za zaposlene v
               zasebnem sektorju.</p>
               <p>Nekaj argumentov je, ki nas vodijo k temu, da podpremo ta zakon. V prvi in drugi
               obravnavi zakona sta samo po dva poslanca glasovala proti. Iz izpiska je razvidno,
               samo po dva poslanca. Tako, da kljub nekaterim drugim nastopom se pri glasovanju ni
               pokazalo nasprotovanje zakonu. Poslanec nasprotuje, kadar glasuje, ne samo, kadar
               govori.</p>
               <p>Zelo pomembno se nam zdi poudariti, da je člen 52 sedanjega zakona v tretji obravnavi
               dokaz, da je bilo nujno potrebno, da se po vrstih let nekaj naredi. Več kot 50
               zakonov, podzakonskih aktov, sklepov in uredb je urejevalo plače v javnem sektorju,
               več kot 50. Temu se reče kaos.</p>
               <p>Podprli bomo tudi amandma, da se ne omenja vseh teh več ko 50 predpisov, ampak da se
               jasno pove, da bo veljavni zakon vse te predpise, to goro papirja nadomestil.</p>
               <p>Drugi argument. Zakon prinaša koncept, modele, principe v prvih osnovnih členih, na
               podlagi katerih se bodo določale plače v javnem sektorju. Morda je javnosti premalo
               znano, da je ključen 5. člen, ki govori o tem, kakšna je sestava plače, osnovna plača
               in usklajevanje osnovnih plač. Na podlagi uvodnih določb se bodo šele pričeli
               postopki, ki bodo določili plače za posamezne razrede. In seveda, tudi z elementi
               socialnega partnerstva.</p>
               <p>Tukaj bi radi poudarili naše stališče, da je državni zbor z odločitvijo, ko je ta
               zakon sprejemal po hitrem postopku, ne prvič stopil v socialni dialog, v sfero
               socialnega partnerstva. To se zgodi redko, takrat, kadar se vlada, sindikati in
               delodajalci praviloma ne morejo dogovoriti. Po našem mnenju je bil vstop parlamenta v
               ta dialog odgovoren in v drugi obravnavi ni popustil in ni sprejel nekaterih
               amandmajev, ki bi v bistvu porušili koncept veljavnih rešitev.</p>
               <p>Radi bi pa poudarili še nekaj. Nekateri poslanski kolegi so že opozorili na velik
               pomen 33. člena. Ta govori o postopku spreminjanja razponov med najvišjo in najnižjo
               plačo oziroma razmerij med plačnimi skupinami in plačnimi podskupinami. Kajti zakon,
               ko bo sprejet prepričani smo, da bo dobil večinsko podporo - bo jasno povedal
               naslednje. Število plačnih razredov na plačni lestvici, razmerja med plačnimi razredi
               ter najvišji in najnižji plačni razred za posamezno plačno podskupino, to sta pa
               prilogi 1 in 2 tega zakona, se lahko spreminjajo le po postopku, ki ga določa ta
               zakon. To se pravi, od dne uveljavitve tega zakona, če smo lahko nekoliko bolj ostri,
               lahko rečemo, da predvolilna kupovanja glasov v javnem sektorju brez sprememb zakona
               ne bodo več mogoča. In to je velik napredek tega zakona. Tudi zato ga bo poslanska
               skupina podprla. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp21">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo mnenja poslanskih skupin. Pisnih prijav k razpravi nisem
               prejela, zato je razprava o predlogu zakona v celoti, če bi želeli razpravljati
               poslanke in poslanci, omejena na pet minut. Želi kdo razpravljati o predlogu zakona v
               celoti? Ker ne, zaključujem razpravo.</p>
               <p>Prehajamo na razpravo in odločanje o posameznih amandmajih. Razpravo bomo vodili na
               podlagi pregleda amandmajev z dne 26.4.2002, z nekaterimi popravki, o katerih boste
               obveščeni ob obravnavi posameznih amandmajev.</p>
               <p>Prehajamo na razpravo in odločanje o amandmaju k 2. členu, katerega predlagateljica
               je poslanska skupina Stranke mladih Slovenije. Odpiram razpravo. Gospod Štemberger,
               izvolite.</p>
            </sp>
            <sp xml:id="SDZ3-Izredna-17-2002-04-26.sp22">

               <speaker>IGOR ŠTEMBERGER:</speaker>

               <p>Hvala za besedo. Z uvrstitvijo novinarjev v zakon o plačah v javnem sektorju bi bilo
               ogroženo izpolnjevanje nalog, ki jih zakon javnemu zavodu RTV Slovenija nalaga. Na ta
               način bi namreč novinarji postali neposredno odvisni od države oziroma vlade, to pa
               je v nasprotju s sodobnim pojmovanjem novinarstva, ki opravlja med drugim tudi
               nadzorno vlogo nad vsemi tremi vejami oblasti. Vlada bi z določanjem višine
               novinarskih plač in z njihovo regulacijo lahkoizvajala pritisk na neodvisno in
               objektivno poročanje novinarjev RTV Slovenija. Da novinarji javne televizije ne
               sodijo v zakon o javnih uslužbencih, potrjuje tudi podpora mednarodne zveze
               novinarjev ter evropske zveze novinarjev kot regionalne organizacije, ki popolnoma
               podpirata društvo novinarjev Slovenije, ki nasprotuje določitvam, ki jih predlagamo
               sedaj v zakonu o sistemu plač v javnem sektorju.</p>
               <p>Zato vabim vse poslanke in poslance, da ta naš amandma podprejo. Hvala.</p>
            </sp>
            <sp xml:id="SDZ3-Izredna-17-2002-04-26.sp23">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vizjak, izvolite.</p>
            </sp>
            <sp xml:id="SDZ3-Izredna-17-2002-04-26.sp24">

               <speaker>MAG. ANDREJ VIZJAK:</speaker>

               <p>Hvala lepa. V Socialdemokratski stranki bomo podprli amandma Stranke mladih, kajti
               prepričani smo, da je zgolj neodvisno novinarsko delo pogoj in dobra popotnica za to,
               da je to delo strokovno in da je to delo takšno, kot si ga tudi vsi želimo
               nepristransko.</p>
               <p>Menimo, da je to korak k temu cilju. Menimo in iz vsakdanjega dogajanja zlasti
               zadnjih dni opažamo številne pritiske, take in drugačne, na novinarje. Vidimo celo,
               da si vsi, tudi bivši politiki, bistveno bolj spoznajo na novinarsko delo kot pa sami
               novinarji. In mislimo, da je ukleščenje novinarjev v neke plačne razrede in seveda s
               tem tudi v neka razmerja in s tem tudi posredno finančno vplivanje in njihovo delo
               slaba popotnica za njihovo neodvisno delo. Da je politika tu zelo intenzivna, se kaže
               nenazadnje tudi pri imenovanju članov sveta RTV, ko se je izkazalo, da je nekako
               vladajoča koalicija tudi kršila zakoni in je zagotovila v tem svetu, se pravi od
               članov, ki jih imenuje ta parlament, politično nekorektno sliko, kot je dejansko
               slika v tem državnem zboru in je bila tudi slika na zadnjih državnozborskih volitvah,
               kajti imenovala je štiri predstavnike iz vrst koalicije in zgolj enega iz vrst
               opozicije. Kar pomeni, da je s tem določila da je samo 20% opozicije v tem državnem
               zboru, s čimer se seveda ne moremo strinjati, dosedanja praksa in edina sprejemljiva
               praksa je ta, da dobijo sedeže pet najmočnejših poslanskih skupin oziroma pet
               najmočnejših strank, ki so dosegle izid na državnozborskih volitvah.</p>
               <p>Skratka, amandma gre v smeri, ki si jo verjetno vsi skupaj želimo, to je neodvisnega
               in kvalitetnega novinarstva. Hvala.</p>
            </sp>
            <sp xml:id="SDZ3-Izredna-17-2002-04-26.sp25">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Samo trenutek! Gospod Lavrinc, ali ste želeli repliko ali razpravo?
               Repliko ali razpravo, gospod Lavrinc? Razpravo. Potem gospa Širca, gospod Lavrinc in
               gospa Zupanova za razpravo. Gospa Širca, izvolite.</p>
            </sp>
            <sp xml:id="SDZ3-Izredna-17-2002-04-26.sp26">

               <speaker>MAJDA ŠIRCA:</speaker>

               <p>Zaradi odločanja in vednosti, kaj je predlagatelj dejansko s predlogom amandmaja k 2.
               členu želel doseči, bi prosila pojasnilo predlagatelja. In sicer, če bi znotraj
               korpusa več kot 2.000 zaposlenih izluščili zgolj novinarje na RTV Slovenija z
               obrazložitvijo, kot smo jo slišali, sprašujem, kaj bi pomenilo to za ostale, ki niso
               novinarji, kot v obrazložitvipiše, zaposleni v informativnih programih RTV Slovenije,
               ampak imajo drug status, urednikov ali pa tudi drugih poklicev znotraj celotnega
               javnega zavoda. Ali so ti potem izluščeni, ali so skrbniki, niso podvrženi principu
               avtonomije, za katero v obrazložitvi piše. Skratka, odgovor na to, ali pomeni
               izluščenje zgolj enega segmenta zaposlenih - kaj pomeni za usodo ostalih zaposlenih
               na RTV Slovenija.</p>
            </sp>
            <sp xml:id="SDZ3-Izredna-17-2002-04-26.sp27">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Štemberger. Izvolite.</p>
            </sp>
            <sp xml:id="SDZ3-Izredna-17-2002-04-26.sp28">

               <speaker>IGOR ŠTEMBERGER:</speaker>

               <p>Odgovoril bi rad. To pomeni, da smo res izluščili le novinarje, ker so oni tisti, ki
               imajo največji vpliv na ustvarjanje javnega mnenja in želimo, da delujejo neodvisno
               od politike, ki vlada.</p>
               <p>Sicer pa smo na začetku hoteli izluščiti vse zaposlene. Predlagali smo amandma,
               včeraj na odboru, ki bi se glasil tako, da del javnega sektorja po tem zakonu ni
               javni zavod RTV Slovenija. To bi pomenilo, da bi vse zaposlene izluščili, pa žal tudi
               ta amandma ni dobil podpore na odboru. Hvala.</p>
            </sp>
            <sp xml:id="SDZ3-Izredna-17-2002-04-26.sp29">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dve repliki na izvajanje gospoda Štembergerja. Najprej gospod Moge, potem
               gospod Battelli. Gospod Moge, izvolite.</p>
            </sp>
            <sp xml:id="SDZ3-Izredna-17-2002-04-26.sp30">

               <speaker>RUDOLF MOGE:</speaker>

               <p>Hvala lepa za besedo. Sam oporekam tem trditvam, da z izločitvijo dobimo šele
               neodvisne novinarje, saj z določitvijo sodnikov v ta plačni sistem, pa tudi
               nenazadnje nas poslancev, ministrov in vseh ostalih, bi potem, če bomo ta zakon
               sprejeli, njih tu uvrstili, bodo rekli, da smo potem mi pa odvisni, novinarji so pa
               potem neodvisni, če ne gredo gor. Ta rečtukaj ne zdrži.</p>
               <p>Ampak se mi zdi, da je prav, po mojem - vsaj jaz bom podprl -, da je sistem plač, ki
               je zdaj dan, pregledno, vsem na očeh, celotni javnosti, tudi za kolege iz novinarskih
               krogov na RTV Slovenija.</p>
            </sp>
            <sp xml:id="SDZ3-Izredna-17-2002-04-26.sp31">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še replika gospod Battelli. Izvolite.</p>
            </sp>
            <sp xml:id="SDZ3-Izredna-17-2002-04-26.sp32">

               <speaker>ROBERTO BATTELLI:</speaker>

               <p>Hvala lepa, gospa podpredsednica. Meni se zdi glede dileme, ki je bila postavljena,
               da je odgovor na to vprašanje v članstvu v sindikatu. Ti, ki so člani novinarskega
               sindikata ali novinarskih sindikatov, pač spadajo pod to kategorijo, in tam
               novinarski sindikat, pa tudi društvo, ima svoja pravila in vključuje tudi razne
               urednike ali publiciste tudi in tako naprej.</p>
               <p>Nisem čisto prepričan, da bi bila to lahko rešitev, ampak zdi se mi pa, da je to to.
               Se pravi, ločnica, diskriminanta ali kakorkoli že, je verjetno članstvo v sindikatu.
               Sindikat ima pa svoja pravila, koga vključuje. Hvala.</p>
            </sp>
            <sp xml:id="SDZ3-Izredna-17-2002-04-26.sp33">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In zdaj dajem besedo za razpravo gospodu Lavrincu, potem je na vrsti
               gospa Zupanova.</p>
            </sp>
            <sp xml:id="SDZ3-Izredna-17-2002-04-26.sp34">

               <speaker>MAKSIMILJAN LAVRINC:</speaker>

               <p>Najprej eno majhno opozorilo, ki ga je treba sprejeti z razumevanjem. Pregled
               amandmajev je nastajal pod časovno presijo, da tako rečem, v časovni stiski, zato
               seveda ni povsod pravilno zapisano, kako se je opredelila vlada in kako se je
               opredelilo matično delovno telo.</p>
               <p>Denimo, v konkretnem primeru, takšnega amandmaja ni podprla niti vlada niti matično
               delovno telo. Zakaj ne? Matično delovno telo je podprlo amandma vlade, ki ga imate na
               5. strani, to pa je, da se delovna mesta javnih uslužbencev v javnem zavodu RTV
               Slovenija, da se bodo delovna mesta uvrščala v plačne razrede s posebno kolektivno
               pogodbo, ki jo bosta sklenila v imenu delodajalca generalni direktor javnega zavoda
               in v imenu delojemalcev reprezentativni sindikat v javnem zavodu.</p>
               <p>Po našem mnenju je to neka boljša rešitev, kot je pa to, kar se predlaga tukaj.
               Seveda tudi iz razlogov, ki jih je prej povedal kolega Moge, to pa je, da vsi, ki
               dobivamo plače iz javnih sredstev, moramo biti v tem zakonu, tako funkcionarji kot
               javni delavci, in seveda to velja tudi potemtakem za novinarje.</p>
            </sp>
            <sp xml:id="SDZ3-Izredna-17-2002-04-26.sp35">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Zupan, izvolite.</p>
            </sp>
            <sp xml:id="SDZ3-Izredna-17-2002-04-26.sp36">

               <speaker>MAJDA ZUPAN:</speaker>

               <p>Hvala lepa za besedo. V naši poslanski skupini Nova Slovenija podpiramo amandma
               mladih Slovenije, ker želimo, kot sem že prej povedala, da so novinarji neodvisni od
               države oziroma od vlade, ker le na ta način lahko zagotavljajo politično nevtralno
               poročanje in zastopanje interesov civilne družbe in da ne bo ogroženo njihovo
               poslanstvo, kar pa pomeni tudi opravljanje nadzorne funkcije, nadzorne vloge nad
               vsemi tremi vejami oblasti. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp37">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peče, izvolite.</p>
            </sp>
            <sp xml:id="SDZ3-Izredna-17-2002-04-26.sp38">

               <speaker>SAŠO PEČE:</speaker>

               <p>Tudi po naši oceni je namen amandmaja izključno eden, in to je ločitev dnevne
               politike od dela novinarstva. Glede na to, da je namen in smoter Slovenske nacionalne
               stranke oziroma da vidimo smoter v delovanju novinarjev v tem, da je njihovo
               poročanje korektno in kar se da neobremenjeno s strani vladnih strank ali vlade
               Republike Slovenije, bomo amandma seveda tudi podprli. Hvala.</p>
            </sp>
            <sp xml:id="SDZ3-Izredna-17-2002-04-26.sp39">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Školč, izvolite.</p>
            </sp>
            <sp xml:id="SDZ3-Izredna-17-2002-04-26.sp40">

               <speaker>JOŽEF ŠKOLČ:</speaker>

               <p>Tudi sam podpiram intenco tega, da morajo biti vsi ti poklici neodvisni, in tudi
               intenco tega, da mora biti poročanje v javnem interesu, kar pomeni biti ločen od
               dnevne politike. Toda rešitev, ki jo predlagajo mladi Slovenije, v tekstu, ki so ga
               dobili, kot pravijo, od društva novinarjev, tega v celoti ne zagotavlja. In to je
               seveda drug problem.</p>
               <p>Ta zakon s tem, ko vzpostavlja sistem razmerij plač, vzpostavlja neko primerljivost
               in preglednost, ne pomeni pa s tem tega, da bo imela vlada jarem nad vsemi, ki jim to
               ureja. Če bi bilo to tako, potem bi bilo treba najprej dvigniti glas v tistem delu,
               kose urejajo sodniške plače. Če bi bilo sodstvo v katerikoli točki zaradi tega
               podvrženo temu problemu neodvisnosti - in ta argument bi moral veljati za čisto vse
               poklice -, potem bi morali najprej zagnati vik in krik na tisti točki. Menim, da s
               tem zakonom- vsaj nisem slišal iz vrst sodnikov, razen če govorimo o višini - ni
               ogrožena ključna predpostavka sodstva, da je neodvisno tako od parlamenta kot od
               dnevne politike.</p>
               <p>Drug všečen argument je, da novinarji v javnem zavodu RTV Slovenija delajo v tem
               posebnem javnem interesu. To je res. Zato imajo tudi neke vrste poseben davek, ki ga
               izterjuje država in se nakazuje direktno na žiro račun javnega zavoda. Ampak, rad bi
               vam povedal, da v javnem interesu, temelječ seveda na individualnosti in popolni
               svobodi, temeljijo vse kulturniške ustanove. Drama deluje v javnem interesu in ni ga
               v tej dvorani, ki bi rekel, da je Drnovšek zainteresiran za to, kakšen bo program
               Drame. Prej nasprotno. Ali pa, da je komu v interesu, da posega v program Opere,
               program - recimo -Filharmonije. Sam se dobro spominjam osemdesetih let, ko se je pač
               vzpostavljala ta avtonomija, in bi si upal reči, da je bilo več poguma v umetniških
               poklicih za to potrebo po svobodi, po individualizmu in kasneje, seveda, po ureditvi
               teh stvari s primernimi proračunskimi deleži. S tega vidika mi lahko verjamete, da
               neki vrhunski violinist nerad sliši, da je državni uradnik. De facto ni, plačan pa je
               po nekem primerljivem sistemu že sedaj.</p>
               <p>Tisto, kar je, bom rekel, mene spodbudilo k temu, da sem se oglasil, je pa neka
               dvoličnost predlagateljev. Če bi mislili zares, potem ne bi rinili z novinarskimi
               poklici v tistih tabela najvišje. Potem bi bilo to treba v celoti izvzeti. Jaz tvegam
               nekaj hude krvi, ampak upam si reči, da -recimo - neki profesor z ljubljanske ali pa
               mariborske akademije - ne bom rekel zlahka -, ampak lahko predava, vsaj neko majhno
               število ljudi, na univerzah po svetu. Nekaj igralcev ali pa režiserjev se lahko
               udinja tako rekoč v velikih gledališčih po svetu. Ta moment mi ne pade na pamet nihče
               v javnem zavodu RTV, ki bi lahko bil primerljiv s temi imeni, ki jih sicer imamo in
               bi lahko prevzel neke pomembne oddaje na RAI-u, na BBC-ju in tako naprej, ampak
               vseeno je prišlo do tega, da dopuščamo to možnost s podobnim argumentom. Želel bi si,
               da bi bili pač ti poklici tako dobri, ker bi to bilo dejansko v korist tega, zaradi
               česar je ta sistem ustanovljen. Ampak, če to brišemo v 1. členu ven, potem je treba
               brisati tudi v vseh teh tabelah, prilogah in tako naprej, ker nima nobenega smisla.
               Zakaj bi si tam, recimo, zagotovili neko dobro pozicijo, v začetku pa šli ven? To,
               bom rekel, je, milo rečeno dvolično. Tako ima ta amandma obrazložitev, ki ji velja
               prisluhniti, ne prispeva pa k temu, kar bi nam radi v Sloveniji servirali. Da ne
               govorimo o tem, da bi bil javni zavod potem potisnjen v situacijo, da bi to veljalo
               samo za novinarje, ne pa za druge zaposlene. To pa spet, bom rekel, je na nek način
               problem nekega dihotomnega upravljanja in bi temu nesrečnemu direktorju RTV Slovenija
               še bolj otežiliposel, ko bi za en del veljala pravila iz tega zakona, za drugi del pa
               bi moral voditi pogajanja drugače. To vsekakor ni dobro. Boljša je ta osnovna ideja,
               če se parlament o tem odloči, da - ne bom rekel dvigne roke od javnega zavoda RTV
               Slovenija, ampak da ga v celoti prepusti nekemu drugačnemu načinu reševanja. Ampak s
               tem ne bo ubežal svoji odgovornosti; ker je ustanovitelj tega javnega zavoda, bo
               moral v celoti tudi to povedati in takrat bodo spet težave.</p>
               <p>Tako da rešitev, ki je, prinaša nekaj neznank, amandma jih pa prinaša še bistveno
               več, zato se mi zdi zelo problematično si kuriti ogenj ob tem, kdo je za neodvisnost
               in kdo ni za neodvisnost novinarstva, ker gre pri tem zakonu kljub vsemu prvenstveno
               za druge stvari, ker je, bom rekel, ta javni zavod prvenstveno odvisen od višine
               naročnine, ki se pa določa drugje in na drugačen način.</p>
            </sp>
            <sp xml:id="SDZ3-Izredna-17-2002-04-26.sp41">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej ima repliko gospod Kremžar, potem razpravo gospod Gaber. Gospod
               Kremžar, izvolite.</p>
            </sp>
            <sp xml:id="SDZ3-Izredna-17-2002-04-26.sp42">

               <speaker>LEOPOLD (LEO) KREMŽAR:</speaker>

               <p>Hvala lepa. Nisem želel, pa vendar moram, je treba.</p>
               <p>Kolega Školč je - in mislim, da samo v enem segmentu nima prav oziroma sam malce
               drugače gledam na zadevo, in sicer v delu, kjer je govoril o primerjavi, kaj lahko
               naši umetniki, nedvomno, počnejo po svetu in kaj predavatelji na šolah lahko počnejo
               tudi na nekaterih drugih univerzah. To gotovo drži, ampak to ni vrednostno
               primerjanje, da novinarji RTV tega ne bi mogli početi zaradi tega, ker so primerjalno
               evropsko slabši, kot so neki drugi poklici. Ne gre za to. Gre za specifike poklica in
               je nesmiselno, da o tem zdaj tu govorimo. Treba je pa vendar reči, da ne bomo zašli,
               da tudi mnoge oddaje, ki jih pripravljajo na RTV, so še kako predvajane v drugih
               programih, da so na mnogih tekmovanjih oddaje, ki jihpripravlja slovenska RTV, dobile
               pomembne nagrade in tako naprej. Tako da samo v tem segmentu ni primerljivo, češ,
               predavatelji lahko predavajo na Dunaju, novinarji pa ne morejo delati na ÖRF-u. Tu je
               zgodba nekoliko drugačna, oporekam samo temu delu razprave. Hvala.</p>
            </sp>
            <sp xml:id="SDZ3-Izredna-17-2002-04-26.sp43">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še ena replika, gospod Štemberger, izvolite.</p>
            </sp>
            <sp xml:id="SDZ3-Izredna-17-2002-04-26.sp44">

               <speaker>IGOR ŠTEMBERGER:</speaker>

               <p>Hvala za besedo. No, repliciral bi predgovornikom.</p>
               <p>Bil je govor o zaposlenih v javnih ustanovah nacionalnega pomena: o Drami, Operi,
               Narodni galeriji. Treba je povedati, da zaposleni v Drami ali pa Operi ne delajo TV
               dnevnika, oni ne krojijo javnega mnenja in ta primerjava z novinarji tu ne vzdrži.
               Predgovorniki so govorili o sodstvu. Sodstvo je neodvisna veja oblasti že po ustaviin
               sodniki so že tam zaščiteni pred vlado. Tako da mislim, da teh poklicev s poklicem
               novinarjev ne moremo primerjati.</p>
            </sp>
            <sp xml:id="SDZ3-Izredna-17-2002-04-26.sp45">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Gaber, replika, potem še trije. Izvolite.</p>
            </sp>
            <sp xml:id="SDZ3-Izredna-17-2002-04-26.sp46">

               <speaker>DR. SLAVKO GABER:</speaker>

               <p>Hvala, gospa podpredsednica. Mi danes seveda govorimo o plačah in govorimo o denarju.
               Da govorimo o denarju in da govorimo o plačah je mogoče v zadnjih dneh zaznati po
               številnih argumentacijah, ki se sklicujejo na vse druge stvari, razen ne želijo
               spregovoriti o tem, da gre za vprašanje razmerij v plačah. Slišali smo že, da je
               treba nekatere stvari urediti drugače, zato ker bo bojda sicer kršena ustava te
               države. Danes poslušamo zgodbe o avtonomiji in neodvisnosti novinarjev, ki imajo tudi
               z zakonom zagotovljeno to neodvisnost.</p>
               <p>Želel bi opozoriti na to in povedati, da ne mislim podpreti tega dopolnila, da
               državni zbor z dopolnilom, na katerega je kolega Maks Lavrinc že opozoril, v 13.
               členu tisto stopnjo avtonomnosti pri določanju plač v javnem sistemu plačnem, ki je
               potrebna za posamično profesijo, torej tudi za novinarsko, daje. Daje jo s tem, ko
               zapiše, da delovna mesta javnih uslužbencev v javnem zavodu uvršča v plačne razrede s
               posebno kolektivno pogodbo, ki jo skleneta v imenu delodajalca generalni direktor
               javnega zavoda in v imenu delodajalcev reprezentativni sindikat v tem istem javnem
               zavodu. Podobno bo tudi v drugih poklicih.</p>
               <p>Če bi držalo nasprotno, potem naj dodam k temu, kar je bilo že povedano, samo še
               univerzo. Univerza je tudi po ustavi avtonomna. Če bi to, da ji bo plače določil ta
               zakon, pomenilo, da zato ni več avtonomna, potem bi seveda tega zakona ne smeli
               sprejeti.</p>
               <p>Ker vsi vemo, da temu ni tako, bomo ta zakon v tej točki, ko gre za univerzo,
               podprli. In ni pametnega razloga, če smo konsistentni, da v tej točki ravnamo
               drugače. Seveda lahko obstojijo za to kakšni tretji razlogi. Vendar pa ne ti, ki
               zadevajo neodvisnost, avtonomnost institucij.</p>
            </sp>
            <sp xml:id="SDZ3-Izredna-17-2002-04-26.sp47">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še tri replike. Po vrstnem redu, gospod Moge, gospa Majnik in gospod
               Školč. Gospod Moge, izvolite.</p>
            </sp>
            <sp xml:id="SDZ3-Izredna-17-2002-04-26.sp48">

               <speaker>RUDOLF MOGE:</speaker>

               <p>Hvala lepa. Saj bom zelo kratek. Skoraj vse je povedal kolega Gaber. Mislim pa še
               osebeno, da s tem zakonom in z uvrstitvijo tudi novinarjev na RTV Slovenija, z
               uvrstitvijo v zakon, le-te zaščitimo.</p>
               <p>Zdi se mi prav, da je predlagatelj uvrstil novinarje po višini v rang univerzitetnih
               profesorjev, v rang najvišjih zdravnikov, v rang vseh ostalih; torej, da jih je dal
               na špico vseh teh zahtevnosti poklicev. In se mi zdi, da bi izbris teh novinarjev
               prav iz te rubrike lahko nekdo še kako politično izrabil in obračunaval z nezakonskim
               pokritjem višine najvišjega, torej zneska, ki se ali pa razreda, v katerega je
               novinar uvrščen, še tako, da je tak novinar pa na tak in drugačen način pridobival
               osebni dohodek mimo zakonskega pokritja.</p>
            </sp>
            <sp xml:id="SDZ3-Izredna-17-2002-04-26.sp49">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospa Majnikova. Izvolite.</p>
            </sp>
            <sp xml:id="SDZ3-Izredna-17-2002-04-26.sp50">

               <speaker>LIDIJA MAJNIK:</speaker>

               <p>Hvala lepa. Pobudniki amandmaja so glede na pisma, ki smo jih dobili, najbrž
               novinarji notranje politične redakcije RTV Slovenija. To je res velika skupina
               novinarjev, ki pa znotraj vseh novinarjev predstavljajo manjši del novinarjev.</p>
               <p>Obrazložila bom, zakaj ne bom podprla tega amandmaja. Kustos ali bibliotekar iz
               javnega zavoda, ki je prav tako javni zavod posebnega pomena, pripravi razstavo in ta
               je lahko uvrščen v sistem plač javnega sektorja. Novinar, ki o tej razstavi poroča,
               pa naj ne bi bil, čeprav je tudi član javnega zavoda posebnega pomena. Teh zavodov,
               kot smo že danes večkrat slišali, je pa kar nekaj. Sprašujem se, ali
               narekujeneodvisnost in objektivno poročanje znanje in etika ali denar. Če neodvisnost
               narekuje denar, potem je najmanjši problem sprejeti nov zakon in spremeniti RTV
               Slovenija iz javnega zavoda v neko profitabilno institucijo.</p>
               <p>Na koncu še moj majhen komentar. Če bi bili sedaj novinarji odvisni od politike,
               potem se toliko gnojnice na vlado, ki je trenutno na oblasti, pač ne bi zlilo.
               Hvala.</p>
            </sp>
            <sp xml:id="SDZ3-Izredna-17-2002-04-26.sp51">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Školč se je javil k repliki, vendar se odpoveduje. Replika - tudi
               gospod Drobnič in potem gospod Vnučec. Gospod Drobnič, izvolite.</p>
            </sp>
            <sp xml:id="SDZ3-Izredna-17-2002-04-26.sp52">

               <speaker>MAG. JANEZ DROBNIČ:</speaker>

               <p>Hvala lepa za besedo. Rad bi repliciral gospodu Mogetu, da je pravzaprav to zaščita.
               Mislim, da novinarji ne rabijo takšne zaščite. To je nekakšen patronat in vemo, da je
               svet in vse ostale institucije, ki so zlasti v zadnjem času sodelovale pod to
               taktirko dobrega patronata. Mislim, da novinar kot tisti, ki naj bi predstavljal
               pravo sedmo vejo oblasti ali četrto vejo oblasti, mora biti v vseh pogledih tako
               definiran oziroma mu mora biti taka možnost dana, da to res opravlja. Veste, različne
               razlike so, da se tistim, ki so najbolj za takšne naloge pravzaprav ne pooblaščeni,
               ampak odgovorni, ali pa jim je dana ta reč, da opravljajo pomembno vlogo, da se jim
               striže peruti na različne načine. To je še posebno občutljiva stvar, zato takšna
               zaščita, da se jih umesti kot nekakšne državne uslužbence, ni prava. Zato bom podprl
               tak amandma. Verjetno bo na tem tudi kaj trpela inovativnost, pa tudi kvaliteta.
               Zakaj bi pa Slovenci ali pa državljani te Slovenije imeli nekvalitetno javni medij,
               javno televizijo, pa potem druge boljše. Zgodila se bo potem tudi negativna
               selekcija. Absolutno! Pa s tem nočem reči, da že a priori je v javni televiziji kaj
               slabšega. Ampak, ne delajmo v tej smeri, da bi se kaj takšnega zgodilo. To je
               pomembno, zato poudarjam to in je tak amandma smiseln.</p>
            </sp>
            <sp xml:id="SDZ3-Izredna-17-2002-04-26.sp53">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vnučec replika, izvolite. Se odpovedujete.</p>
            </sp>
            <sp xml:id="SDZ3-Izredna-17-2002-04-26.sp54">

               <speaker>RUDOLF MOGE:</speaker>

               <p>Hvala lepa. Bom zelo kratek. Kolega Drobnič, vi ste rekli novinarji. Gre samo za
               novinarje na RTV Slovenija. Se pravi, ostali novinarji pa ne spadajo v ta rang, da bi
               jih bilo treba zaščiti, ampak je treba samo te zaščititi. In zaradi tega se meni to
               ne zdi v redu. Čim bo nekdo planil iz tega navzven,bo sledila možnost tudi za druge
               in bomo zopet imeli namesto enega urejenega sistema, pač, sračje gnezdo, kot smo ga
               imeli do zdaj.</p>
            </sp>
            <sp xml:id="SDZ3-Izredna-17-2002-04-26.sp55">

               <speaker>PODPREDSEDNICA IRMA PAVLINIČ KREBS:</speaker>

               <p>Replika gospod Janša, potem gospod Bajuk. Gospod Janša, izvolite.</p>
            </sp>
            <sp xml:id="SDZ3-Izredna-17-2002-04-26.sp56">

               <speaker>IVAN (JANEZ) JANŠA:</speaker>

               <p>Hvala za besedo. Replicirati želim kolegu Mogetu. Saj tukaj so bili navedeni
               argumenti za in proti temu dopolnilu. Nekega racionalnega jedra je morda v obojih,
               vendar pa se je treba zavedati, da mi sprejemamo zakon, ki določa plačna razmerja za
               funkcionarje in javne uslužbence. Že smo to dejstvo kaže na to, da novinarstvo nekako
               ne spada v to kategorijo. Res ne spada. Vsaj doslej, mislim, da je bilo v Sloveniji
               neko enotno stališče, da novinarji niso, pač, ne funkcionarji, ne javni uslužbenci,
               niti ne več družbeno politični delavci, niti novinarji na javni televiziji ne.</p>
               <p>Zelo neprepričljivo, kolega Moge, pa zveni argument, da s tem te novinarje ščitimo.
               Neprepričljivo zato, ker novinarji sami so proti temu. Iz zgodovine imamo zelo slabe
               izkušnje z zaščito v primerih, ko se je ščitilo nekoga, ki pa te zaščite ni hotel.
               Temu se je včasih drugače reklo, kolega Moge.</p>
            </sp>
            <sp xml:id="SDZ3-Izredna-17-2002-04-26.sp57">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Bajuk, izvolite.</p>
            </sp>
            <sp xml:id="SDZ3-Izredna-17-2002-04-26.sp58">

               <speaker>DR. ANDREJ BAJUK:</speaker>

               <p>Rad bi samo postavil eno vprašanje vsem, ki so se sedaj oglašali, kako bomo ščitili
               novinarje v RTV Slovenija. Ker prihajajo iz istih virov kot naši kolegi, ki so pred
               dvema dnevoma glasovali za članico nadzornega odbora RTV Slovenija, direktorico urada
               za informiranje. Kako jih bomo pa zaščitili pred nadzornim odborom? Vprašal bi, če
               imajo tudi kakšen tak predlog glede tega. To zadeva kredibilnost ali verodostojnost
               teh izjav, kako bomo ščitili novinarje, s tem da bodo postali državni uslužbenci in
               bodo imeli ves zakonski aparat za seboj in nad seboj - kako jih bomo pa ščitili pred
               nadzornim odborom, v katerem sedijo funkcionarji, ki so odgovorni za ustvarjanje lepe
               podobe slovenske vlade?</p>
            </sp>
            <sp xml:id="SDZ3-Izredna-17-2002-04-26.sp59">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Moge. Potem razpravo čaka gospod Battelli.</p>
            </sp>
            <sp xml:id="SDZ3-Izredna-17-2002-04-26.sp60">

               <speaker>RUDOLF MOGE:</speaker>

               <p>Še enkrat. Torej, to govori samo o novinarjih v javnih zavodih. Vsi ostali, ki so na
               trgu, pač dobivajo plačo, kakorkoli jo dobivajo. To je res. Ampak sam osebno mislim,
               da bi nek novinar, ki je v javnem zavodu, in bi imel - karikiram - dvakrat višjo
               plačo kot predsednik države, da bi se začele okoli tega spletati zgodbe.</p>
            </sp>
            <sp xml:id="SDZ3-Izredna-17-2002-04-26.sp61">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Drobnič. Izvolite.</p>
            </sp>
            <sp xml:id="SDZ3-Izredna-17-2002-04-26.sp62">

               <speaker>MAG. JANEZ DROBNIČ:</speaker>

               <p>Gospod Moge! Moram vam povedati, da sem ciljal na novinarje v RTV-ju. O drugih se
               nisem pogovarjal, ker to sploh ni predmet zakona. Ampak že sam zakon o plačah javnih
               uslužbencev kaže, da bo šlo za takšne uslužbence in vemo, na kakšen način delajo
               ljudje, ki so v javnih in državnih službah: po načelih subordinacije. Gotovo, tako
               bodo delali in tako bo stvar tudi tekla. In če se bomo tako zapeljali, bomo pač imeli
               novinarje po načelih subordinacije. Zdaj - v redu! In tudi plače bodo. In v skladu z
               vašim terminom določena zaščita, bodo imeli tudi zaščito. Hvala lepa za tako zaščito,
               mislim, da novinarji ne rabijo take zaščite!</p>
            </sp>
            <sp xml:id="SDZ3-Izredna-17-2002-04-26.sp63">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še dve repliki: gospod Janša, potem gospod Lavrinc. Gospod Janša,
               izvolite.</p>
            </sp>
            <sp xml:id="SDZ3-Izredna-17-2002-04-26.sp64">

               <speaker>IVAN (JANEZ) JANŠA:</speaker>

               <p>Kolega Moge je tu navedel še en argument, zaradi katerega naj bi glasoval proti temu
               dopolnilu. Pravi, da ni sprejemljivo, da bi imeli novinarji večje plače od
               predsednika republike. Ja, tako je bilo rečeno, kolega. Po tem razrezu, ki smo ga
               dobili, seveda to ne bi bilo možno. Žal, po tem razrezu najvišjih funkcionarjev še
               zdaleč ne bodo dosegli niti drugi poklici, ki pa jih v primerljivih državah dosegajo
               - vrhunski raziskovalci, umetniki, vrhunski univerzitetni profesorji in tako naprej.
               Tu smo jih dali v precej nižji rang, to je nekje med, recimo, zgornjo administracijo.
               Ampak to je druga tema, zdaj govorimo o tem amandmaju.</p>
               <p>V svetu je povsem normalno, da najboljši novinarji dobijo precej večjo plačo kot
               predsedniki njihovih držav, tako kot najboljši gospodarstveniki, umetniki, športniki.
               To je povsem normalno, ne vem, zakaj bi bilo pa pri nas to tak greh. Če hočemo, da
               družba normalno funkcionira, potem moramo to dopustiti. In z zakonom, kot je ta, o
               katerem danes govorimo, je pač treba urediti razmerja dejansko v tem ožjem segmentu
               države, izvršilne oblasti in tudi javnega uslužbenstva, kamor pa novinarji,
               oprostite, ne spadajo, pa naj gre za novinarje v časopisih ali na nacionalni
               televiziji.</p>
            </sp>
            <sp xml:id="SDZ3-Izredna-17-2002-04-26.sp65">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Lavrinc, potem gospod Moge.</p>
            </sp>
            <sp xml:id="SDZ3-Izredna-17-2002-04-26.sp66">

               <speaker>MAKSIMILJAN LAVRINC:</speaker>

               <p>Ja, tole je po moje bolj nastopanje zato, da bo zvečer na televiziji prijaznim
               poslancem do novinarjev posvečena primerna pozornost kot pa resna diskusija o tem,
               ali sodijo ali ne sodijo v ta zakon.</p>
               <p>Poglejte, gre za javna sredstva. Davna želja je bila, da se v tej državi ve, koliko
               zasluži predsednik države in koliko zasluži, denimo, pomožni delavec nekje v neki
               instituciji. To je bila davna želja. Vse smo podrli, edino državni zbor se je še
               držal zakona iz leta 1996, drugje pa je povsod vse zmedeno. Pri doktorjih imate, ne
               vem koliko, 25 različnih dodatkov. To, kar se zdaj govori, da naj novinar zasluži več
               kot predsednik republike, seveda naj, ampak naj gre na trg! Poslušajte, no, bodite
               resni, madonca! Ta denar nekdo ustvarja. Kaj pa je tista članarina drugega kot
               davščina? Ne se hecati! Mislim, da pri teh stvareh je pa toliko slepomišenja, toliko
               leporečja, seveda zato, da boste zvečer na televiziji, kako ste bili do njih
               prijazni, nekateri pa ne.</p>
               <p>Še nekaj bom povedal. Prepričan sem - poglejte, saj s tem zakonom se ne kreirajo
               posamezne plače. To je tako, kot da bi zdaj rekli: če boš grdo govoril čez
               predsednika državnega zbora, Potrč, ne boš dobil toliko plače. Ta zakon tega ne
               omogoča. Lepo vas prosim, to je sistem! Sistem! Poleg tega smo jim pa prav zato, ker
               so te specifičnosti, na katere je opozoril gospod Janša, dali tam možnost, da se bodo
               sami pogovarjali o tem, kam, v kateri predalček bodo šli, in enako se bodo
               pogovarjali o tem, koliko bo tisti predalček debel oziroma težak. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še dve repliki: gospod Moge, potem gospod Vizjak. Gospod Moge,
               izvolite.</p>
            </sp>
            <sp xml:id="SDZ3-Izredna-17-2002-04-26.sp68">

               <speaker>RUDOLF MOGE:</speaker>

               <p>Zdi se mi, vsaj kolikor razumem pri moji šibki razumni moči, da ne govorimo s tem
               zakonom o plačah, ampak o plačnih razredih, o katerih sem govoril. Če je bilo napak
               razumljeno, potem se oproščam in tudi povem, da se ne bom več oglašal.</p>
            </sp>
            <sp xml:id="SDZ3-Izredna-17-2002-04-26.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vizjak, izvolite, replika.</p>
            </sp>
            <sp xml:id="SDZ3-Izredna-17-2002-04-26.sp70">

               <speaker>MAG. ANDREJ VIZJAK:</speaker>

               <p>Hvala lepa. Repliciram gospodu Lavrincu, in sicer v tem, da so seveda zdaj eni
               novinarji na trgu, ti novinarji, ki so pa v RTV, pa niso na trgu. Mislim, da je
               novinarski poklic takšen, da mora biti na trgu in mora biti na trgu, kajti to
               izoblikuje kvalitetno in tudi neodvisno novinarstvo. Če pa mi vpeljemo in vkalupimo
               del novinarjev, ki so za informiranje in za ustvarjanje javnega mnenja zelo pomembni,
               v en sistem, ostalih pa ne, niso več na trgu in bodo to tisti - verjetno - ki jim
               tudi ni do doseganja rezultatov, da bi si dvigovali tržno ceno.</p>
               <p>Zato mislim, da je prav, da je novinarstvo in novinarski poklic izvzet iz teh
               kalupov, ki jih danes tu določamo in ki seveda bremenijo državni proračun. Hvala.</p>
            </sp>
            <sp xml:id="SDZ3-Izredna-17-2002-04-26.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Partljič, replika. Izvolite.</p>
            </sp>
            <sp xml:id="SDZ3-Izredna-17-2002-04-26.sp72">

               <speaker>ANTON (TONE) PARTLJIČ:</speaker>

               <p>Mislim; da - upam, da ne bom sprožil novih replik, ker mislim, da smo si povedali in
               da bi lahko šli k glasovanju. Očitno pa pač govorimo o dveh različnih stvareh.</p>
               <p>Poslušal sem govornike z leve in desne, seveda enako relevantno in z enako apriorno
               simpatijo ali antipatijo. Se tu ne bi opredeljeval.</p>
               <p>Ampak zdi se mi, da smo v neki zgodbi, ko se človek, kadar je hudo, drži za zadnjo
               vejo; ampak, ko že ni več vode, pa se še zmeraj drži. O tem, da jih zdaj na ta način
               ščitimo, kakor smo jih nekoč ščitili, ko je ne - vem, kdo - bedel nad nami. S tem, če
               bi pristal, da to drži, bi pristal, da bomo zdaj torej ščitili univerzitetne
               profesorje na ta način, sodnike in tako dalje.</p>
               <p>Torej še enkrat bi rekel, da po moji skromni presoji imajo prav tisti, ki govorijo,
               da v tem primeru za to absolutno ne gre. Da gre za neko razvidnost porabe javnih
               sredstev. In oni pač iz teh sredstev so plačani. Če se pa lahko ta zavod kakorkoli
               osamosvoji in ne bo plačeval ljudi iz javnih sredstev, pa je ta zgodba popolnoma
               točna, ki jo zdaj poslušamo.</p>
               <p>Preprosto ne razumem, ker če bi bile res replike na to, bi pristal na to, da pa drugi
               naj imajo nekakšno zaščito. Ker sem pa prepričan, da za to ne gre, predlagam, da
               glasujemo.</p>
            </sp>
            <sp xml:id="SDZ3-Izredna-17-2002-04-26.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še dve razpravi. Najprej gospod Juri, potem gospa Simšič. Se
               odpovedujete, gospod Juri? Gospa Danica, izvolite.</p>
            </sp>
            <sp xml:id="SDZ3-Izredna-17-2002-04-26.sp74">

               <speaker>DANICA SIMŠIČ:</speaker>

               <p>Hvala lepa za besedo. Spoštovane kolegice in kolegi, priznam, da sem precej
               razmišljala, ali naj se v tej razpravi oglasim ali ne, iz zelo preprostega razloga.
               Kajti, s predlagatelji tega amandmaja imam pravzaprav posebne vrste izkušnje, ki jih
               ne bi želela okvalificirati.</p>
               <p>Ampak vendar bi pa rada nekaj rekla: da gre pri tej današnji razpravi pri tem členu
               za dobršno mero sprenevedanja. Zakaj? Zato, ker imamo pri 13. členu predlog, ki
               izvzema vse zaposlene v javnem zavodu Radiotelevizija Slovenija iz sistema plač v
               javnem sektorju. Vse zaposlene. In zakaj pravim, da gre pri razpravi pri tem drugem
               členu za sprenevedanje.</p>
               <p>Prav, če večina meni, da so novinarji tisti na nacionalni televiziji, na nacionalnem
               radiu, ki morajo imeti poseben status, potem se mi zdi tudi s strani kolegov
               novinarjev v javnem zavodu rahlo nesprejemljivo to, da pozabijo na svoje kolege, ki
               zlasti v televizijski sporočilni govorici včasih lahko povedo bistveno več, kot pove
               posamezna beseda. Kje so tukaj snemalci, kje so vsi tisti, ki tudi s svojim načinom
               izražanja sporočajo javnosti zelo veliko? Nekoč, ko smo v državnem zboru sprejamali
               zakon o razmerjih plač, ki ga bomo, seveda, s tem sprejemom zakona razveljavili - to
               je bilo leta 1994 - in ko smo nekateri upali izraziti na glas pomisleke glede
               razmerij plač zdravnikov, je morda ilustrativno tudi to, da so potem posamične
               razprave, ko so predstavniki zdravnikov prihajali k posameznim poslanskim skupinam,
               se je pogovor - vsaj z menoj - začel na način: "Lepo pozdravljeni, radi bi vam
               povedali, da zdravniki dnevno odločamo o življenju in smrti." To, če prevedemo na
               področje novinarstva, bom rekla, da novinarji dnevno odločajo o tem, ali se je
               dogodek zgodil ali se ni zgodil. In pred tem si ni potrebno zatiskati oči. In seveda
               to, ali o nečem poročajo in kako poročajo, k temu jih obvezujeta tako zakon kot tudi
               kodeks novinarske etike. Kako ga kdo izpolnjuje presojajo sami, zato imajo svoje
               kriterije.</p>
               <p>Hkrati bi pa rekla, da je tudi neke vrste sprenevedanje to, da pravimo, da javnost in
               svoboda izražanja mnenj, svoboda tiska ni ustavna kategorija. Je, saj to vendar
               določa 39. člen ustave. In še bi pravzaprav lahko naštevala vrsto argumentov za to,
               da če koga izvzemamo, potem izvzemimo zavod kot celoto in zaposlene v tem zavodu.</p>
               <p>Če bi kdo v tej državi pravzaprav moral biti v situaciji, ko ne bi bil plačan iz
               državnih sredstev, je to zanesljivo tisti, ki po definiciji, zanesljivo po definiciji
               - kar novinarji po definiciji sicer niso, pa vendar tudi to počnejo in je prav, da
               počnejo - kontrolira vse institucije te države, njihovo ravnanje v odnosu do ljudi in
               to je, seveda, varuh človekovih pravic. Na njega bidržava, seveda, lahko še bistveno
               bolj pritisnila. Tako dajmo razmisliti o vseh teh stvareh. Sama bom podprla amandma k
               13. členu, amandmaje k temu 2. členu, ko gre samo za izvzem dela ljudi, ki so
               zaposleni v javnem zavodu RTV Slovenija, pa ne bom. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mislim, da lahko razpravo zaključim. Zaključujem razpravo o amandmaju in
               o 2. členu in prehajamo na odločanje o amandmaju. Glasujmo! Navzočih nas je 62. Za je
               glasovalo 19, proti 39.</p>
               <p><stage>(Za je glasovalo 19.)</stage> <stage>(Proti 39.)</stage></p>
               <p>Ugotavljam, da amandma ni dobil podpore.</p>
               <p>Zato prehajamo na razpravo in odločanje o 5. členu in o dveh amandmajih k temu členu.
               Pod 1 je amandma vlade, ki ga matično delovno telo podpira. Pod 2 je amandma odbora s
               podporo vlade. Želite razpravljati? <stage>(Ne želijo.)</stage></p>
               <p>Prehajamo na odločanje, najprej o amandmaju pod zaporedno številko 1. Glasujemo.
               Navzočih nas je 54, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma pod številko 1 sprejet.</p>
               <p>Odločamo o amandmaju pod številko 2. Glasujemo. Navzočih nas je 52, za je glasovalo
               44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju vlade k 6. členu, ki ga matično
               delovno telo podpira. Želi kdo razpravljati? <stage>(Ne želi.)</stage></p>
               <p>Prehajamo na odločanje. Glasujemo. Navzočih nas je 54, za je glasovalo 44, proti
               nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o dveh amandmajih k 7. členu. Pod številko 1 je
               amandma vlade, ki ga matično delovno telo podpira, pod številko 2 je amandma
               poslanske skupine Nove Slovenije, ki ga matično delovno telo in vlada ne podpirata -
               samo trenutek. V pregledu sta ta dva amandmaja. Na klopi pa ste dobili amandma na
               amandma vlade k 7. členu oziroma amandma na amandma vlade, ki se nahaja pod zaporedno
               številko 1, to je amandma poslanske skupine Slovenske ljudske stranke. Na klopeh
               imate tudi amandma, ki je samostojen, k 7. členu, predlagateljica je poslanska
               skupina Nove Slovenije.</p>
               <p>Naj še enkrat ponovim. Najprej bomo odločali o amandmaju na amandma, katerega
               predlagateljica je poslanska skupina Slovenske ljudske stranke, potem bomo odločali o
               amandmaju vlade, ki se nahaja pod zaporedno številko 1 v pregledu. Nato pod zaporedno
               številko 2 v pregledu o amandmaju poslanske skupine Nove Slovenije ter potem še o
               amandmaju, ki je na klopeh, istega predlagatelja.</p>
               <p>Odpiram razpravo o vseh amandmajih. Gospod Sok, izvolite.</p>
            </sp>
            <sp xml:id="SDZ3-Izredna-17-2002-04-26.sp76">

               <speaker>ALOJZ SOK:</speaker>

               <p>Spoštovana podpredsednica, spoštovane kolegice in kolegi! Rad bi še enkrat v tretji
               fazi sprejemanja zakona o sistemu javnih plač obrazložil amandma, ki sem ga vložil že
               v drugi obravnavi in ki je bil v obliki sklepa že sprejet ob prvi obravnavi.</p>
               <p>In sicer, že ob prvi obravnavi smo sprejeli sklep, da naj vlada do priprave zakona za
               drugo obravnavo prouči možnost, da veterinarje, ki delajo v sistemu javne uprave,
               uvrsti kot samostojno poklicno skupino. Pa to se ni zgodilo, pa vlada še pač naprej
               vztraja pri tem, da toni potrebno, medtem ko sindikat veterinarjev predlaga - in tako
               se je tudi z vlado in odgovornimi pogajal in pogovarjal - da bi v sistemu, ki ga
               imamo in ko veterinarska služba postaja ob pripravi na vstop v Evropsko unijo vse
               bolj pomembna in potrebna, da bi bilo veterinarje treba v tem zakonu posebej omeniti.
               In ta amandma, ki je pred vami, pravzaprav to predlaga in nič več. Se pravi, samo to,
               da se v plačni skupini C, poleg že navedenih, omenijo tudi veterinarji.</p>
               <p>V bistvu gre za to, da veterinarska služba v Sloveniji opravlja zelo pomembno
               funkcijo. Osebno sem o tem prepričan in bi rad povedal, kajti zavedam se, da marsikdo
               v tej državi, mogoče tudi v tem parlamentu, ne pozna obsega in pa dela in pa tudi
               lahko bi rekel, moči, ki jo ima javna veterinarska služba. Javna veterinarska služba
               pravzaprav deluje v sistemu javnega zdravstva. Celotna higiena živil živalskega
               izvora je podrejena veterinarski javni službi in tudi je veterinarska javna služba za
               to področje odgovorna. Celoten uvozu in izvoz živil živalskega izvora je pod nadzorom
               te službe.</p>
               <p>Danes je v svetu poznanih prek 200 različnih zoonoz - se pravi bolezni, ki so skupne
               tako ljudem kot živalim - in veterinarska javna služba je tista, ki ščiti naše
               prebivalstvo pred temi zoonozami. V sistemu globalizacije, h kateri se ta svet nagiba
               in v katerega bomo hitro - ali pa smo že - vstopili tudi mi v Sloveniji, bo seveda to
               vprašanje postalo še veliko bolj zaostreno.</p>
               <p>Razumem kolege veterinarje, ki se ob dejstvu, da so zdravniki dobili posebno plačno
               skupino v tem zakonu, počutijo nekako ogrožene in pa diskriminirane, če uporabim to
               besedo. Opravljajo, lahko trdim, v tem sistemu javnega zdravstva enako pomembno
               vlogo, v tem zakonu pa se jim ta njihov status ne priznava in nekako ostajajo na
               ravni tistih ki se do te službe dogajala v preteklih 50 letih socialističnega
               kmetijstva.</p>
            </sp>
            <sp xml:id="SDZ3-Izredna-17-2002-04-26.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Prosim za mir v dvorani.</p>
            </sp>
            <sp xml:id="SDZ3-Izredna-17-2002-04-26.sp78">

               <speaker>ALOJZ SOK:</speaker>

               <p>Ko se govori o sistemu plač, se bolj ali manj govori vedno o zgornjem nivoju plač. V
               resnici pa ni toliko pomemben zgornji nivo, kot je pomemben spodnji nivo. Če
               pogledamo to razpredelnico, to prilogo 2, lahko vidimo pravzaprav, da iz tega
               izhajajo velike razlike. Recimo, učitelj ali pa srednješolski profesor lahko začne z
               visoko izobrazbo v 14. plačilnem razredu, medtem ko začetnik sodnik lahko začne v 38.
               plačilnem razredu, ali pa raziskovalec v 28., zdravnik - recimo - v 26., in iz tega
               izhaja, da nekdo, ki začne v 14. plačilnem razredu, praktično do konca svojega
               poklicnega dela ne bo mogel doseči nivoja, v katerem pravzaprav nek drug poklic, kot
               je sodnik, začne. V tem kontekstu se tudi slovenski veterinarji vidijo in se bojijo,
               da bodo ostali na tem, kjer so danes, ko so startne osnove plač zelo nizke, in zato
               pričakujejo, da se jih omeni v tem zakonu. Vsega tistega, kar jih čaka v okviru
               pogajanj o kolektivni pogodbi, pa se tudi sami zavedajo, da si bodo morali ustrezno
               mesto izboriti sami.</p>
               <p>Mislim, da ta amandma v ničemer ne ruši koncepta tega zakona in da bi ga iz razlogov
               pomembnosti veterinarske službe bilo smiselno in dobro podpreti. Zato vas v imenu
               okoli 350 do 400 veterinarjev, zaposlenih v sistemu javnih uslužbencev, prosim, da bi
               ta amandma podprli. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Podobnik, izvolite.</p>
            </sp>
            <sp xml:id="SDZ3-Izredna-17-2002-04-26.sp80">

               <speaker>JANEZ PODOBNIK:</speaker>

               <p>Hvala, gospa podpredsednica. Samo na kratko bi rad predstavil amandma poslanske
               skupine Slovenske ljudske stranke k 7. členu; vezan je tudi na naš amandma k prilogi
               2, ki je amandma na amandma vlade k prilogi 2.</p>
               <p>Kaj nas je vodilo, da smo pripravili ta amandma? Vodilo nas je stališče obče seje
               vrhovnega sodišča kot najvišjega organa vrhovnega sodišča. Obča seja je v svojem
               stališču poudarila, da je vrhovno sodišče po 127. členu ustave najvišje sodišče v
               državi in predstavlja vrh sodne veje oblasti. V skladu s 3. členom ustave pa je sodna
               veja oblasti enakopravna z zakonodajno in izvršilno oblastjo. In stališče je bilo, da
               naj bo enakopravnost nosilcev teh vej oblasti izražena tudi v izenačitvi njihovih
               plač. Morebitno razlikovanje bi lahko pomenilo, da se sodni oblasti ne priznava
               njenega, z ustavo določenega položaja, zato smo predlagali, da se v prilogi 2 prva
               alinea drugega odstavka tega amandmaja spremeni tako, da se glasi: "V plačni skupini
               A3 se najvišji plačni razred z 62. plačnega razreda premakne na 63., v plačni skupini
               A1 - pa razen predsednika republike - in v plačni skupini A4 se najvišji plačni
               razred s 65. premakne na 63. plačni razred." To se pravi, da bi se plače predsednika
               vlade, državnega zbora in predsednika vrhovnega sodišča izenačile, medtem ko pa za
               dva razreda ostaja višja plača predsednika republike. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Predstavnik vlade, gospod Klinar, izvolite.</p>
            </sp>
            <sp xml:id="SDZ3-Izredna-17-2002-04-26.sp82">

               <speaker>IGOR KLINAR:</speaker>

               <p>Hvala. Ponovno bi komentiral amandma poslanske skupine Nove Slovenije glede
               veterinarjev.</p>
               <p>Ponovno bi na kratko pojasnil, da so veterinarji v plačni podskupini C2, ker so
               državni uradniki. Gre za veterinarsko upravo. Veste, da veterinarskega zavoda ni več,
               zato jih ne opredeljujemo kot poklicno skupino. Veterinarji, ki so pa organizirani
               znotraj veterinarske zbornice, so pa zasebni veterinarji. Tako, da mislimo, da so
               ustrezno predstavljeni v skupini C2.</p>
               <p>Moram pa povedati tudi za prihodnje razprave, da seveda izločitev nekoga v posamezne
               plačne skupine ne pomeni avtomatično, da je zdaj kakorkoli privilegiran glede plač.
               To ni neposredno povezano. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Izredna-17-2002-04-26.sp84">

               <speaker>ALOJZ SOK:</speaker>

               <p>Hvala za to obrazložitev, vendar bi k temu rad dodal, da tukaj ne gre za povezavo med
               veterinarsko upravo Republike Slovenije in pa veterinarsko zbornico. Veterinarska
               zbornica je nekaj čisto drugega in nima s tem zakonom praktično nobene povezave.
               Torej, mi imamo res v Sloveniji sprejet zakon, da je članstvo v veterinarski zbornici
               obvezno, ampak to pač pomeni neko cehovsko organizacijo v okviru zbornice. Tukaj gre
               v glavnem za veterinarje, ki so pač zaposleni v sistemu javnih uslužbencev. Izključno
               ali pa vsi spadajo v veterinarsko upravo Republike Slovenije in so tudipri tej upravi
               vsi zaposleni. Opravljajo pa v glavnem, kot sem že prej povedal, nadzor nad živili
               živalskega izvora, torej delajo v sistemu varovanja javnega zdravja.</p>
            </sp>
            <sp xml:id="SDZ3-Izredna-17-2002-04-26.sp85">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo o teh amandmajih
               zaključujem. Gospa Zupan, izvolite.</p>
            </sp>
            <sp xml:id="SDZ3-Izredna-17-2002-04-26.sp86">

               <speaker>MAJDA ZUPAN:</speaker>

               <p>Hvala lepa. Mogoče sem res malo prepozno dvignila roko. Hvala lepa za ljubeznivost.
               Samo amandma, ki smo ga vložili, bi rada obrazložila, hkrati pa se opravičila, da je
               prišlo do napake. Zdaj naj bi samo povedala, v čem je napaka, potem bomo pa še
               predložili pisno. Tu gre za to, da v tabeli Plačilne skupine, plačne podskupine se
               pri plačnih skupinah - mi smo napisali "A2, A3 in A4", pravilno pa je "A1, A2, A3,
               A4" - določi kot najvišji 63. plačilni razred. To bomo pisno tudi popravili.</p>
               <p>Menimo, da je prav, da glede na to, da sta po ustavi zakonodajna, izvršilna in sodna
               oblast enakopravne, da to izenačimo in da s tem tudi pokažemo naš prispevek k tem
               zakonu. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp87">
               <speaker>PODPREDSEDNIC A IRMA PAVLINIČ KREBS:</speaker>
               <p>Hvala lepa. Zdaj lahko zaključim razpravo. Razpravo zaključujem in prehajamo na
               odločanje. Skušala bom biti jasna, da bomo vedeli, o čem odločamo. Gre torej za
               skupino amandmajev k 7. členu. Najprej bomo odločali o amandmaju na amandma vlade k
               7. členu, katerega predlagatelj je poslanska skupina Slovenske ljudske stranke.
               Obrazložitev glasu. Gospod Podobnik, izvolite.</p>
            </sp>
            <sp xml:id="SDZ3-Izredna-17-2002-04-26.sp88">

               <speaker>JANEZ PODOBNIK:</speaker>

               <p>Hvala lepa. Na kratko bom obrazložil glas. Podprl bom ta amandma. Ta amandma je
               posledica našega predloga, da bi se potem kasneje v prilogi, ko bi se izenačilo
               zakonodajno, izvršilno in sodno vejo oblasti na razred 63, predsedniku pa določilo
               razred 65, torej to je posledica. Če bo tam sprejeta ta rešitev, potem je potrebno ta
               odstavek v sedanjem amandmaju vlade črtati. Amandma poslanske skupine bom podprl.
               Hvala.</p>
            </sp>
            <sp xml:id="SDZ3-Izredna-17-2002-04-26.sp89">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala. Prehajamo torej na odločanje. Glasujmo! Navzočih nas je 54. Za je glasovalo
               11, proti 39.</p>
               <p><stage>(Za je glasovalo 11.)</stage> <stage>(Proti 39.)</stage></p>
               <p>Ugotavljam, da amandma na amandma ni dobil podpore.</p>
               <p>Vračamo se v pregled. Odločali bomo o amandmaju vlade pod zaporedno številko 1 v
               pregledu k 7. členu. Glasujmo! Navzočih nas je 54. Za je glasovalo 45, proti 1.</p>
               <p><stage>(Za je glasovalo 45.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju pod zaporedno številko 2, katerega predlagatelj je
               poslanska skupina Nove Slovenije. Glasujmo! Navzočih nas je 54. Za je glasovalo 15,
               proti 39.</p>
               <p><stage>(Za je glasovalo 15.)</stage> <stage>(Proti 39.)</stage></p>
               <p>Ugotavljam, da amandma ni dobil podpore.</p>
               <p>Odločamo še o amandmaju poslanske skupine, ki je popravljen in se glasi tako: V
               tabeli Plačne skupine, plačne podskupine, se pri plačnih skupinah A1, A2, A3 in A4
               določi kot najvišji 63. plačilni razred. Ali sem prav povzela, gospa Zupan? Hvala
               lepa. Odločamo torej o popravljenem amandmaju k 7. členu. Glasujmo! Navzočih nas je
               54. Za je glasovalo 12, proti 39.</p>
               <p><stage>(Za je glasovalo 12.)</stage> <stage>(Proti 39.)</stage></p>
               <p>Ugotavljam, da amandma ni dobil podpore.</p>
               <p>Prehajamo na razpravo in odločanje o amandmaju vlade k 11. členu. Želi kdo
               razpravljati? Ker ne, prehajamo na odločanje. Glasujmo! Navzočih nas je 50. Za je
               glasovalo 40, proti 1.</p>
               <p><stage>(Za je glasovalo 40.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o dveh amandmajih vlade k 12. členu. Želi kdo
               razpravljati? Ker ne, prehajamo na odločanje. Glasujemo.</p>
            </sp>
            <sp xml:id="SDZ3-Izredna-17-2002-04-26.sp90">

               <speaker>PREDSEDNIK BORUT PAHOR:</speaker>

               <p>52 navzočih. 40 za, 3 proti.</p>
               <p><stage>(Za je glasovalo 40.)</stage> <stage>(Proti 3.)</stage></p>
               <p>Ugotavljam, da amandma ni bil sprejet, je bil sprejet, pardon. Se opravičujem, hitra
               menjava</p>
               <p>Odločamo o amandmaju pod zaporedno številko 2 k 12. členu. Prosim. Minuto odmora,
               prosim. Ali lahko tehnična služba pride sem? Prosim.</p>
               <stage>(Seja se je prekinila ob 12.40 uri in se je nadaljevala ob 12.41 uri.)</stage>
            </sp>
            <sp xml:id="SDZ3-Izredna-17-2002-04-26.sp91">

               <speaker>PREDSEDNIK BORUT PAHOR:</speaker>

               <p>Samo še hipec. Ne še. Ni še glasovanja.</p>
               <p>Zdaj pa bom dal na glasovanje amandma pod zaporedno številko 2 k 12. členu.
               Glasujemo. 50 navzočih. 40 za, 1 proti.</p>
               <p><stage>(Za je glasovalo 40.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Smo pri 13. členu. Imamo tri amandmaje. Želi kdo besedo o njih? <stage>(Nihče.)</stage> Potem
               zaključujem razpravo in glasujemo najprej o amandmaju pod zaporedno številko 1 k 13.
               členu. Ali lahko discipliniramo ta telefon? Hvala lepa. Glasujemo o amandmaju pod
               zaporedno številko 1 k 13. členu. 55 navzočih. 45 za, 2 proti.</p>
               <p><stage>(Za je glasovalo 45.)</stage> <stage>(Proti 2.)</stage></p>
               <p>Ugotavljam, da je amandma pod zaporedno številko 1 sprejet.</p>
               <p>Glasujemo o amandmaju pod zaporedno številko 2 k 13. členu. Glasujemo. 54 navzočih,
               47 za, nihče proti.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma pod zaporedno številko 2 sprejet.</p>
               <p>Pri tem členu glasujemo še o amandmaju pod zaporedno številko 3. 54 navzočih, 3 za,
               43 proti.</p>
               <p><stage>(Za so glasovali 3.)</stage> <stage>(Proti 43.)</stage></p>
               <p>Ugotavljam, da amandma ni bil sprejet.</p>
               <p>Gremo na 14. člen, kjer imamo en amandma. Želi kdo o njem besedo? <stage>(Nihče.)</stage></p>
               <p>Amandma pod zaporedno številko 1 k 14. členu dajem na glasovanje. Glasujemo. Smo
               sredi glasovanja. 51 navzočih, 40 za, nihče proti.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Na 7. strani imamo k 16. členu vložen en amandma. Želi kdo besedo? <stage>(Ne želi.)</stage>
               Zaključujem razpravo.</p>
               <p>Amandma dajem na glasovanje. Glasujemo. 52 navzočih, 41 za, nihče proti.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>K 19. členu imamo amandma. Želi kdo o njem besedo? <stage>(Nihče.)</stage> Zaključujem razpravo.</p>
               <p>Amandma dajem na glasovanje. Glasujemo. 50 navzočih, 41 za, nihče proti.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da smo amandma sprejeli.</p>
               <p>Pri 21. členu imamo dva vložena amandmaja, oba dajem v razpravo, če kdo želi besedo.
               <stage>(Nihče.)</stage> Zaključujem razpravo.</p>
               <p>Najprej odločamo o amandmaju pod zaporedno številko 1. 50 navzočih, 41 za, nihče
               proti.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zdaj odločamo o amandmaju pod zaporedno številko 2. Glasujemo. 51 navzočih, 42 za,
               nihče proti.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da sta oba amandmaja sprejeta.</p>
               <p>K 22. členu imamo prav tako vložena dva amandmaja. Oba dajem v razpravo. Nihče ne
               želi besede.</p>
               <p>Prvi amandma dajem na glasovanje, pod zaporedno številko 1 k 22. členu. Glasujemo. 49
               navzočih, 41 za, nihče proti.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo o amandmaju pod zaporedno številko 2 k 22. členu. Glasujemo. 49 navzočih, 6
               za, 36 proti.</p>
               <p><stage>(Za je glasovalo 6.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>K 23. členu imamo en amandma. Nihče ne želi besede. Dajem ga na glasovanje. 40 za od
               49, nihče proti.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>K 25. členu imamo en amandma. Želi kdo besedo? <stage>(Nihče.)</stage> Dajem ga na glasovanje. 51
               navzočih. 41 za, nihče proti.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Imamo tri vložene... Ali imam prav, da so vsi amandmaji pod zaporedno številko 1, 2
               in 3 k 28. členu umaknjeni? 1 in 2? Kolega Battelli, prosim povejte.</p>
            </sp>
            <sp xml:id="SDZ3-Izredna-17-2002-04-26.sp92">

               <speaker>ROBERTO BATTELLI:</speaker>

               <p>Hvala lepa, gospod predsednik. Ne, niso umaknjeni. Bom poskušal na najkrajši možni
               način obrazložiti to situacijo. Se pravi, umaknjen bo amandma pod zaporedno številko
               2, ki sicer uživa podporo matičnega delovnega telesa. V razpravi včeraj na odboru pa
               se je pokazalo, da za funkcionarje drugih pravosodnih organov ne more določiti
               dodatka sodni svet, ker obstajajo razlike. Sodni svet lahko določi le sodnike, medtem
               ko recimo za državnega pravobranilca generalni državni pravobranilec in tako naprej.
               So različni institucionalni momenti, ki lahko to določijo. Zaradi tega je bolj popoln
               in jasen amandma pod zaporedno številko1, h kateremu je vložen redakcijski amandma,
               ki .../Nerazumljivo./... nekaj, kar sistemsko ne drži in kar se je prikradlo sem, ne
               vem kako, v besedilo prvega odstavka. Amandma o katerem se bo glasovalo, je amandma
               pod zaporedno številko 1, ki bo popravljen glede na redakcijo, ki jo je treba
               opraviti. To je ta amandma, ki v bistvu uživa tudi podporo matičnega delovnega
               telesa. Drugi je pa umaknjen. Hvala.</p>
            </sp>
            <sp xml:id="SDZ3-Izredna-17-2002-04-26.sp93">

               <speaker>PREDSEDNIK BORUT PAHOR:</speaker>

               <p>Kolega Battelli, samo hipec. Gospa generalna sekretarka bo pomagala razčistiti
               zadevo. Ali ni nekaj v redu z zaporednimi številkami, ki ste jih vi referirali, ali
               pa smo mi imeli različno informacijo od vaše, ki ste jo zdaj dali, glede umika.
               Prosim za kanček prijaznosti in potrpežljivosti državni zbor, da razčistimo glede
               postopkaglasovanja o amandmaja k 28. členu.</p>
               <stage>(Seja se je prekinila ob 12.50 uri in nadaljevala ob 12.52 uri.)</stage>
            </sp>
            <sp xml:id="SDZ3-Izredna-17-2002-04-26.sp94">

               <speaker>PREDSEDNIK BORUT PAHOR:</speaker>

               <p>Smo razčistili. Je v redu. Počasi bomo nadaljevali. Smo več kot na polovici
               pregleda.</p>
               <p>Kolegice in kolegi, lahko prosim za vašo pozornost, zbranost. Najprej o amandmajih,
               ki so umaknjeni. Umaknjena sta amandmaja pod zaporedno številko 2 in 3. Samo 2.
               Glasovali bomo o amandmaju pod zaporedno številko 1 in 3. Imamo amandma na amandma k
               28. členu pod zaporedno številko 1. Najprej bomo odločali o amandmaju na amandma pod
               zaporedno številko 1. To je redakcijski amandma. Ni sporov, o čem bomo glasovali?
               <stage>(Ne.)</stage> Potem bom dal to na glasovanje.</p>
               <p>Malo pozornosti bom prosil! Prvo glasovanje ni bilo uspešno. Ali se lahko, prosim,
               usedete v svoje klopi? Še enkrat dajem na glasovanje amandma na amandma. Prosim!
               Glasujmo o amandmaju na amandma! 46 navzočih. 38 za, 2 proti.</p>
               <p><stage>(Za je glasovalo 38.)</stage> <stage>(Proti 2.)</stage></p>
               <p>Ugotavljam, da je amandma na amandma sprejet.</p>
               <p>Glasujmo zdaj o amandmaju pod zaporedno številko 1. Prosim! Amandma pod zaporedno
               številko 1 k 28. členu!s 46. 37 za, 4 proti.</p>
               <p><stage>(Za je glasovalo 37.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>S tem je postal amandma pod 3 brezpredmeten. V redu. Tako smo odločili o amandmajih k
               28. členu. Ali lahko prosim poslance, da gremo sedaj na nov pregled, ki ga imate pred
               seboj na klopi, ker so nekateri popravki vnešeni in gremo prav tako na 12. stran
               novega pregleda. Ali imamo vsi nov pregled v rokah? Gremo na 29. člen in amandma
               Vlade Republike Slovenije. Želi kdo besedo? <stage>(Nihče.)</stage> Glasovali bomo o amandmaju pod
               zaporedno številko 1 k 29. členu. Glasujmo! 51 navzočih. 38 za, nihče proti.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>K 30. členu Vlada Republike Slovenije vlaga amandma. Nihče ne želi besede. Glasujmo o
               amandmaju pod zaporedno številko 1 k 30. členu! Prvo glasovanje ni uspelo. Še enkrat.
               Kolegice in kolegi! Ponovno glasujmo o amandmaju pod zaporedno številko 1 k 30.
               členu! Glasujmo o amandmaju pod zaporedno številko 1 k 30. členu! Mislim, da nas je
               dovolj v dvorani. Dobro. Poglejte, ura je zdaj 13.00. Predlagam, da bi dali 15 minut
               odmora, tako da se morda opravi še kakšna druga stvar. Državni zbor dela od 10.00
               ure, pa predlagam, da zdaj naredimo 15 minut odmora da začnemo ob 13.15 uri. Ampak,
               prosim, kolegice in kolegi, da ste takrat v dvorani.</p>
               <stage>(Seja je bila prekinjena ob 12.58 uri in se je nadaljevala ob 13.13 uri.)</stage>
            </sp>
            <sp xml:id="SDZ3-Izredna-17-2002-04-26.sp95">

               <speaker>PREDSEDNIK BORUT PAHOR:</speaker>

               <p>Čez tri minute bomo nadaljevali sejo.</p>
               <p>Vabim kolegice in kolege, da pridejo v dvorano. Kratek odmor za osvežitev se izteka,
               nadaljevali bomo sejo.</p>
               <p>Sekretarji poslanskih skupin naj opozorijo kolegice in kolege, ki so v stavbi
               državnega zbora, da pridejo v veliko razpravno dvorano, prosim. Ko bom ocenil, da nas
               je dovolj, bom ugotavljal navzočnost v dvorani, potem bomo šli pa na ponovno
               glasovanje.</p>
               <p>Prosim, da kolegice in kolegi iz preddverja pridejo v dvorano.</p>
               <p>Ugotavljal bom navzočnost v dvorani. Ugotavljam navzočnost, da vidimo, ali nas je
               dovolj. Prosim, pritisnite tipko "kvorum". Ugotavljam navzočnost v dvorani. Dovolj
               nas je, državni zbor je sklepčen in lahko nadaljuje s svojim odločanjem.</p>
               <p>Smo pri 30. členu in odločamo o amandmaju k temu členu pod zaporedno številko 1. To
               je amandma Vlade Republike Slovenije. Smo dovolj zbrani? Lahko nadaljujemo z
               odločanjem? Prosim, glasujmo! Glasujmo! Jaz bom nekoliko dvignil glas. Upam, da to ne
               bo nevljudno. 50 navzočih. 36 za, nihče proti.</p>
               <p><stage>(Za je glasovalo 36.)</stage> <stage>(Proti nihče.)</stage></p>
               <p>Ugotavljam, da smo amandma sprejeli.</p>
               <p>K 38. členu imamo amandma na amandma vlade, ki ga predlaga odbor in drugi amandma
               vlade. Želi kdo o teh predlogih besedo? <stage>(Nihče.)</stage> Zaključujem razpravo. Glasujmo
               najprej o amandmaju na amandma vlade. Prosim! 48 navzočih. 36 za, nihče proti.</p>
               <p><stage>(Za je glasovalo 36.)</stage> <stage>(Proti nihče.)</stage></p>
               <p>Ugotavljam, da je prvi amandma sprejet.</p>
               <p>Glasujmo o amandmaju pod zaporedno številko 2! 49 navzočih. 35 za, 2 proti.</p>
               <p><stage>(Za je glasovalo 35.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>K 46. členu imamo dva amandmaja. Želi kdo o njima razpravo? <stage>(Nihče.)</stage> Potem jih dajem
               po vrstnem redu na glasovanje. Najprej amandma na amandma vlade pod točko 2.
               Glasujmo! Predlagatelj je odbor. 53 navzočih. 40 za, nihče proti.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujmo o amandmaju pod zaporedno številko 2! 41 je glasovalo za od 56, nihče
               proti.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Na 15. strani pregleda imamo k 47. členu vložena dva amandmaja. Ali želi kdo o obeh
               amandmajih besedo? Ugotavljam, da nihče. Najprej dajem na glasovanje prvega.
               Glasujmo! Smo sredi glasovanja o amandmaju pod zaporedno številko 1 k 47. členu. 54
               navzočih. 40 za, nihče proti.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je prvi amandma sprejet.</p>
               <p>Zdaj glasujmo še o drugem. Glasujmo o amandmaju pod zaporedno številko 2! Tega imamo
               na šestnajsti strani pregleda. 54 navzočih. 40 za, nihče proti.</p>
               <p><stage>(Za je glasovalo 40.)</stage> <stage>(Proti nihče.)</stage></p>
               <p>Ugotavljam, da je tudi ta amandma sprejet.</p>
               <p>Na 17. strani imamo k 50. členu v našem pregledu vložen en amandma, in sicer vlade
               Republike Slovenije. Želi kdo besedo? Kolega Anderlič, prosim.</p>
            </sp>
            <sp xml:id="SDZ3-Izredna-17-2002-04-26.sp96">

               <speaker>ANTON ANDERLIČ:</speaker>

               <p>Zaradi dveh stvari sem se prijavil k besedi. Rad bi razpravljal o tem vladnem
               amandmaju, in drugo pa je, da bom vložil še en amandma k tej točki. Najprej bom
               prebral amandma na amandma, in sicer se na koncu doda nov odstavek, ki se glasi: "Ne
               glede na določbe tega zakona, lahko vlada zaradi hitrejšega delnega odpravljanja
               ugotovljenih nesorazmerij med plačami na področju vzgoje in izobraževanja in drugimi
               dejavnostmi sklene aneks k kolektivni pogodbi za dejavnost vzgoje in izobraževanja v
               Republiki Sloveniji v skladu z razmerji, ki jih določa ta zakon". Obrazložitev.
               Zaradi odpravljanja ugotovljenega zaostajanja rasti plač, zaposlenih v vzgoji in
               izobraževanju, se s predlaganim amandmajem omogoča predčasno delno usklajevanje plač
               z uveljavitvijo novele zakona.</p>
               <p>Mislim, da gre ta amandma v smer večjega dogovarjanja in hitrejšega reševanja teh
               razkorakov pri plačah v vzgoji in izobraževanju. Predlagam, da ta amandma tudi
               podpremo.</p>
               <p>Druga stvar, ki me pravzaprav pri tem amandmaju vlade zanima in sicer grozno diši po
               nekem preteklem času, po "aršinih" iz prejšnjega desetletja in prejšnjega stoletja,
               tudi tisočletja, ko se je pravzaprav zelo rado zatekalo k zamrznitvam plač, kadar
               vlada, država ni bila v stanju obvladovati z drugimi mehanizmi razmerja plač v javnem
               sektorju. Jaz sem vedno bil že pred leti proti temu, da se plače zamrznjujejo na tak
               ali drugačen način, kajti to je vedno povzročalo nezadovoljstvo, ker so se s tem, ko
               je nek del bil zamrznjen, nesorazmerja pojavljala v drugačnem redu, kot se tukaj. Ker
               vem, da bi se to razmerje 1 proti 10, lahko in moralo odpraviti, vzpostaviti ne do
               leta 2008, ampak prej.</p>
               <p>In jaz sprašujem, glede na to, da sem vendarle že predlagal tudi ministru in ostalim,
               da bi veljalo pogledati najnižji plačilni razred in tisti del, ki pravzaprav to
               razmerje vzpostavlja. Lahko bi seveda tudi najvišjega. Ampak glede na to, da jih
               srečujemo v javnem sektorju, vsaj tako sem obveščen in sem prebral v časopisih in
               dobil nekatere podatke, da plače v najnižjih razredih, tudi v državnem zboru je bilo
               še pred leti, mogoče je tudi še zdaj tako, da zaposleni k plači dobivajo tako
               imenovane draginske dodatke. Četo pomeni, da tisti, ki so v teh razredih spodaj,
               dobivajo draginske dodatke, dobivajo iz tega istega proračuna, in bi morali po mojem
               trdnem prepričanju te razrede odpraviti in to pretvoriti v plače, v ta spodnji
               razred.</p>
               <p>Sprašujem, ker ne vem za podatke, koliko je v javnem sektorju zaposlenih, ki dobivajo
               zaradi prenizke plače draginski dodatek. Mislim, da je gospod Božič pred letom ali
               kaj takega spraševal tudi na KVIAZ-u in v državnem zboru, kako je s tem. Mislim, da
               bi bil to boljši instrument, da sine delamo, bom rekel, nekega dodatnega dela, da si
               nalijemo čistega vina in da rečemo: v tej državi je najnižja plača taka, ki omogoča
               preživetje, in država v sektorju javnih uslužbencev to ureja na tak način, da ta
               razmerja vzpostavlja 1:10 in je tisti spodnji razred, da poenostavim, brez
               draginjskega dodatka. Prosim vlado za odgovor.</p>
            </sp>
            <sp xml:id="SDZ3-Izredna-17-2002-04-26.sp97">

               <speaker>PREDSEDNIK BORUT PAHOR:</speaker>

               <p>Najprej ima razpravo še kolega Kebrič. Prosim.</p>
            </sp>
            <sp xml:id="SDZ3-Izredna-17-2002-04-26.sp98">

               <speaker>IVAN KEBRIČ:</speaker>

               <p>Hvala za besedo. Ne strinjam se z besedami, da mora spodnji razred zagotavljati
               preživetje, pač pa mora spodnji razred, najnižja plača, zagotavljati dostojno
               življenje. To je popravek izvajanja kolega Anderliča.</p>
            </sp>
            <sp xml:id="SDZ3-Izredna-17-2002-04-26.sp99">

               <speaker>PREDSEDNIK BORUT PAHOR:</speaker>

               <p>To je bil redakcijski popravek. Gospod minister, želite odgovarjati na vprašanja?
               Prosim.</p>
            </sp>
            <sp xml:id="SDZ3-Izredna-17-2002-04-26.sp100">

               <speaker>DR. RADO BOHINC:</speaker>

               <p>Odločitev o tem, da se kot ciljano razmerje določi 1:10, je bila odločitev državnega
               zbora v drugem branju, kjer nas je zbor s posebnim sklepom zavezal k temu, da
               vzpostavimo mehanizem odprave tako visokega razmerja, kot ga imamo sedaj. Imamo pa
               razmerje, ki nekaj čez 1:12, pri čemer smo to razmerje med pripravo tega zakona že
               zmanjšali s prejšnjih 1:13, potem ko smo že opravili operacijo, o kateri govori
               spoštovani kolega poslanec, namreč odpravili nižje prve tri razrede. Ta operacija -
               spomnili seboste - 68 razredov na začetku ali še do drugega branja, sedaj jih imamo
               65, nastali so tako, da smo spodnje tri razrede odpravili, s čimer smo najnižjo plačo
               v javnem sektorju s prejšnjih 83.000 povečali na 99.000. S tem smo vzpostavili
               pomembno nesorazmerje v razmerju do najnižje plače v gospodarstvu. Nadaljnje
               povečevanje tega razmerja bi lahko ustvarjalo nered na trgu dela, ki naj vendarle bo
               enoten.</p>
               <p>Bistvo določila - verjetno ima poslanec v mislih člen, zadnji odstavek oziroma
               predpredzadnji odstavek, kjer gre za ciljano razmerje 1:10 - je prav ta obvezna
               usmeritev vlade, da se to doseže, ampak da se doseže v nekaj letih. To pa je možno
               dosegati na različne načine, v odvisnosti od tega, kako nam bodo gospodarske razmere
               omogočale povečevanje najnižjih plač.</p>
               <p>To je rešitev, ki jo ta trenutek vlada predlaga in vključno z zadnjim odstavkom, ki
               nalaga, da se del vsakoletne uskladitve nameni za zmanjševanje razpona, predvsem pa
               tudi za vzpostavljanje novih, bolj pravilnih razmerij med plačami v javnem sektorju.
               Predlagam da to določilo podprete takšno, kot je.</p>
            </sp>
            <sp xml:id="SDZ3-Izredna-17-2002-04-26.sp101">

               <speaker>PREDSEDNIK BORUT PAHOR:</speaker>

               <p>Kolega Lavrinc.</p>
            </sp>
            <sp xml:id="SDZ3-Izredna-17-2002-04-26.sp102">

               <speaker>MAKSIMILJAN LAVRINC:</speaker>

               <p>Jaz bi gospoda ministra izzval, da pove še nekaj o tistem amandmaju, kjer kolega
               Anderlič predlaga nov odstavek. Tu bi bilo zanimivo slišati stališče vlade.</p>
            </sp>
            <sp xml:id="SDZ3-Izredna-17-2002-04-26.sp103">

               <speaker>PREDSEDNIK BORUT PAHOR:</speaker>

               <p>Želite, gospod minister, besedo?</p>
            </sp>
            <sp xml:id="SDZ3-Izredna-17-2002-04-26.sp104">

               <speaker>DR. RADO BOHINC:</speaker>

               <p>Kar zadeva predloga, ki je povezan s pogajanji v šolstvu, bi rekel, da ga
               predlagatelji razumemo na ta način, da se posebej poudari, da se dialog s sindikati
               za vzgojo in izobraževanje lahko nadaljuje, tudi zaključi in da sprejetje zakona zato
               ni ovira.</p>
               <p>Res je, da bi se samo po sebi tudi tako lahko razumelo, saj zakon pravi glede
               prehoda, da se kolektivne pogodbe, ki trenutno veljajo, ohranjajo do vzpostavitve
               novih kolektivnih pogodb oziroma do začetka uporabe novega sistema, to je v letu
               2004. Tako je formulacija, ki se predlaga znotraj siceršnjih možnosti razlage zakona,
               posebej je pa poudarjeno tisto, kar predlagatelj sodi, da je v prid zakonu, da se
               tadialog lahko dokonča le v okvirih oziroma omejitvah, ki jih ta zakon postavlja v
               prilogi 2. S tega vidika mislim, da je dopolnitev z vidika zakona sprejemljiva.</p>
            </sp>
            <sp xml:id="SDZ3-Izredna-17-2002-04-26.sp105">

               <speaker>PREDSEDNIK BORUT PAHOR:</speaker>

               <p>Kolega Anderlič.</p>
            </sp>
            <sp xml:id="SDZ3-Izredna-17-2002-04-26.sp106">

               <speaker>ANTON ANDERLIČ:</speaker>

               <p>Jaz bi sicer lahko vprašal ministra, zakaj mi ne odgovori na vprašanje. Rad bi
               slišal, ali tudi zdaj, ko bomo sprejeli nov zakon, bo potrebno, da bodo posamezne
               skupine zaposlenih v javnem sektorju morale dobivate draginjske dodatke?</p>
            </sp>
            <sp xml:id="SDZ3-Izredna-17-2002-04-26.sp107">

               <speaker>PREDSEDNIK BORUT PAHOR:</speaker>

               <p>Minister.</p>
            </sp>
            <sp xml:id="SDZ3-Izredna-17-2002-04-26.sp108">

               <speaker>DR. RADO BOHINC:</speaker>

               <p>Moral bi odgovoriti z nekoliko rezerve, ker vprašanje sociale ne sodi v pristojnost
               ministrstva za notranje zadeve, tako da iz lastnega odgovora kvalificirano ne bi
               vedel povedati. Mi pa svetujejo kolegi, ki so večji poznavalci od mene, da
               draginjskega dodatka že dve leti v javnem sektorju ne izplačujemo, kar pomeni, da ta
               institucija pri plačah v javnem sektorju ni uveljavljena.</p>
               <p>Po mojem vedenju je draginjski dodatek nekaj, kar je namenjeno zelo nizkim plačnim
               kategorijam. Prej sem pa povedal, da se po spremembi v drugem branju začne najnižja
               plača v javnem sektorju pri 99.000, kar je po moji presoji bistveno več, kot pa so
               kategorije za draginjski dodatek.</p>
            </sp>
            <sp xml:id="SDZ3-Izredna-17-2002-04-26.sp109">

               <speaker>PREDSEDNIK BORUT PAHOR:</speaker>

               <p>Kolega Podobnik, potem kolega Anderlič.</p>
            </sp>
            <sp xml:id="SDZ3-Izredna-17-2002-04-26.sp110">

               <speaker>JANEZ PODOBNIK:</speaker>

               <p>Hvala za besedo, gospod predsednik. Kolega Anderlič me je presenetil. Predlagal je
               amandma na amandma vlade, ki ima zelo pomembno politično konotacijo, po drugi strani
               pa odpira vprašanje draginjskega dodatka, ki s tem amandmajem ni v ničemer povezan
               neposredno. In bi predvsem želeli, da bi amandma kolega Anderliča dobili v pisni
               obliki <stage>(pravkar smo ga prejeli na klopi)</stage>.</p>
               <p>Vprašanje, ki se odpira, je naslednje, ali ta amandma že pomeni prvo izjemo. Tokrat
               smo se vsi pridušali, tudi v koaliciji, da izjem ne bo - hop, Cefizelj, v zadnjem,
               tretjem branju prileti izjema! Če to je izjema, potem je potrebno, da se spregovori
               direktno in se ugotovi naslednje. Ko je vlada predlagala zahtevo za sklic izredne
               seje za drugo branje, jekorektno zapisala, da poleg omenjenih poslovniških pogojev ta
               predlog za izredno sejo utemeljujemo tudi s podpisom aneksa h kolektivni pogodbi za
               vzgojo in izobraževanje, s katero se je vlada Republike Slovenije zavezala, da bo
               omenjeni zakon sprejet do 30.4.2002. In potem tudi, mislim, da pomembno povzema
               stališče sindikata vzgoje in izobraževanja, torej SVIZ-a, ki je javno ponovil, da se
               odpoveduje zahtevi po sprejemu zakona v mesecu aprilu, vendar pa vztraja na
               uveljavitvi uskladitve plač pred predvideno uporabo zakona o sistemu plač v javnem
               sektorju, to je pred 1.1.2004, "kajti te zahteve bi imele pomembne javnofinančne
               učinke, predvsem v letu 2003, kar bi lahko v zaostrenih gospodarski situaciji
               povzročilo negativne posledice".</p>
               <p>Če je omenjeni amandma, ki je amandma na amandma vlade kolega Anderliča, politični
               "face saving" tega problema socialnega partnerstva in dejstvo, da so pravzaprav
               zaradi tega dejstva, o katerem govori vlada, da imamo danes to sejo, zaradi roka
               30.4.2002, da ne bo nesporazuma, zato danes tukaj sedimo, sicer ne bi sedeli. Če je
               torej predlog gospoda Anderliča tak, da sicer prinaša izjemo, ampak da to seveda ne
               pomeni dodatnih finančnih sredstev, je to en vidik. Zato bi prosil gospoda ministra,
               če lahko pokomentira amandma poslanskega kolega Anderliča, predvsem z vidika dodatnih
               sredstev, ki bi jih eventualna dosledna interpretacija tega amandmaja lahko pomenila.
               Če pa je to dodatna varovalka ali namig, da se ne bi interpretiralo v pogajanjih
               vlade in sindikata, da bi lahko bilo izglasovanje zakona ovira za nadaljnje
               pogajanje, potem je to rešitev, ki bi jo z veseljem podprl; če je zgolj samo to. Sam
               sem pa trdno prepričan, da ravno določbe zakona govorijo o tem, da se bodo pogajanja
               nadaljevala. Zakaj je potem ta amandma potreben? Nihče nas ni obvestil, da bo tak
               amandma vložen, nihče nas ni povabil, da bi ga sopodpisali, zato bi želeli, ker smo
               bili korektni sogovorniki v obeh branjih, na ta vprašanja tudi tu, na javnem mestu,
               odgovore. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp111">

               <speaker>PREDSEDNIK BORUT PAHOR:</speaker>

               <p>Po vrsti bom dal takoj besedo. Najprej kolega Anderlič, kolega Lavrinc, kolega Potrč
               in minister.</p>
            </sp>
            <sp xml:id="SDZ3-Izredna-17-2002-04-26.sp112">

               <speaker>ANTON ANDERLIČ:</speaker>

               <p>Zdaj sem res govoril o dveh stvareh, ki nista v ničemer povezani, ampak za
               opravičilo, kakorkoli, amandma je bil spisan šele takrat, ko sem že začel govoriti,
               še preden sem ga dobil v roke. Je pa to predvsem to, kar ste govorili o drugem delu
               in gre za to, da se stvari naprej pogajajo in urejajo v okviru že predvidenih stvari.
               Hvala lepa.</p>
            </sp>
            <sp xml:id="SDZ3-Izredna-17-2002-04-26.sp113">

               <speaker>PREDSEDNIK BORUT PAHOR:</speaker>

               <p>Kolega Lavrinc.</p>
            </sp>
            <sp xml:id="SDZ3-Izredna-17-2002-04-26.sp114">

               <speaker>MAKSIMILJAN LAVRINC:</speaker>

               <p>Hvala za besedo. Mislim, da je prav ta intervencija gospoda Podobnika na mestu.
               Zakaj? Zdaj sem dobil tudi sam to besedilo in v prvem delčku tega amandmaja se to
               glasi tako: "Ne glede na določbe tega zakona, lahko vlada..." in tako naprej. Zato
               prosim, da tudi predstavniki vlade dobro razmislite, o čem govorimo. To je prvo.</p>
               <p>Drugo, meni se to ne zdi fer, oprostite. Ko sem nastopal v imenu poslanske skupine,
               sem povedal, da je zakon, tako kot je pripravljen, skupaj z amandmaji, povzetimi
               včeraj na odboru, bil usklajen s sindikati, ki predstavljajo večino zaposlenih v
               javnem sektorju. Nekdo, ki pa ni želel sodelovati, je pa seveda zdaj izskočil tu in
               zadevo posebej pelje. In to tudi doseže skozi zakon. Meni to ni všeč. Oprostite.</p>
               <p>Rekel bom to, da se čutim, počutil se bom, kot da smo ostale potegnili za nos. Če ni
               tako, bom pa hvaležen za sporočilo. Saj pravim, jaz sem opozoril samo na nevarnosti
               oziroma na nevarne pasti, ki tukaj iz tega amandmaja ven gredo.</p>
            </sp>
            <sp xml:id="SDZ3-Izredna-17-2002-04-26.sp115">

               <speaker>PREDSEDNIK BORUT PAHOR:</speaker>

               <p>Kolega Potrč.</p>
            </sp>
            <sp xml:id="SDZ3-Izredna-17-2002-04-26.sp116">

               <speaker>MIRAN POTRČ:</speaker>

               <p>Hvala lepa. Smisel zakona razumem v hkratnem urejanju plačnega sistema za vse
               sektorje, ki spadajo v kontekst javnega sektorja oziroma javnih uslužbencev. V
               predlogu zakona se da razbrati, jaz pa prosim, da tudi predlagatelj to pove, da bi,
               ne glede na določbe tega zakona, ki to sočasnost predvidevajo, da bi ne glede na
               določbe zakona, ki predvidevajo, da se bo zakon začel, kar zadeva spremembe plačilnih
               razredov in podobnega, uveljavljati s 1.1.2004, za vzgojo in izobraževanje to lahko,
               res, da piše lahko, ampak po odločitvi vlade, urejalo prej.</p>
               <p>Če je tako mogoče razumeti, potem mislim, da to odstopa od koncepta zakona. Jaz ga
               sprašujem. Če se tako razume, mislim, da to odstopa od konteksta in koncepta zakona.
               Prosim za zelo, zelo jasen odgovor, ker se bojim, da to lahko pomeni na eni točki
               začetek ali pa nadaljevanje tistega, čemur smo se želeli z novim konceptom zakona
               izogniti, da bomo imeli parcialno dogovarjanje, da bomo imeli parcialne spremembe, da
               se bodo razmerja plač parcialno spreminjala, seveda s posledicami potem tudi na vse
               ostale dele zaposlenih, ki spadajo v javni sektor. Hvala.</p>
            </sp>
            <sp xml:id="SDZ3-Izredna-17-2002-04-26.sp117">

               <speaker>PREDSEDNIK BORUT PAHOR:</speaker>

               <p>Hvala lepa. Gospod minister.</p>
            </sp>
            <sp xml:id="SDZ3-Izredna-17-2002-04-26.sp118">

               <speaker>DR. RADO BOHINC:</speaker>

               <p>Povedal sem svoje razumevanje tega določila, ki je v tem, da se bolj poudarijo
               omejitve, ki jih zakon v prilogi 2 določa, tudi za področje vzgoje in izobraževanja.
               Sicer je zakon, njegovo sprejetje moč, kar zadeva začetka uporabe, tolmačiti le na ta
               način, da se veljavne pogodbe ohranijo, to pomeni, da se lahko tudi spreminjajo,
               dopolnjujejo ali ukinjajo, dokler ne nastanejo nove pogodbe. Tako bi to veljalo tudi,
               če tega določila ne bi bilo. Res pa je, da zakon vzpostavlja nov splet kolektivnega
               pogajanja, določa roke za začetek sklepanja kolektivnih pogodb kot izvedbenih
               instrumentov tega zakona na novo in način priprave za začetek vzpostavljanja novih
               razmerij s 1.1.2004.</p>
               <p>Na izrecno vprašanje poslanca gospoda Podobnika, kakšne finančne posledice ima ta
               aneks, če si pobliže pogledamo formulacijo, ne ta aneks, ampak ta amandma, je videti,
               da je vladi s tem dano zgolj pooblastilo, da se lahko o tem pogaja, ne pa nikakršna
               obveznost, da se pogaja, še manj pa, da se pogodi za kakršnokoli obveznost, ki bi
               bila vnaprej zapisana oziroma bi predstavljala vnaprejšnjo obveznost. To pomeni
               neposrednega prejudica finančnih obveznosti tu ni. Tu je zgolj pooblastilo, da so že
               prej začeta pogajanja, pred mesecem, dvema mesecema začeta pogajanja na pobudo vlade,
               da se zaključijo, vendar da je zaključek teh pogajanj takšen, da bi znotraj omejitev,
               ki jih zakon zelo jasno v prilogi 2 določa. Pri takšnem razumevanju tega amandmaja,
               mislim, da ni škode za zakonski koncept, če bi ga sprejeli, zelo veliko koristi pa
               tudi ne. Tudi če tega določila ne bi bilo, mislim, da je pravna formulacija jasna.
               Veljavne pogodbe ostajajo, se lahko dopolnjujejo, ukinjajo, spreminjajo do začetka
               veljavnosti novih pogodb.</p>
            </sp>
            <sp xml:id="SDZ3-Izredna-17-2002-04-26.sp119">

               <speaker>PREDSEDNIK BORUT PAHOR:</speaker>

               <p>Gospa sekretarka s sekretariata, prosim.</p>
            </sp>
            <sp xml:id="SDZ3-Izredna-17-2002-04-26.sp120">

               <speaker>TINA BITENC PENGOV:</speaker>

               <p>Gospod predsednik, hvala za besedo. Mi vendarle mislimo s strani sekretariata dati
               opozorilo državnemu zboru, čeprav besedila tega amandmaja pravzaprav ne razumemo
               povsem. Zaenkrat ima vlada pooblastilo, da sklene aneks. Če je aneks sklenjen in
               podpisan z obeh strani, potem tudi velja. Mi opozarjamo, da če bo taka rešitev
               prinesla tudi materialno pravne učinke, da gre lahko za drugačno obravnavanje ene
               skupine zaposlenih, zato mora imeti državni zbor razumen razlog v neki drugačni
               specifični situaciji, sicer krši načelo enakopravnosti iz 14. člena ustave. Hvala
               lepa.</p>
            </sp>
            <sp xml:id="SDZ3-Izredna-17-2002-04-26.sp121">

               <speaker>PREDSEDNIK BORUT PAHOR:</speaker>

               <p>Kolega Potrč, kolega Kebrič, po vrsti.</p>
            </sp>
            <sp xml:id="SDZ3-Izredna-17-2002-04-26.sp122">

               <speaker>MIRAN POTRČ:</speaker>

               <p>Jaz sprašujem, ker spet nisem razumel. Ampak gospod minister je vsaj na zaključku
               rekel "lahko sprejmete ta amandma, ker ne ruši zakona". V redu. Jaz pa moram
               povedati, da bolj soglašam s sekretariatom, ker piše zaradi hitrejšega, kot velja v
               zakonu, hitrejšega odpravljanja ugotovljenih nesorazmerij med plačami. Hitrejšega,
               kot velja v zakonu.</p>
               <p>Cilj zakona pa je, da se sočasno odpravljajo nesorazmerja, ki so, ali pa
               vzpostavljajo nova razmerja, ki so potrebna. To torej je izjema in rad bi samo
               naslednje: če vlada prevzema odgovornost, da to hitrejše odpravljanje je, prvič,
               utemeljeno, drugič, da zaradi tega ne bo prišlo do problemov v urejanju z drugimi
               sindikati in da ne bo ponovno zastalo socialno partnerstvo na tem področju, potem
               mene osebno najmanj moti, če je to prepričanje, da se to stori, vendar seveda s to
               polno odgovornostjo vlade, ker to pomeni posebej obravnavati en sektor vis a vis
               ostalega. Hvala.</p>
            </sp>
            <sp xml:id="SDZ3-Izredna-17-2002-04-26.sp123">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kebrič.</p>
            </sp>
            <sp xml:id="SDZ3-Izredna-17-2002-04-26.sp124">

               <speaker>IVAN KEBRIČ:</speaker>

               <p>Hvala za besedo. Kakorkoli berem ta amandma in obrazložitev, me motita dve besedi
               oziroma tri.</p>
               <p>Ta amandma zopet celo zadevo po svoje zamegljuje. Na drugi strani dobivamo od
               državljanov prigovore, da sprejemamo take zakone, ki v določeni interpretaciji
               pomenijo enkrat to, drugič pa drugo, kakor komu v dani situaciji ustreza. Zato menim,
               da ta amandma ni korekten do zakona. Če smo v zakonu zapisali razmerja in vse ostalo
               in da želimo ustoličiti oziroma uzakoniti uporabo s 1. januarjem 2004, potem ni
               korektno, da že zdaj odpiramo vrata za določene spremembe, ki jih bo kdo v danem
               trenutku tako ali drugače izkoristil.</p>
               <p>Osebno bom nasprotoval temu amandmaju, ker zopet zamegljuje situacijo in odpira
               stranska vrata, da bomo porušili to, za kar smo se trudili, da bi s tem zakonom
               sprejeli: določen, pregleden, jasen sistem. Hvala.</p>
            </sp>
            <sp xml:id="SDZ3-Izredna-17-2002-04-26.sp125">

               <speaker>PREDSEDNIK BORUT PAHOR:</speaker>

               <p>Kolega dr. Gaber.</p>
            </sp>
            <sp xml:id="SDZ3-Izredna-17-2002-04-26.sp126">

               <speaker>DR. SLAVKO GABER:</speaker>

               <p>Hvala, gospod predsednik. Mene, obrnjeno, prav zdajšnja razprava prepričuje v to, da
               je pametno sprejeti to določilo v tem zakonu. Razlog pa je preprost in poznamo ga
               vsi. Vsi, ki imamo pred sabo zelo vpadljive tabele in poznamo razmerja plač ta
               trenutek v tej državi, vemo, da bi bilo več kot pametno uresničiti to, kar je vlada
               podpisala že lani v zvezi z zmanjševanjem razlik med plačami v javnem sektorju. V
               pogajanjih, ki jih je vlada imela - pravzaprav ni posebej primerno, da o tem jaz
               govorim, pričakoval bi, da bo to vlada sama povedala - v to smer išče rešitev. Išče
               rešitev, ki gre vsmer, ki bo prej kot šele leta 2004 začela zmanjševati razlike.</p>
               <p>Namreč, ne bo potrebno zmanjšati razlik med sodniki, poslanci in ne vem kom pač že,
               ker so te plače že zadosti visoke in jih ni potrebno loviti. Obstojijo pa kategorije,
               in ta učiteljska je taka, ki pretirano zaostajajo in je to evidentno, da je temu
               tako. Vlada je tudi podpisala, da bo te razlike odpravljala, da jih bo zmanjšala in
               ta člen o ničemer drugem ne govori. Daje vladi možnost, da to naredi ob tako sicer
               zapisanem zakonu v okvirih, ki jih ta tabela prinaša. Vendar ne šele leta 2004,
               temveč tudi že v letu 2003. To je, mislim, ozadje tega člena. Jaz predlagam, da ga
               sprejmemo in osebno ga bom seveda podprl.</p>
            </sp>
            <sp xml:id="SDZ3-Izredna-17-2002-04-26.sp127">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kremžar.</p>
            </sp>
            <sp xml:id="SDZ3-Izredna-17-2002-04-26.sp128">

               <speaker>LEOPOLD (LEO) KREMŽAR:</speaker>

               <p>Hvala lepa. Mene sta razprava in stališče sekretariata prepričali, da ne bom podprl
               tega amandmaja in sem globoko prepričan, da bi naredili več škode kot koristi, če ta
               amandma podpremo. Hvala.</p>
            </sp>
            <sp xml:id="SDZ3-Izredna-17-2002-04-26.sp129">

               <speaker>PREDSEDNIK BORUT PAHOR:</speaker>

               <p>Kolega Pucko, ste želeli besedo?</p>
            </sp>
            <sp xml:id="SDZ3-Izredna-17-2002-04-26.sp130">

               <speaker>CIRIL PUCKO:</speaker>

               <p>Hvala lepa, gospod predsednik. Spoštovani gospod minister! Kolegice in kolegi! Menim,
               da bi poslance zanimal odgovor na naslednje vprašanje. Na čigav račun se bo to
               hitrejše delno odpravljanje ugotovljenih nesorazmerij izvedlo oziroma kaj bo to
               pomenilo v proračunih za naslednja leta? Samo to. Ekzakten odgovor. Tu ni zdaj bo, ne
               bo. Je, ali pa ni. Lahko gre stvar v to smer, da se to nesorazmerje odpravi na način,
               da se v drugem delu javnega sektorja odpuščajo zaposleni. Tudi to je rešitev. Zato
               hočem takšen odgovor. Hvala.</p>
            </sp>
            <sp xml:id="SDZ3-Izredna-17-2002-04-26.sp131">

               <speaker>PREDSEDNIK BORUT PAHOR:</speaker>

               <p>Še kdo, preden dam ministru besedo? <stage>(Ne.)</stage> Želite, gospod minister, besedo? Prosim,
               gospod Podobnik.</p>
            </sp>
            <sp xml:id="SDZ3-Izredna-17-2002-04-26.sp132">

               <speaker>JANEZ PODOBNIK:</speaker>

               <p>Samo še eno kratko vprašanje za ministra. Izglasovanje tega amandmaja na amandma bi
               po mojem trdnem prepričanju potegnilo za seboj tudi rebalans proračuna za leto 2003.
               To bi bila edina razumljiva posledica. Pomembno je, da poslanci, preden glasujemo o
               tem amandmaju, to vemo. Hvala.</p>
            </sp>
            <sp xml:id="SDZ3-Izredna-17-2002-04-26.sp133">

               <speaker>PREDSEDNIK BORUT PAHOR:</speaker>

               <p>Dobro. Stališča in vprašanja, gospod minister. Prosim.</p>
            </sp>
            <sp xml:id="SDZ3-Izredna-17-2002-04-26.sp134">

               <speaker>DR. RADO BOHINC:</speaker>

               <p>Rad bi rekel, da so ta opozorila poslancev zelo resna in verjetno vredna razmisleka
               in presoje, da pa tega določila ne razumem na način, da že ustvarja kakršnekoli
               vnaprejšnje finančne obveznosti. Tako kot sem tudi prej pojasnjeval, ampak, zgolj
               pooblašča vlado, da se o tem lahko pogaja in nič več, kot to.</p>
            </sp>
            <sp xml:id="SDZ3-Izredna-17-2002-04-26.sp135">

               <speaker>PREDSEDNIK BORUT PAHOR:</speaker>

               <p>Ali lahko zaključim razpravo? Lahko. Prav. Imamo vložen amandma na amandma. Vložil ga
               je kolega Anderlič. Imamo amandma vlade Republike Slovenije. Odločali bomo torej o
               dveh. Najprej o amandmaju na amandma k 50. členu zakona o sistemu javnih plač v
               javnem sektorju. Glasujemo. 53 navzočih. 17 za, 29 proti.</p>
               <p><stage>(Za je glasovalo 17.)</stage> <stage>(Proti 29.)</stage></p>
               <p>Amandma ni dobil potrebne podpore.</p>
               <p>Zdaj glasujemo o amandmaju vlade Republike Slovenije. Glasujemo. 53 navzočih. 38 za,
               4 proti.</p>
               <p><stage>(Za je glasovalo 38.)</stage> <stage>(Proti 4.)</stage></p>
               <p>Ugotavljam, da smo amandma pod zaporedno številko 1 v pregledu sprejeli.</p>
               <p>K 52. členu imamo na 18. strani našega pregleda dve dopolnili. Želi kdo o njima
               besedo? Ugotavljam, da nihče. Potem bomo glasovali po vrstnem redu. Najprej o
               amandmaju pod zaporedno številko 1. Glasujemo o amandmaju pod zaporedno številko 1.
               49 navzočih. Za 38, nihče proti.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je ta amandma sprejet.</p>
               <p>Glasujemo o amandmaju pod zaporedno številko 2. Glasujemo. 52 navzočih. 40 za, 2
               proti.</p>
               <p><stage>(Za je glasovalo 40.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>K prilogi 2 imamo vložene štiri amandmaje, ki so v pregledu. Imamo še amandma na
               amandma štirih poslanskih skupin. Dva amandmaja. Potem imamo amandma poslanske
               skupine Slovenske ljudske stranke, amandma na amandma. In še amandma poslanske
               skupine socialdemokratske stranke. Treba bo nekoliko zbranosti, da bomo natančno
               vedeli, o katerem glasujemo in po kakšnem vrstnem redu. Vse pa dajem seveda v
               obravnavo. Želi kdo besedo? Kolega Podobnik.</p>
            </sp>
            <sp xml:id="SDZ3-Izredna-17-2002-04-26.sp136">

               <speaker>JANEZ PODOBNIK:</speaker>

               <p>Zelo na kratko, gospod predsednik. Samo kratek popravek uvodnega stavka amandmaja
               poslanske skupine Slovenske ljudske stranke. To je amandma na novo prilogo 2 in ne na
               tekst, ker je pač sprememba. O tej vsebini sem že prej govoril, nisem vas prepričal.
               Predlagamo v poslanski skupini, da se pri vprašanju plač izenačijo vse trije veje
               oblasti, zakonodajna, izvršilna in sodna, plačilni razred 63, medtem ko pa plačilni
               razred predsednika države 65. Hvala lepa.</p>
            </sp>
            <sp xml:id="SDZ3-Izredna-17-2002-04-26.sp137">

               <speaker>PREDSEDNIK BORUT PAHOR:</speaker>

               <p>Hvala. Ali so kolegi in kolegice to registrirali? Kolega Vučko, prosim.</p>
            </sp>
            <sp xml:id="SDZ3-Izredna-17-2002-04-26.sp138">

               <speaker>DUŠAN VUČKO:</speaker>

               <p>Jaz bi se opredelil do amandmaja poslanske skupine Socialdemokratske stranke k
               prilogi 2. Predlog amandmaja poslanske skupine, vsaj tako izhaja iz obrazložitve,
               izhaja iz trditve, ki je tudi zapisana v dopisu vrhovnega sodišča predsedniku
               državnega zbora, ki se glasi, citiram: "Enakopravnost nosilcev vsehtreh oblasti mora
               biti izražena tudi v izenačitvi njihovih plač." S to trditvijo se osebno ne strinjam
               in ji nasprotujem. Zakaj? Navedena trditev se sklicuje na 3. člen ustave, ki govori o
               načelu delitve oblasti. Načelo delitve oblasti se v praksi pojavi sorazmerno pozno,
               predvsem kot odziv na nastanek absolutističnih režimov. Izvorni, temeljni namen
               načela delitve oblasti ni v izenačitvi plač najvišjih funkcionarjev posamezne veje
               oblasti temveč v omejevanju oblasti, ene veje oblasti do druge. Gre za takoimenovani
               "check and balances". Tako parlament nadzira izvršilno vejo oblasti preko instituta
               proračuna, ustavne, potem nezaupnice in tako dalje. Sodna oblast, sodišča nadzirajo
               izvršilno vejo oblasti predvsem v smislu zakonitosti delovanja in odločanja, to se
               pravi izvrševanja nalog. Ustavno sodišče, ki je posebna veja, pa kot del sodne
               oblasti pa predvsem zakonodajno z vidika varstva ustavnosti in zakonitosti.</p>
               <p>Načelo delitve oblasti pomeni, da je vsaka veja oblasti samostojna, neodvisna. Toda,
               poudarim naj, le v okviru ustave in ustavnih pooblastil. To načelo pa, kolikor ga jaz
               razumem, ne pomeni enako vrednotenja funkcij najvišjih funkcionarjev in posameznih
               vej oblasti. Po moji oceni je to lahko posledica le politične odločitve.</p>
               <p>Namen zakona, ki je pred nami, ima povsem jasne cilje, med katerimi bi izpostavil
               dva. Prvič, urejati neskladja med posameznimi poklicnimi skupinami znotraj javnega
               sektorja in tudi funkcionarjev. In drugič, vrednotenje poklicev znotraj javnega
               sektorja in tudi vrednotenje posameznih funkcij najvišjih funkcionarjev posameznih
               vej oblasti, zakonodajne, izvršilne in sodne.</p>
               <p>Z zakonom, ki ga sprejemamo, torej vrednotimo tudi najvišje funkcije posameznih vej
               oblasti, pri čemer bi morali upoštevati predvsem ustavnopravni položaj posamezne veje
               oblasti, predvsem pa pristojnosti in odgovornosti posameznega funkcionarja, ki jih
               ima po ustavi.</p>
               <p>Razmerje, ki jih vzpostavlja predlagani zakon, ne pomeni, da se sodni oblasti ne
               priznava njen, z ustavo določen položaj, kot je zapisalo vrhovno sodišče. Če bi to
               držalo, potem tudi v nekaterih evropskih državah kršijo temeljno ustavno načelo
               delitve oblasti, saj je na primer v Avstriji razlika med predsednikom države in
               predsednikom vrhovnega sodišča nekaj tisoč evrov. Ponujena primerjava z Madžarsko,
               Hrvaško in Makedonijo me ne prepriča, zato bom glasoval proti predlaganemu
               amandmaju.</p>
            </sp>
            <sp xml:id="SDZ3-Izredna-17-2002-04-26.sp139">

               <speaker>PREDSEDNIK BORUT PAHOR:</speaker>

               <p>Prav. Želi še kdo besedo? Gre za amandmaje k prilogi 2. <stage>(Nihče.)</stage> Zaključujem
               razpravo. Zdaj pa pozor zaradi vrstnega reda glasovanja.</p>
               <p>Najprej bomo glasovali o amandmaju na amandma vlade. Potem imamo dva amandmaja štirih
               poslanskih skupin ter nato amandma poslanske skupine Slovenske ljudske stranke. Potem
               je amandma vlade, ki spreminja prilogo. Če bo ta sprejet, so ostali brezpredmetni.
               Kolega Lavrinc.</p>
            </sp>
            <sp xml:id="SDZ3-Izredna-17-2002-04-26.sp140">

               <speaker>MAKSIMILJAN LAVRINC:</speaker>

               <p>Proceduralno, predsednik, bi vas prosil - zdaj imamo ta pregled in pa seveda imamo te
               posamezne liste - če ste tako prijazni, ko boste napovedovali, o čem bomo glasovali,
               bi nam bilo zelo v pomoč, če poveste, denimo, amandma, poslanska skupina ta pa ta, to
               in to. Za to bi vam bil hvaležen.</p>
            </sp>
            <sp xml:id="SDZ3-Izredna-17-2002-04-26.sp141">

               <speaker>PREDSEDNIK BORUT PAHOR:</speaker>

               <p>Tako bomo tudi storili, da ne bo nobenih nesporazumov, o čem glasujemo.</p>
               <p>Najprej glasujemo o amandmaju na amandma vlade, ki ga predlaga odbor za notranjo
               politiko, vlada ga podpira, imate ga v pregledu na 18. in 19. strani. Ali je
               državnemu zboru jasno, o katerem amandmaju glasujemo? <stage>(Da.)</stage></p>
               <p>Torej lahko glasujemo. Prosim. 53 navzočih, 42 za, nihče proti.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Sedaj bomo glasovali o amandmaju na amandma vlade, ki so ga vložile štiri poslanske
               skupine in pravi: "V plačni podskupini A3 se najnižji plačni razred dvigne s 36. na
               37. plačni razred." Vemo, o čem odločamo? Prav, potem bomo o tem tudi odločili.</p>
               <p>Prosim, glasujemo. 52 navzočih, 39 za, 3 proti.</p>
               <p><stage>(Za je glasovalo 39.)</stage> <stage>(Proti 3.)</stage></p>
               <p>Ugotavljam, da je amandma na amandma sprejet.</p>
               <p>Imamo amandma na amandma vlade, ki se glasi: "V plačni podskupini I1 se najvišji
               plačni razred z 48. pomakne na 53. plačni razred." Štiri poslanske skupine so
               predlagateljice tega amandmaja. V redu? Lahko glasujemo?</p>
               <p>Prosim, glasujemo. 52 navzočih, 35 za, 6 proti.</p>
               <p><stage>(Za je glasovalo 35.)</stage> <stage>(Proti 6.)</stage></p>
               <p>Ugotavljam, da je amandma dobil potrebno podporo.</p>
               <p>Imamo amandma poslanske skupine Slovenske ljudske stranke, amandma na amandma vlade
               Republike Slovenije k prilogi 2 <stage>(to je na samostojnem listu)</stage>. Imamo vsi pred seboj ta
               amandma? Vemo torej za vsebino amandmaja.</p>
               <p>O amandmaju glasujemo. Glasujemo o amandmaju na amandma vlade, ki ga je vložila
               poslanska skupina Slovenske ljudske stranke. Amandma ni dobil potrebne večine. 16 za,
               33 proti, od 52 prisotnih.</p>
               <p><stage>(Za je glasovalo 16.)</stage> <stage>(Proti 33.)</stage></p>
               <p>Gremo na amandma pod zaporedno številko 2 na 19. strani našega pregleda. Vlada je
               predlagatelj. Če je sprejet ta amandma, so ostali brezpredmetni. Lahko glasujemo?
               Prosim. Glasujemo o amandmaju pod zaporedno številko 2 na 19. strani pregleda. Gre za
               amandma vlade. 53 navzočih. 37 za, 1 proti.</p>
               <p><stage>(Za je glasovalo 37.)</stage> <stage>(Proti 1.)</stage></p>
               <p>Ugotavljam, da je amandma dobil potrebno podporo.</p>
               <p>S tem so ostali postali brezpredmetni.</p>
               <p>Končali smo z glasovanjem o amandmajih. Na podlagi tretjega odstavka 198. člena
               poslovnika sprašujem sekretariat za zakonodajo in pravne zadeve, če je zaradi
               sprejetih amandmajev porušena medsebojna skladnost določb zakona. Izjavo o
               usklajenosti, prosim.</p>
            </sp>
            <sp xml:id="SDZ3-Izredna-17-2002-04-26.sp142">

               <speaker>TINA BITENC PENGOV:</speaker>

               <p>Gospod predsednik, želeli bi nekaj časa, da vendarle proučimo posamezne rešitve in
               poročamo zelo v kratkem zboru.</p>
            </sp>
            <sp xml:id="SDZ3-Izredna-17-2002-04-26.sp143">

               <speaker>PREDSEDNIK BORUT PAHOR:</speaker>

               <p>Koliko? Prosim.</p>
            </sp>
            <sp xml:id="SDZ3-Izredna-17-2002-04-26.sp144">

               <speaker>TINA BITENC PENGOV:</speaker>

               <p>Četrt ure.</p>
            </sp>
            <sp xml:id="SDZ3-Izredna-17-2002-04-26.sp145">

               <speaker>PREDSEDNIK BORUT PAHOR:</speaker>

               <p>15 minut. Ob 14. uri in 20 minut bomo odločali o zakonu. Ob 14. uri in 20 minut bomo
               odločali o sprejemu zakona.</p>
               <stage>(Seja je bila prekinjena ob 14.05 uri in se je nadaljevala ob 14.20 uri.)</stage>
            </sp>
            <sp xml:id="SDZ3-Izredna-17-2002-04-26.sp146">

               <speaker>PREDSEDNIK BORUT PAHOR:</speaker>

               <p>Vabim kolegice in kolege, da pridejo, da zaključimo to sejo. Prosim! Kolegice in
               kolegi! Prosim! Ura je 14.20 minut. Sekretariat ima stališče glede usklajenosti, tako
               da lahko z zadnjim odločanjem končamo današnjo izredno sejo. Prosim! Ali lahko
               ugotavljam navzočnost? Prosim! Ugotavljam navzočnost v dvorani. Pritisnite prosim
               tipko "kvorum". Jaz le mislim, da nas bo več. Ko pride kolega Kebrič, bomo v polni
               sestavi. Ugotavljam navzočnost v dvorani! 49 navzočih. Torej nas je dovolj, da lahko
               odločamo. Sekretarka prosim, kakšna je izjava o usklajenosti?</p>
            </sp>
            <sp xml:id="SDZ3-Izredna-17-2002-04-26.sp147">

               <speaker>TINA BITENC PENGOV:</speaker>

               <p>Gospod predsednik, hvala za besedo. Glede na okoliščine, v katerih se je sprejemal ta
               zakon, izjavljam, da ocenjujemo, da skladnost določb zaradi sprejetih amandmajev ni
               porušena.</p>
            </sp>
            <sp xml:id="SDZ3-Izredna-17-2002-04-26.sp148">

               <speaker>PREDSEDNIK BORUT PAHOR:</speaker>

               <p>Dobro. Ker je zakon medsebojno usklajen, lahko glasujemo o zakonskem predlogu v
               celoti.</p>
               <p>Dajem ga na glasovanje, razen če ne želi kdo besede za obrazložitev glasu. Želi,
               kolega Kebrič. Prosim za mir v dvorani.</p>
            </sp>
            <sp xml:id="SDZ3-Izredna-17-2002-04-26.sp149">

               <speaker>IVAN KEBRIČ:</speaker>

               <p>Hvala za besedo. Kratko bom obrazložil svoj glas, zakaj bom glasoval za ta predloženi
               zakon.</p>
               <p>Prvič, zaradi tega, ker zakon zagotavlja enotno lestvico za funkcionarje in za vse
               ostale zaposlene v javnem sektorju; drugič, odpravlja krivice v plačnem sistemu, ki
               so bile posledica izsiljenih parcialnih rešitev; tretjič, nov sistem odpravlja
               povečevanje in izsiljeno spreminjanje sistema plač na osnovi trenutne politične, take
               ali drugačne moči in situacije; naslednjič, četrtič, odpravlja se sistem cca 80
               dodatkov k osnovni plači na vsega dobro desetino dodatkov, s čimer postaja sistem
               predvsem transparenten; petič, z novim sistemom se vzpostavlja javnofinančna
               obvladljivost cca 530 milijard proračunskega denarja, kar predstavlja več kot eno
               tretjino proračuna in se v tej posledici postavlja soodvisnost z izplačilom pokojnin;
               in šestič, z novim sistemom se postavlja soodvisnost med plačami javnega sektorja z
               vsakoletno proračunsko projekcijo.</p>
               <p>To so razlogi, da bom glasoval za ta sistem, za predloženi zakon. Hvala.</p>
            </sp>
            <sp xml:id="SDZ3-Izredna-17-2002-04-26.sp150">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti svoj glas? <stage>(Ne.)</stage> Zaključujem razpravo in zaključujem
               podajanje stališč.</p>
               <p>Glasujemo o zakonskem predlogu v celoti. Prosim, glasujemo. 57 navzočih, 39 za, 16
               proti.</p>
               <p><stage>(Za je glasovalo 39.)</stage> <stage>(Proti 16.)</stage></p>
               <p>Ugotavljam, da je predlagani zakon sprejet.</p>
               <p>Gospod minister želi besedo. Prosim.</p>
            </sp>
            <sp xml:id="SDZ3-Izredna-17-2002-04-26.sp151">

               <speaker>DR. RADO BOHINC:</speaker>

               <p>Če dovolite, samo nekaj sekund pozornosti. Rad bi se, spoštovane poslanke in
               poslanci, zahvalil za strpnost, konstruktivnost, za sodelovanje pri sprejemanju tega,
               po mojem zelo pomembnega zakona. Še posebej bi se rad zahvalil odboru za notranjo
               politiko za trdo delo, njegovemu predsedniku in strokovnim službam. Hvala lepa!
               /Aplavz./</p>
            </sp>
            <sp xml:id="SDZ3-Izredna-17-2002-04-26.sp152">

               <speaker>PREDSEDNIK BORUT PAHOR:</speaker>

               <p>Dobro, minister, to je ena redkih priložnosti, ko govorite, nimajo pravice, da vam
               replicirajo. S tem zaključujem to točko dnevnega reda in 17. izredno sejo državnega
               zbora.</p>
               <p>Preden se razidemo, vam moram povedati, da je prihodnji mesec eden najbolj zahtevnih
               mesecev v tem mandatu. Imeli bomo dve izredni seji, redno sejo, zasedali bodo odbori,
               celo vrsto drugih aktivnosti, tako da predlagam, da se zdaj čez prvomajske praznike,
               kolikor je mogoče, spočijemo, maja nas čaka zelo veliko dela. Hvala lepa.</p>
               <stage>(Seja je bila končana 26. aprila 2002 ob 14.27 uri.)</stage>
            </sp>
         </div>
      </body>
   </text>
</TEI>
